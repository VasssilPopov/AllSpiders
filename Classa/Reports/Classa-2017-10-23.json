{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374243-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%81%D1%82%D0%B0%D0%BB%D0%B8%D0%BD,-%D0%BA%D0%BE%D1%8F%D1%82%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%81%D1%81%D1%81%D1%80-%D0%B7%D0%B0%D0%B2%D0%B8%D0%BD%D0%B0%D0%B3%D0%B8", "text": "В едно от последните си действия като диктатор на Съветския съюз, Йосиф Сталин започва разследване на видни московски лекари, като твърди, че има ционистки заговор за убийство на съветските лидери. Той го нарича \"Докторският заговор\". \r\n \r\n Докато стотици лекари от еврейски произход са изтезавани и е имало планове да бъдат депортирани от страната, Сталин внезапно се разболява и умира. \r\n Като странен обрат на съдбата, доколкото съветският лекарски елит е бил почти напълно съставен от евреи, за хората на Сталин е било практически невъзможно да открият достатъчно висококвалифициран лекар, който да се погрижи за вожда в последните му часове. Така че Сталин реално е оставен да умре. \r\n Този особено комичен епизод от живота на Сталин е показан само за кратко в \"Смъртта на Сталин\", версията на Армандо Янучи за събитията, последвали кончината на диктатора - въпреки че изглежда като нещо, извадено от ситкома \"Черното влечуго\". \r\n   Той обаче е ясно доказателство, че изборът на Янучи да приложи сатиричните си умения към особено деликатен момент на руската история (и първият случай, в който британският комик базира героите си на реални личности) не е непосилна задача. \r\n   \r\n   Началната сцена на филма показва прикования на легло Сталин, който настоява за запис на опера, която слуша по радиото, без да подозира, че тя се предава на живо от концертната зала. \r\n   \r\n   \r\n   Неговите приближени решават да заставят музикантите да изпълнят операта още веднъж, този път вече за да бъде записана. Когато чува това нареждане, диригентът припада от ужас, което принуждава приближените на Сталин отчаяно да търсят заместник. \r\n   \r\n   \"В реалната ситуация доведеният от тях диригент е бил пиян\", разказва Янучи. \"Номер две? Той е пиян!\". Така че се е наложило да доведат трети дириент. Но режисьорът спестява това в сюжета, защото смята, че никой не би повярвал, че подобно нещо е възможно. \r\n   Преувеличеният преразказ на историята от създателя на \"Вице\" също така е подпомогнат от факта, че голяма част от реалната смърт на Сталин остава забулена в мистерия. Фактите, които знаем, са че на 28 февруари 1953 г. Йосиф Сталин гледа филм, заобиколен от най-близките си политически съюзници, след което устройва пир във вилата си в периферията на Москва. После той се връща в стаята си, като иска от охраната да го остави на спокойствие. \r\n   На сутринта обаче Сталин не става от леглото. Предвид изричните нареждания да не влизат никога в спалнята му, освен ако не получат изрично разрешение от самия диктатор, охранителите не се осмеляват да проверят какво се случва. Лампа светва в стаята в 18.30 часа на 1 март, което води до облекчение сред събралата се тълпа, но все така няма движение. \r\n В 22:00 ч. на единия от охранителите е наредено най-после да влезе в стаята, където той открива Сталин проснат на пода. \r\n   \r\n   Заемащият поста генерален секретар Никита Хрушчов (в ролята му във филма е Стив Бушеми) подозира, че вождът може да е припаднал от алкохола като го определя като \"тежко препил\" на партито предната нощ. Останалите не смеят физически да сръчкат Сталин, заради гнева, който подобно действие би могло да предизвика. \r\n   Реално минават повече от седем часа, преди събралата се група да потърси медицинска помощ, която на свой ред се забавя - донякъде заради гореспоменатия \"Докторски заговор\", но и заради потенциална конспирация. Твърди се, че приближените на Сталин умишлено са се забавили с помощта с надеждата той да умре и съответно да отстъпи място за наследник. \r\n   Други казват, че присъстващите толкова са се страхували от потенциално възмездие и от факта, че здравият Сталин би се разгневил неимоверно, че някой друг дава нареждния, че в продължение на часове са преценявали как да постъпят. \r\n   Ако се позовем на \"Сталин: Дворът на червения цар\" на Саймън Монтефиоре, който може да е вдъхновил сценария на Янучи, \"най-близкият кръг на Сталин е бил дотолкова привикнал на постоянния му контрол, че почти не е можел да функционира самостоятелно.\" \r\n   Каквото и да се е случило през нощта, на сутринта е попълнен медицински доклад, който странно отбелязва, че на Сталин му е прилошало малко преди да пристигне лекар - което е очевидна неистина. Записаната в него диагноза е пръсване на кръвоносен съд в мозъка; смъртта настъпва три дни по-късно. Но, както показва филмът, събитията не приключват дотам. \r\n   \r\n   Като допълнителна подкрепа на теорията, че Сталин може да е бил отровен, Хрушчов пише в мемоарите си през 1970 г., че два месеца след смъртта на Сталин шефът на службите за сигурност Лаврентий Берия (в ролята - Саймън Ръсел Бийл) е признал, че го е отровил. \r\n   \"Ликвидирах го и спасих всички вас\" са думите на Берия - поне според Хрушчов. Това твърдение, не твърде изненадващо, така и остава недоказано. \r\n   След смъртта на Сталин, Берия поема ролята на първи вицепремиер, което поставя под негов контрол редовните и тайни служби за сигурност - НКВД и НКГБ. Правителствените задължения са разделени в сравнение с диктаторското управление на Сталин, като Георгий Маленков (Джефри Тамбор) го наследява начело на Секретариата, наравно с ролята му на премиер на Съветския съюз. \r\n   Ролята му в Секретариата обаче е за кратко, като Маленков е заставен да подаде оставка само след седмица - новите лидери се стремят да избягнат дори и далечно подобие на диктатура. \r\n   \r\n   Берия започва да става непопулярен в управленските кръгове заради садизма си и сексуалните си предпочитания към малки момичета. Съответно следва заговор за свалянето му. \r\n   Донякъде твърде амбициозно, Берия се опитва да либерализира Съветския съюз и да възстанови капитализма след кончината на Сталин, но действията му са спрени, когато Хрушчов решава публично да го обяви за изменник. Въпреки липсата на доказателства Хрушчов обвинява Берия, че е контролиран от британските тайни служби и е част от сложна схема за сваляне на Сталин. \r\n   Берия и много от най-близките му сътрудници са арестувани и изправени пред съд, без право на адвокат или обжалване. Берия е признат за виновен в държавна измяна и тероризъм и в края на 1953 г. е екзекутиран, като се твърди, че е молил за милост преди ликвидирането му. Тези събития са показани в \"Смъртта на Сталин\" като случващи се само в рамките на няколко дни, но в реалността арестуването на Берия, процесът и екзекуцията му отнемат повече от шест месеца. \r\n   Донякъде заради екзекуцията, Берия често е идентифициран като виновник за мистериозната смърт на Сталин, но има подозрения, че тя е дело на самия Хрушчов, който пръв е предал информацията, че Сталин иска да не бъде безпокоен във въпросната нощ. \r\n   \r\n   Фактът, че Хрушчов играе толкова важна роля за екзекуцията на Берия и в крайна сметка наследява Сталин като лидер на СССР, само допринася за тези твърдения, като оставя огромни празноти във важен момент на съвременната руска история. И тези празноти очевидно са неустоимо привлекателни за уважаван британски комик, който се старае да ги запълни по подобаващ начин. Само че с добавен йоркширски акцент. \r\n \r\n \r\n \r\n \r\n   \r\n", "date": "2017.10.23", "title": "Смъртта на Сталин, която промени историята на СССР завинаги"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374239-%D0%B2%D0%BE%D0%BB%D0%B3%D0%B8%D0%BD-%D0%BE%D1%87%D0%B0%D0%BA%D0%B2%D0%B0%D0%BC-%D0%B2-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D0%B4%D0%BD%D0%B8-%D0%BC%D0%B5%D1%80%D0%BA%D0%B5%D0%BB-%D0%B8-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B4%D0%B0-%D0%BE%D0%B1%D1%8F%D0%B2%D1%8F%D1%82,-%D1%87%D0%B5-%D1%81%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8%D1%8F-%D0%BD%D0%B0%D1%81%D0%B8%D0%BB%D0%BD%D0%B8%D0%BA-%D0%BE%D1%82-%D1%85%D0%BE%D0%BB%D0%B8%D0%B2%D1%83%D0%B4", "text": "Знаете ли къде живеят най-моралните, най-честните, най-принципните, най-безпощадните към всяко непристойно поведение хора? В Холивуд, разбира се. Откакто се разрази скандалът около продуцента Харви Уайнстийн, май не остана холивудска знаменитост, която да не е заклеймила сексуалното хищничество. Особено активни в заклеймяването са актрисите. Те сипят такъв огън и жупел върху предполагаемите изнасилвачи, все едно са доживотни носителки на титлата „Мис морален съдник“.          Публична тайна, че голяма част от тях не само че не са били сексуално малтретирани от продуценти и режисьори, а са чакали на опашка, за да предложат сами интимните си услуги. Прекрасно знаят днешните морални законодателки, че  най-бързият път към ролята, славата и парите минава през размяната на ласки с влиятелни в шоубизнеса мъже. Струва ми се, че Харви Уайнстийн и такива като него изобщо не е трябвало да полагат кой знае какви усилия, за да задоволят сексуалните си потребности.    Другото, което изглежда крайно лицемерно покрай настоящите „разобличения“, е  как така изведнъж се пробужда паметта на някои филмови звезди. В точно определен момент се сещат как преди 15, 20, 25 години  някой продуцент им подсвирнал, намигнал или им отправил неприлично предложение. Вярно, човек е склонен да забравя, ама е доста странно, че всички забравят, пък после изведнъж се присещат за точно определени събития.      А между другото процесите по отпадане на амнезията придобиват епидемичен характер, вече напускат пределите на Съединените щати и се развиват и в Европа. Вера Юрова, еврокомисарка по правосъдието, правата на потребителите и равенството на половете вчера се сети, че е била жертва на сексуално насилие.  В състезанието за най-сърцераздирателно признание със сигурност ще се включат и актриси, манекенки, спортистки. Така де, те да не са с нещо по-лоши от холивудските звезди? И най-важното, сега е модерно да се представяш за жертва на сексуално посегателство. Веднага около главата ти се образува мъченически ореол и целият свят почва да ти съчувства. Това пък със сигурност дава импулс на кариерата ти, била тя филмова, спортна, политическа или каквато и да било друга.     Последната мода е холивудските актриси да се държат като непорочни монахини и да заклеймяват сексуалните хищници. И няма никакво значение, че тези знаменитости отдавна са забравили кога са загубили „ковчежето на своята невинност“, както се изразява един Шекспиров герой и че за тях правенето на секс е толкова обикновено нещо като изпиването на чаша вода. Днес обаче всичко е обърнато. Сексуалната разкрепостеност не е на мода.      Това звучи също толкова абсурдно, колкото алкохолик  да ви убеждава колко е трезвен или протестър да ви уверява колко уважава мненията, които не съвпадат с неговите. Лъжат, разбира се. И едните, и другите, и третите. Няма как да им повярваме.  ", "date": "2017.10.23", "title": "Волгин: Очаквам в близките дни Меркел и Тереза Мей да обявят, че са жертва на сексуалния насилник от Холивуд"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374240-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D0%B4%D1%8A%D0%BB%D0%B3-%D0%BD%D0%B0%D0%B4%D1%85%D0%B2%D1%8A%D1%80%D0%BB%D0%B8-29-%D0%BE%D1%82-%D0%B1%D0%B2%D0%BF", "text": "Държавният дълг на България за 2016 г. е 27.322 млрд. лева (29.03%) от Брутния вътрешен продукт, показват публикувани днес данни на Националния статистически институт.   През 2013 г. дългът е бил 17%, след това рязко скача на 26.97% и миналата година приближава 30 на сто от БВП.   По окончателни данни на НСИ през 2016 г. институционален сектор „Държавно управление” отчита бюджетен дефицит от 36 млн. лв., или 0.04% от БВП.   Дефицитът в подсектор „Централно управление” е в размер на 130 млн. лв.- 0.14% от БВП.   Подсектор „Местно управление“ е реализирал излишък от 73 млн. лв., а подсектор „Социалноосигурителни фондове” - 21 млн. лева.", "date": "2017.10.23", "title": "Държавният дълг надхвърли 29% от БВП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374241-%D0%BF%D1%8A%D1%80%D0%B2%D0%B8%D1%82%D0%B5-%D0%B4%D1%8A%D1%80%D0%B2%D0%B5%D1%82%D0%B0-%D0%B7%D0%B0-%D0%BD%D0%BE%D0%B2%D0%B0%D1%82%D0%B0-%D0%B3%D0%BE%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F", "text": "\r\n \r\n           Гората ще е в близост до рекултивираното депо и ще заема площ от 225 дка. За засаждането на дърветата в гората екипът на Столична община ще разчита на всички софиянци, тъй като трудът в кампанията е изцяло доброволчески. По план всичките дървета трябва да бъдат засадени в гората в рамките на три залесителни сезона – до края на 2018 г. Фиданките за първия залесителен сезон, който ще продължи до 3 декември, са предоставени от неправителствената организация gorata.bg. \r\n   \r\n   „Новата гора на София ще трансформира общински пустеещи земи в гора от липа и акация, обособявайки нов зелен филтър в близост до града. За да се случи това обаче, бихме искали да се обърнем с покана за участие в самото засаждане към всички софиянци и гости на града, както към отделните хора и семейства, така и към представителите на бизнеса и институциите, с призив да се организират и да дойдат заедно да посадят дървета в гората.  \r\n   \r\n   Залесителните инициативи през първия залесителен сезон - тази есен, ще протичат всяка събота и неделя от 21 октомври до 3 декември. Всяко дърво е важно и участието на всеки един е важно – както конкретно в засаждането на Новата ни гора, така и в опазването на въздуха, който дишаме. Дърветата, които ще бъдат посадени тази есен в Новата гора на София са предоставени от gorata.bg, така че всичко, което трябва да направят доброволците е да дойдат и с труда си да станат част от Новата гора на София“, обяви зам.-кметът по Екология в СО Йоана Христова.  \r\n   \r\n   Организацията по засаждане на дървета в Новата гора на София ще се реализира всяка събота и неделя от днес до 3 декември, между 10:00 и 16:00 часа, при благоприятни климатични условия. Новата гора на София се намира на терен, граничещ с ул. „Прохладен кът“ в местност „Дреновица“. \r\n  ", "date": "2017.10.23", "title": "Първите дървета за новата гора на София"}
{"url": "http://www.classa.bg/%D1%81%D0%B2%D1%8F%D1%82/item/374242-%D0%B2%D0%B5%D1%87%D0%BD%D0%B8%D1%82%D0%B5-%D0%B2%D0%BE%D0%B9%D0%BD%D0%B8-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "От 11 септември 2001 г. САЩ е в постоянно състояние на война. Агресивната външна политика на Вашингтон е продължение на идеята за \"световния полицай\", който се грижи всичко по света да се случва \"както трябва\".   Практическият й израз може да се намери в общо над 240 хил. военнослужещи на активна служба и в резерва, разгърнати на територията на общо 172 държави и територии. И въпреки че общият брой на американските военни в чужбина да е намалял за последните 60 години, обхватът на действията им със сигурност не се е смалил.     САЩ ангажират активно не само в конфликтите в Афганистан, Ирак, Сирия и Йемен, които редовно влизат в новините, но също така имат присъствие в Нигер, Сомалия, където имаше извършени изключително кървав атентат, Йордания, Тайланд и т.н.     Най-голямо насищане на американски войници има в Далечния изток - Япония (39 980 войници и персонал) и Южна Корея (23 591). Основна причина за това е заплахата от Северна Корея и тяхната ядрена програма. Други ключови места с насищане на американски военни са Германия (36 034), Великобритания (8286) и Турция (1364) като и трите държави са съюзници на САЩ в НАТО. Освен това има 6524 войници в Бахрейн и 3055 в Катар, където Съединените щати имат военноморски бази.   Американските операции в зони на конфликт като Африка се разширяват: 400 войници в Сомалия обучават местните войски да се бият срещу ислямистките групировки като предоставят разузнаване и понякога влизат в битка с тях. През май тази година там беше убит и войник от военноморските тюлени.   Именно в сомалийската столица Могадишу на 14 октомври бе извършен и един от най-смъртоносните атентати в света с общо над 270 жертви. Според експертите зад атаката стои групировката Харакат ал-Шабаб ал-Муджахидин - сомалийският клон на Ал-Кайда. Мащабите на извършения акт показват само, че Ал-Шабаб увеличава своя обхват и силите си.   В Нигер са разпределени общо 800 американски войници, сред които също вече има дадени жертви. В началото на октомври 4 зелени барети бяха убити в сражение с местни ислямистки милиции.     Досега американците изглежда приемат, че тези мисии и изпращането на войски в проблемните райони, ще продължат безкрайно. И все пак, е много реален въпрос дали, освен да подкрепят тези ангажименти, които за последните 16 години са стрували на САЩ вече трилиони долари и много човешки животи, Америка ще предприеме и нови военни офанзиви, за каквито президентът Тръмп намеква спрямо Иран и Северна Корея.   По тази причина мнозина вече започват да задават въпроса до каква степен тази инвестиция в разпределянето на американски военни сили е необходима, колко време трябва да продължи и дали има стратегия отвъд убиването на терористи. Тази тема обаче далеч не е водеща в обществото в САЩ.     Основна причина за хладното отношение на обществото към военните действия на САЩ по света е фактът, че тежестта на жертвите пада върху сравнително малко семейства. Америка не се е впуснала в една широкомащабна война, подобна на тази във Виетнам, при която броят на жертвите е достатъчно голям, за да предизвика бурни протести. Тогава много повече семейства са изложени на тази опасна близост с войната. В момента обаче аме риканската армия е напълно доброволна, добре въоръжена и реално под 1% от населението на страната служи във войската (в сравнение с около 12% по време на Втората световна война). Така по-голямата част от обществото просто няма близки, които да са засегнати от всички тези военни конфликти.     Основна причина затова изигра и промяната в стратегията на Пентагона по отношение ролята на американските войници в чуждите конфликти. Към момента те много по-рядко участват в сражения като за сметка на това предоставят обучение, въоръжение, разузнавателна информация и подкрепа от въздуха, оставяйки умирането на бойното поле в ръцете на местните военни.   Така например за 2017 г. в Афганистан САЩ са дали само 11 жертви, а в Ирак - 14. За сравнение загиналите афганистански войници за 2016 г. са 6785 и 2531 за първите пет месеца на 2017 г., според данни на местното правителство. За броя на цивилните жертви няма точна информация.   Другата водеща причина за неглижирането на темата в обществото е фактът, че Конгресът не й отделя достатъчно време, за да се разгледат по изчерпателен начин всички ефекти от цялата тази мащабна военна кампания.   След 11 септември в САЩ битува идеята, че борбата с тероризма е постоянно усилие срещу постоянен враг. И въпреки че Барак Обама в по време на своя мандат изтегли част от американските сили от Ирак и Афганистан, нарастването на заплахата в Близкия изток и Северна Африка покрай \"Ислямска държава\", талибаните, \"Ал-Кайда\" с всичките й клонове и т.н. доведоха до подновяване на ангажимента на САЩ да продължи с ролята на \"световен полицай\".     Което води до още по-големи бюджети за отбрана, които връщат усмивките по лицата в Пентагона. След затягането на коланите по време на световната икономическа криза, сега военните в САЩ отново се радват на големи бюджети за модернизация на въоръжението и повишаване на отбранителната готовност. И сенатори, които иначе се противят на планове за здравеопазване или дипломатически мисии, с готовност гласуват грандиозни увеличения в бюджета за отбрана. Така по всичко личи, че в скоро време Америка няма никакво намерение да намалява въоръженото си присъствие в чужбина. Въпросът е готови ли са САЩ да участват в ново военно приключение, което да разбуни нови конфликти.", "date": "2017.10.23", "title": "Вечните войни на Америка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374234-%D0%B3%D0%B5%D1%80%D0%B1-%D0%B3%D0%BE%D1%82%D0%B2%D1%8F%D1%82-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%B2%D0%B0%D0%B6%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B7%D0%B0-%D1%85%D0%BE%D1%80%D0%B0%D1%82%D0%B0-%D0%BF%D1%80%D0%B5%D0%B4-%D0%BF%D0%B5%D0%BD%D1%81%D0%B8%D1%8F", "text": "От ГЕРБ предлагат нова отсрочка за осигурените българи, родени след 1959 г., на които им предстои пенсиониране, да могат да прехвърлят втората си пенсия в НОИ, пише в. \"Сега\". С промените от 2015 г. всички работещи, които се осигуряват в универсален фонд, могат да изтеглят парите си от втория стълб и да плащат пълната си пенсионна вноска само в НОИ. Това обаче може да се случи само до пет години преди човек да навърши общата възраст за пенсия. Това означава, че в момента срокът за жените, навършили вече 56-57 г., е изтекъл и те не могат да изберат само държавната пенсия от НОИ. Това са родените от януари 1960 г. до септември 1961 г.      НОИ е отказал на 302 жени, родени в този период, да приеме парите от универсален фонд. 37 от тях вече получават намалената пенсия от НОИ за пенсия за стаж и възраст, а 32 са получили и отказ НОИ да им преизчисли пенсията, обяснява шефката на бюджетната комисия Менда Стоянова, която внася промените. До края на 2016 г. всички работещи, които искаха, можеха да се прехвърлят в НОИ независимо от възрастта им.    До края на 2015 г. пък беше срокът за прехвърляне в НОИ на \"ранните\" пенсионери като хора с увреждания, военни, полицаи и други.    За тях това е изгодно, тъй като в универсалния фонд парите им за втора пенсия се задържат до изпълнение на общите условия за пенсиониране, а в същото време НОИ им плаща намалена пенсия.    Срещу прехвърляне на партидата в държавния фонд те получават право на преизчисление на пенсията.    Сега с промени в Кодекса за социално осигуряване, внесени между първо и второ четене, Стоянова предлага ново удължаване на срока за прехвърляне от универсален фонд в НОИ. Всички осигурени, на които до 30 юни догодина ще им остават по-малко от пет години преди пенсия, ще могат да се прехвърлят еднократно в НОИ до края на 2018 г.    Освен това Стоянова иска да даде възможност на всички, които вече са получили намалена пенсия от НОИ, отпусната между 15 август 2015 г., когато реално влезе в сила реформата за избора на осигуряване на финансовия министър Владислав Горанов, и 31 декември 2017 г., да имат нова възможност да поискат по-висока пенсия от НОИ.    За целта те трябва да прехвърлят натрупаното по индивидуалната си партида в държавния фонд и да поискат НОИ да им преизчисли пенсията. Масовото изплащане на пенсии от втория стълб трябва да започне през 2021-2022 г. Тогава жените ще се пенсионират съответно на 61.6 г. и на 61.8 г.    При мъжете масово изплащане на пенсии от УПФ ще е няколко години по-късно. Пореден министър обещава да уреди фазата на изплащане - до средата на декември трябва да е готова концепцията.", "date": "2017.10.23", "title": "ГЕРБ готвят изключително важна промяна за хората пред пенсия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374235-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D1%82%D0%B0%D0%B7%D0%B8-%D1%86%D0%B5%D0%BB%D1%83%D0%B2%D0%BA%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%BD%D0%B0-%D0%BF%D0%BE%D1%81%D0%BB%D0%B5-%D0%B2%D0%B8%D0%B4%D0%B5%D0%BE", "text": "Целувката преди боксовия мач между шампионката Микаела Лорен и шведската й съперничка Сесилия Бракхус се превърна в хит в социалните мрежи. Двете направиха истинско шоу на пресконференцията преди битката за титлата в лека категория, която Лорен успя да защити. \r\n   \r\n   Оказа се, че шведката не е толкова смела на ринга и не успя да свали от трона безспорната шампионка, притежатeл на титлите на WBA, WBC, IBF и WBO.  \r\n   \r\n \r\n \r\n \r\n  \r\n  \r\n  \r\n   \r\n", "date": "2017.10.23", "title": "Помните ли тази целувка? Ето какво стана после... (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374236-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D0%BA%D0%B0%D0%BA-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BC%D0%B0%D0%B4%D0%BE%D1%84-%D1%81%D1%82%D0%B8%D0%B3%D0%BD%D0%B0-%D0%BE%D1%82-%D0%B3%D1%8A%D0%B7%D1%83%D1%80%D0%BD%D0%B8%D1%86%D0%B8-%D0%B4%D0%BE-%D0%B1%D0%B5%D0%BB%D0%B3%D1%80%D0%B0%D0%B4", "text": "В поредица от статии Агенция \"Монитор\" ще представи резюмета от шокиращите разкрития на в. \"Телеграф\" за задкулисието в страната, което фалира КТБ и ограби хората и държавата. Текстовете са от книги, които вече бяха публикувани или предстоят да бъдат публикувани от най-тиражния вестник в страната - \"Българския Мадоф\", \"Хищникът от \"Капитал\" и \"Газовия барон\". Заради огромния читателски интерес, \"Монитор\" публикува най-любопитните части от книгите, като ви представя втората част на книгата, разказваща с доказателства как Цветан Василев фалира КТБ и напълни джобовете си с парите на вложителите .      \"Българския Мадоф\". „Като ученик четях по 300-350 книги на едно лято, по 15 часа на ден, или решавах по 5-6 задачи.\" Легендата за ученолюбивото момче от провинцията, изковало само кариерата си на мастит банкер, е старателно увековечена за бъдещите поколения в захаросан портрет на Цветан Василев, публикуван от български ежедневник през 2011 г.    Три години по-късно обектът на фундаменталния материал ще е издирван от Интерпол беглец, обвинен и вече даден задочно на съд за източването на милиарди от парите на хиляди вложители в КТБ, имали неблагоразумието да му се доверят. Към онзи момент обаче мажоритарният собственик и шеф на борда на злополучната банка Цветан Василев е в апогея на славата си. Със самочувствието на човек, считащ, че след като си е напазарувал бизнес империя, луксозни имоти, самолети и коли с откраднатото от чуждите депозити, то може да си поръча и ново минало.    Под формата на добре напудрена и пренаписана автобиография. За Василев, а както ще се окаже – и за съпругата му и дъщеря му, фасадата е всичко. Така в подменения вариант на житейската му история, разпространяван по негова заръка в публичното пространство дори и в момента, българският вариант на Бърни Мадоф е „филантроп\", издигнал се буквално от нищото и станал „жертва\" на недоброжелатели, завидели на резултатите от „честния му труд\".    Ето как звучи легендата от устата на Василев: Израснал в бедно работническо семейство, напористият младеж успява да изплува от мизерията и ограниченията на габровската махала със звучното име „Гъзурници\", като завършва с пълно отличие и със звание „първенец на випуска\" математическата гимназия в града си. Заради успеха си, след като изкарва казарма през 1979-а, е пратен на обучение в чужбина. Записва външна търговия в университета в Лодз, Полша, като окачествява образованието си там като „заточение на Запад\". Защо заточение? Защото „нашите\" деца ги пращали в Москва, а него – отличника, видиш ли, в Лодз.    Върнат е в България през 1981 г., за да „не се разврати идеологически\", но си идва у нас, вече попил реформаторския дух на полската „Солидарност\". Към онзи момент обаче го приспива, за да завърши – очаквано пак с отличие, международни икономически отношения във ВИИ „Карл Маркс\", а след това да започне работа в Института по международна икономика и пазарни отношения.    С промените в България през 1989 г. и временно приспаният „реформаторски\" дух на Василев избуява. Така веднага след идването на демокрацията напуска сигурната държавна работа, за да се развихри на свободния пазар. Първо тегли кредит, за да си направи чейнджбюро, а почти веднага след това дава старт на финансовата си къща „Бромак\", за да продължи още няколко години по-късно с полагането на основите на банкерската си кариера. Откъде намира парите за всички тези начинания и как се става за нула време банкер, дума не обелва.    Това са излишни подробности за нуждите на фикцията. А ето как звучат реалните факти: Във времената, в които все още прохождащият тогава банкер е пратен в Полша, зад граница са пускани да се образоват само две категории младежи – деца на мастита комунистическа номенклатура или млади доверени надежди на компартията. По коя линия е заминал Цветан Василев, можем да гадаем, но е показателно, че дори в официално даваната от него автобиография се губи около година от следването му.    Според някои твърдения липсата се дължи на курс в КГБ. Но да продължим с фактите. През 1991 г. - по-малко от две години след старта на демокрацията в България, Василев се впуска в дълбоките води на финансовите къщи – първо с „Бромак\", а след това с „Фина С\", но далеч не сам.    Сред съдружниците, с които първоначално стартира „Бромак\", е прелюбопитно лице, чието име впоследствие ще бъде свързвано неколкократно с банковите фалити от 1995 - 1997 г – Красимир Илиев. Илиев е добре познато за търговските и кредитните регистри име, като фигурира в списъка на кредитните милионери, проверявани от Комисията по досиетата заради неизплатени мастити задължения към фалирали трезори.    В конкретния случай проверката, при която иначе не е установено негово досие в ДС, е заради дългове на Илиев към банкрутиралата през 1996 г. Стопанска банка и към последвалата няколко години по-късно съдбата й Добруджанска банка. Името му изскача и от архивите, свързани и с трети фалирал трезор – Банка „Славяни\". Екссъдружникът на Василев е бивш член на борда на директорите на дружество, мажоритарният дял от което се е държал от фалиралия по-късно трезор. Фалирала банка изскача и от втората финансова къща, регистрирана от Василев - „Фина С\".    Бъдещият банкер беглец стартира този си проект през 1992 г., като съдружник там му е друга фалирала по-късно банка - Сирбанк. При подобна компания далеч не е чудно нито откъде идва първоначалният капитал за начинанията на „българския Мадоф\", нито откъде взема ноухауто за изграждането на пирамидата КТБ.    Дали прокламираната от Цветан Василев любов към книгите го е отвела към творчеството на Джон Гришам в захаросания портрет от 2011 г., не е уточнено, но по фактите си личи, че „Фирмата\" на американския автор на съдебни трилъри ще да е била настолно четиво за самородния банкер. Именно така кръщава той мащабната финансова пералня от десетки фирми – предимно кухи, през която източва близо 4 милиарда от КТБ.    Изграждането й стартира насред смутните времена на банковите фалити от 1995 – 1997 г., при които изгарят и вече посочените трезори. За целта стъпва върху „Фина С\", върху добре обучена в източването на чужди милиарди банка кадри, с които старателно започва да гради новата финансова пирамида, но най вече върху благоразположението на премиера на България от 1997 до 2001 г. Иван Костов.    Именно Костов, който макар да претендира, че е десен, всъщност е сочен за идеологически наследник на „червения капиталист\" Андрей Луканов, дава в ръцете на Цветан Василев КТБ. Василев пък, като верен син, след падането на благодетеля му от власт му се отблагодарява, като дава редовни и щедри лепти за благосъстоянието на Командира и семейството му и спонсорира политическите му проекти.    Разбира се, лептите идват не от другаде, а от чуждите депозити в източвания с години трезор, откъдето впрочем идват и парите за удовлетворяване на щенията на Фараона от Габрово да облече трупаната икономическа власт с политическа такава. Амбицията е водеща черта от характера на Цветан Василев, за чиито мераци 2011 г. се оказва преломна.    Именно тогава финансовият фараон започва да влага чуждите пари в изграждането на имиджа на „филантроп\" и „благочестив човек\" с ясната мисъл, че иска да е премиер на страната – амбиция, която споделя и в тесен кръг.    За целта през „Фина С\" източва от КТБ и дарява на манастир в близост до София десетки хиляди левове. Като благодарност е изографисан заедно със съпругата си от игумена на светата обител – кичозен жест на ръба на църковните канони, но пък изцяло обслужващ парвенюшката представа за показна благотворителност на банкера и семейството му.    Паралелно „българският Мадоф\" започва да влага пари в изграждането на контакти в чужбина и в обучения за политик. Години по-късно, след краха на КТБ, разследващите ще се натъкнат на красноречиви документи, доказващи плащането на солидни такси за участие в две лидерски конференции, съответно в Ню Йорк през 2012 г. – $25 000, и в Ялта през 2013 г. - около $7000. Паралелно стартира курсове по лидерско говорене зад Океана, струващи неколкократно повече от вече споменатите суми.    В един момент Василев дотолкова ще си повярва, че дори се пробва да си поръча костюм при шивача на британското кралско семейство. Явно приемайки, че атрибутите правят властта. Авантюрата обаче приключва досущ като в приказката за новите дрехи на царя – приказка, която впрочем банкерът беглец би трябвало добре да знае предвид факта, че е син на шивач.    В конкретния случай, тъй като е личен шивач на кралското семейство, английският моделиер не приема току-така нови клиенти. Още по-малко парвенюта, видели се в пари (чужди), но без реално покритие. Така, макар да е бомбардиран от „българския Мадоф\" с оферти, в това число и с превод на сума, описана като „капаро\", но многократно надвишаваща стойността на костюмите му, моделиерът категорично отказва поръчката.    И Василев си остава гол. Както голи остават и всичките му опити да пренапише историята си по простата причина, че всички факти, изобличаващи го като прост крадец на чужди пари, са лесно проверими. В публичните регистри на страната. „Банкерът никога не трябва да забравя, че работи с чужди пари.\"    Тази реплика принадлежи на един от най-влиятелните финансисти и политици на Третото българско царство – Атанас Буров. В годините, в които е в апогея на славата си, Цветан Василев ще сочи Буров като свой кумир. Дори ще разположи КТБ в сградата, в която се е помещавала банката на Буров, а бюрото на финансиста ще стои оградено от въженца пред кабинета на Василев.    Като фасада, показна маска, маскираща истинската същност на КТБ като пирамида, а на Василев като фараон, приел, че чуждите пари са негова собственост.", "date": "2017.10.23", "title": "Цветан Василев: Как Българския Мадоф стигна от \"Гъзурници\" до Белград"}
{"url": "http://www.classa.bg/%D1%81%D0%B2%D1%8F%D1%82/item/374237-%D0%B1%D0%B5%D0%B7%D1%81%D1%80%D0%B0%D0%BC%D0%BD%D0%B8%D1%82%D0%B5-%D0%BB%D1%8A%D0%B6%D0%B8-%D0%BD%D0%B0-%D1%85%D0%B8%D0%BB%D1%8A%D1%80%D0%B8-%D0%BA%D0%BB%D0%B8%D0%BD%D1%82%D1%8A%D0%BD-%D0%B7%D0%B0-wikileaks", "text": "\r\n\t \r\n \r\n\t \r\n Като част от турнето си „Слава богу, че не избрахте мен”, Хилъри Клинтън направи дебюта си в австралийската телевизия с интервю пред ABC. Макар тя да не повтори за пореден път твърдението си за „17-те разузнавателни агенции”, подписали доклада за руската намеса в изборите ( //medium.com/@caityjohnstone/debunking-russiagate-part-1-7cca3eb88ffa\" target=\"_blank\" rel=\"noopener\">което отдавна е  ), в интервюто все пак се чуха достатъчно опашати лъжи. \r\n   Като се почне с нелепото ѝ твърдение, че съпроводеният с протести конгрес на Демократическата партия е бил „много позитивен”, и се стигне до напълно неоснователното ѝ заключение, че Бърни Сандърс „не е могъл да обясни програмите си” по време на вътрешните избори, Клинтън успя да ни напомни защо средностатистическият американец я намира за заслужаваща доверие колкото и гладен крокодил. \r\n    Макар да продължава да хвърля вината за загубата си върху Джеймс Коми, Барак Обама, Бърни Сандърс, самомразещите се жени, медиите, неинформираните гласоподаватели, пречките за гласуване, собствения ѝ екип, ръководството на партията ѝ, законите за финансиране на кампании, Джил Стайн, Избирателната колегия, Антъни Уийнър, Владимир Путин и сексизма, Клинтън запазва лъвския дял на отговорността за падението си за организацията, която мрази повече от всички други: WikiLeaks. \r\n   По време на интервюто си пред австралийската ABC, Клинтън изрече пет лъжи за платформата, основана от Джулиан Асанж. \r\n   \r\n   „И ако той е такъв, нали знаете, мъченик на свободното слово, защо WikiLeaks никога не са пускали нещо за Русия?”, попита Клинтън само няколко седмици, след като WikiLeaks публикува огромно количество   в Русия. В миналото WikiLeaks вече са   критични документи, отнасящи се за Русия. Тя излъга – и няма как да не знае, че лъже. \r\n   \r\n\t \r\n \r\n\t \r\n „WikiLeaks обеща да разгласи някаква тайна, която може да окаже влияние. Това бе много умен, диаболичен отговор на записите от  ”, заяви Клинтън в отговор на въпрос за публикуването на имейлите на ръководителя на щаба ѝ Джон Подеста, което стана малко след като излязоха наяве циничните записи на Тръмп. \r\n   Това е друга безпардонна лъжа. Асанж обяви предстоящата публикация преди да излязат записите на Тръмп на 7 октомври 2016 г. Това се вижда от   по темата, включително в медии като  . Всички знаеха, че WikiLeaks ще пусне документи за изборите. Според източници от телевизия NBC, цитирани от  , всъщност публикуването на записите на Тръмп е било отлагано, за да е по-близо до датата на изборите. \r\n   \r\n\t \r\n \r\n\t \r\n По време на интервюто Клинтън бръщолевеше за  и, за руската пропаганда, както и за това, че съдържанието на изтеклите имейли е било изкривено в нещо фалшиво. Изобщо бръщолевеше за всичко, освен за безспорно уличаващите неща, съдържащи се в тези документи. \r\n   Винаги, когато говори за WikiLeaks, Клинтън настоява, че проблемът не е в разкритието за ужасяваща корупция, а в подкрепяната от Кремъл пропагандна кампания, целяща да накара напълно невинни имейли да изглеждат лошо. \r\n   Върхушката на Демократическата партия отдавана следва тази тактика по отношение на срамните разкрития от 2016 г. – да поддържа абсурдната история, че имейлите на ръководството на партията и Подеста са били напълно чисти, и само руската пропаганда ги изкарва като уличаващи. Това е необходимо, за да могат демократите да твърдят, че WikiLeaks им е коствала изборите, и че те не са направили нищо нередно. Само така може и вълкът да е сит, и агнето да е цяло. \r\n   Реално обаче в изтеклите писма се вижда конспираторско общуване с тон „ние срещу тях” между администрацията на партията и кампанията на Клинтън. Това без съмнение е откровено нарушение на   на Националния комитет на Демократическата партия. В нея се обещава, че председателят на комитета (изпълняващите тази функция през 2016 г.  Деби Васерман Шулц и Дона Бразил са герои на изтеклите имейли) трябва да гарантира, че служителите на партията ще „поддържат безпристрастност по време на процеса по избиране на кандидат за президент”. Този ангажимент очевидно  , както става ясно от някои от  . Това обещание за безпристрастност на партийното ръководство при вътрешните избори е   след драматичен   г., но през 2016 г. то несъмнено бе нарушено. \r\n   Колкото и зле да изглеждаха имейлите на Подеста и Националния комитет, някои изтекли след това документи баха още по-уличаващи. Оказа се, че Дона Бразил е действала като   срещу кампанията на Сандърс и е осигурявала предварително на Клинтън   от предстоящите дебати. Изскочиха писма от ръководството на банка   от 2008 г., в които се дават инструкции какви хора да бъдат назначени в кабинета на Барак Обама. Разбра се, че фондацията на семейство Клинтън е вземала щедри рушвети от   и  , както и от други страни и политически организации,   с ислямския екстремизъм. Появиха се доказателства, че Националният комитет на демократите   победата на Клинтън още от 2014 г. и е   как да оказва натиск върху Сандърс през 2015 г. Видя се и как Клинтън е обещавала на представители на Goldman Sachs да лъже американския народ в тяхна полза и ги е уверявала, че тя има различна „ ” по икономическите въпроси. Имаше повече от достатъчно шокиращи разкрития, които оправдано да накърнят рейтинга на доверие към Клинтън. \r\n   Така че внушенията, че са били нужни фалшиви новини и руска пропаганда, за да може публикациите на WikiLeaks да навредят на кампанията на Клинтън, са очевидно измамни. Не фалшивите новини и руската пропаганда навредиха на Клинтън – навреди ѝ истината. \r\n   \r\n\t \r\n \r\n\t \r\n Официални лица от разузнаването от времето на Барак Обама, както и  , са завявали ясно, че няма явни връзки между WikiLeaks и руското разузнаване. Години наред WikiLeaks са публикували   и са изразявали  . Организацията изпълнява заповеди на кремълското разузнаване само в психотичните делюзии на клинтънистите, чиито когнитивен комфорт зависи от това да виждат зад всяка сянка спотайващият се Дарт Путин. \r\n     \r\n   \r\n \r\n … \r\n Пълна лъжа! Аз, нали знаете, нямам възражения срещу публикуване на информация, която е вярна. Имам предвид – това е смисъла на Първата поправка, това е свободата на словото. \r\n   Противно на тези твърдения на Клинтън и на лъжите, разпространявани от пропагандисти на статуквото като  , WikiLeaks има неопетнена история на публикуване на автентични документи и никога не се е налагало да изтегля материали заради некоректност. Ако е вярно твърдението на Клинтън, че WikiLeaks са повлияли на „възприятията и възгледите на милиони избиратели”, то тези възприятия и възгледи са повлияни от истината. \r\n   WikiLeaks, подобно на New York Times, Washington Post или което и да е друго издание, публикувало изтекли документи, са защитени от   към Конституцията на САЩ.  \r\n   Това се отнася и за международните издания, тъй като Конституцията   да ограничава свободата на каквато и да е преса, а не само на гражданите на страната. Противно на предположенията на директора на ЦРУ  , свободното слово е неотменимо човешко право, а не нещо, което властта великодушно гарантира на едни хора, но не и на други. \r\n   Както е  //medium.com/@caityjohnstone/the-real-reason-hillary-cant-just-shut-the-fuck-up-and-go-away-4e481b3edf84\"  \r\n   target=\"_blank\" rel=\"noopener\">отбелязвано и преди, на Хилъри Клинтън ѝ е необходимо да продължава да се изявява и да се скъсва от лъжене, тъй като кампанията ѝ вещаеше, че светът ще свърши, ако тя загуби.  \r\n   Тъй като те не могат да признаят, че Тръмп е просто обичаен тип републиканец като всеки Буш или Рейгън, и тъй като лъжеха за всичко, за да накарат хората да я подкрепят от страх, сега те трябва да продължават да лъжат всички, за да не бъде обвинява Клинтън, че е помогнала да бъде избран един ходещ Армагедон. \r\n   Хората са наплашени, а Клинтън се вълнува с какво ще бъде запомнена. Така че тя трябва да продължи да лъже, за да избегне унижението да бъде обвинявана за загубата от Тръмп. Ето за какво е всичко това. Винаги е било заради това.  \r\n      ", "date": "2017.10.23", "title": "Безсрамните лъжи на Хилъри Клинтън за WikiLeaks"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374238-%D0%B7%D0%B0%D1%89%D0%BE-%D0%BA%D0%B8%D1%82%D0%B0%D0%B9-%D0%B8%D0%B7%D0%B3%D1%80%D0%B0%D0%B6%D0%B4%D0%B0-%D0%BD%D0%B0%D0%B9-%D0%BC%D0%BE%D1%89%D0%BD%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B2-%D1%81%D0%B2%D0%B5%D1%82%D0%B0", "text": "Развит океански флот за операции във всяка точка на планетата, самолети – „невидимки“, свръхзвуково оръжие и стратегически ракетни войски, способни да се конкурират с признатите лидери на „ядрения клуб“. Именно така вижда Въоръжените сили на Китай в недалечно бъдеще генералният секретар на ЦК на Комунистическата партия на КНР Си Дзинпин. На 19-тия конгрес той обеща до 2035 г. да подсили Народно-освободителната армия с нова бойна техника, а до 2050 г. да я превърне в най-мощната военна сила в света.     Темповете на военно строителство в Китай впечатляват. Само през тази година отбранителният бюджет се е увеличил със 7% и достигна повече от един трилион и 78 милиарда юана, което се равнява на около 156 милиарда долара. Това е според официалните данни. По неофициална информация на прогнозните аналитици, отчитайки „секретните статии за бюджета“, общият обем на военния бюджет на КНР вече е прехвърлил 200 милиарда долара. Така или иначе по този показател страната заема второ място на планетата след САЩ. И първо – по численост. В армията на Китай в момента служат повече от два милиона души. И количеството бързо се преобразува в качество.   В началото на тази година КНР създаде Централен съвет по интегрирано военно-гражданско развитие. Тази структура се занимава с научно-изследователски и опитно-конструкторски дейности (НИОКД) с цел да създаде нова отбранителна технология, да разработи и внедри във войската нови тактически и стратегически концепции, прави анализ на чуждестранния военен опит, възможно е да се занимава и с промишлен шпионаж. Съветът е оглавен лично от Си Дзинпин, който в публични изказвания редовно подчертава необходимостта от внедряване на иновации във всички видове и родове войски на Китай.         „САЩ вече реализират подобна военно-промишлена доктрина под названието „Трета стратегия за компенсация“, казва пред РИА „Новости“ водещият сътрудник на Института за Далечния изток към Руската академия на науките Василий Кашин.- Тя се изразява в концентрация на ресурси в пробивни области като нано- и биотехнологии, изкуствен интелект, роботехника, свръхзвуково оръжие, кибербезопасност и други. Разбира се, целта на програмата е да създаде арсенал от оръжие с качествено нови възможности. На практика, за армията на бъдещето.“   Експертът подчертава, че американската стратегия е насочена към военно сдържане на Китай. Това е отчетливо видимо в публикациите на американската преса, в изказванията на политици от САЩ, а също и в научните части от тази доктрина. Естествено, Пекин въобще не е радостен от идеята Вашингтон, в обозримо бъдеще, да има такова сериозно превъзходство.     Една от най-амбициозните задачи в рамките на модернизацията на китайската армия е военното командване да види обновен техническия парк на Сухопътните войски. В момента Китай има около 8 000 бойни танкове. Около една трета от тях са морално и физически остарели Туре-59, проектирани на основата на съветските танкове Т-55 от края на 50-те години на миналия век. В рамките на превъоръжаването на танковите части и съединения тези „ветерани“ постепенно ще бъдат изведени от експлоатация и заменени със съвременните Туре-96 и Туре-99. Освен това, през тази година започна серийно производство на машините VT-4, които специалистите причисляват към междинната техника между танковете от трето и четвърто поколение (към последните се причислява, например, руският Т-14 на платформа „Армата“). За разработките в тази област информация в медиите не се появява.   По аналогичен начин стои въпроса и с другите типове китайска бронирана техника, артилерийско оръжие, ПВО системи и др. „Клонингите“ на съветски машини от 60-те и 70-те години на миналия век постепенно се снемат от въоръжение и се заменят със собствени разработки. Същата е картината и във Военно-въздушните сили на Китай. Още през 2013 г. беше прекратено производството на изтребители J-7- лицензионно копие на Миг-21, които дълго време бяха основни за тактическата авиация на КНР. В същото време, по-съвременните J-10 и J-11 продължават да попълват военния състав на  китайските ВВС.   Бъдещето на китайската авиация – изтребителят от пето поколение J-20, е планиран да влезе на въоръжение до 2019 г. Освен това, до сега КНР не се беше обзавела със собствени стратегически бомбардировачи-ракетоносци. Старите Н-6, създадени на базата на съветските Ту-16, летят вече половин век и повече не могат да заемат тази ниша. Очаква се до 2035 г. Китай да има нова разработка.     Темповете на модернизация на Военноморските сили на Поднебесната империя учудват даже експертите. За някакви си 10 години ръководството на КНР успя сериозно да ускори програмата за строеж на надводни и подводни кораби от всички класове и рангове, включително крайслери и ракетоносци. Най-голям интерес предизвиква увеличаването на китайския експлоатационен потенциал. Особено внимание се отделя на изработването на кораби за транспортиране на големи военни контингенти, с техника и въоръжение, на големи разстояния.         През юли тази година към брега на Джибути се отправи нова десантна платформа MLP 868 Donghaidao и универсален десантен кораб (УДК) по проекта 071 Jinggangshan за строеж на първата китайска задгранична военна база. Особен интерес представлява Donghaidao. Корабите от типа MLP (Mobile landing platform — мобилна десантна платформа), освен Китай днес притежават само Съединените щати. Американците завършиха строителството на първата си единица през 2013 г. – само две години преди китайците.  Пентагонът класифицира корабите от типа MLP като експлоатационни подвижни бази, предназначени за обезпечаване на мащабни десантни операции на голямо разстояние от приятелска брегова инфраструктура. Всъщност, Donghaidao представлява сам по себе си автономна военноморска единица, способна да създаде на вражеския бряг площадка за приземяване на основните бойни сили. За целта корабът е снабден с големи трюмове, собствена флотилия от десантни катери, хеликоптерни площадки и контингент от военнослужещи.   Освен това, през 2017 г. беше пуснат на вода вторият китайски самолетоносач „Шандун“, който като първия „Ляонин“, представлява роднина на руския „Адмирал Кузнецов“. В плановете има още един кораб по сходен проект. Но до 2035 г. в строя ще влязат съвсем други самолетоносачи.   „На третия самолетоносач китайските военни ще разполагат с катапулти и редица други перспективни технологии, след което ще пристъпят към строителството на принципно нов кораб – поясни Василий Кашин. – Не се знае много за този проект, но вече е очевидно, че той ще бъде автономен и доста по-голям от „Ляолин“ и „Шандун“. Той ще може да носи повече изтребители и самолети за поддържка, както и значително по-дълго да бъде с автономна навигация. Именно тези кораби ще бъдат използвани от военното и политическото ръководство на КНР за дислоциране на военни сили във всяка точка на световния океан. Китай вече има технически възможности за създаване на подобни надводни кораби“.     Що се отнася до хай-тек възможностите на Китай, те и тук догонват САЩ. Миналата година Пентагонът съобщи, че американското разузнаване в периода 2014-2016 г. е засякло седем изпитателни пуска на китайски свръхзвукови летателни апарати DF-ZF. Тези системи могат да достигат скорост повече от 6 000 км в час и могат да бъдат използвани, например, за доставка на бойни единици до целта. Смята се, че подобна техника е невъзможно физически да бъде прихваната от противоракетната и противовъздушната отбрана. Това е оръжието на бъдещето. Засега Китай активно слага на въоръжение най-новите МБР „Дунфен-41“, всяка от които може изстреля десетки бойни блокове с индивидуална навигация на разстояние 12 000 км.   Освен това, Китай активно въвежда разработката на безпилотни летателни апарати от ново поколение. В частност, Китайската въздушно-космическа академия през февруари отчете създаването на БПЛА, работещи със слънчева енергия. Учените потвърждават, че благодарение на това ноу-хау, машината ще може да стига по-далече от традиционните дронове.         В близките десетилетия Китай ще продължи да засилва и орбиталната си групировка от космически апарати. По брой военни спътници в космоса Поднебесната империя вече е на второ място след САЩ. НОАК продължава успешно да разгръща спътниковата система за глобално позициониране „Бейдоу“. Тя, разбира се, има двойно предназначение. В края на 2015 г. КНР пристъпи към формиране на космически ешелон от система за предупреждение за ракетни нападения. Те изведоха в орбита първия експериментален спътник с инфрачервени сензори, позволяващи да регистрират пускове на балистични ракети.   На фона на подобна мащабна „милитаризация“ КНР увеличава военните си връзки с Русия и това не може да не предизвиква безпокойство в Съединените щати. Припомняме, че през юни министърът на отбраната на Русия Сергей Шойгу подписа със своя китайски колега Чан Ванцюан пътна карта за развитие на взаимоотношенията в отбраната за периода 2017–2020 г. На теория, съюзът на двете най-силни военни евразийски държави би могъл да предизвика дори обединените сили на НАТО. Разбира се, това е далеко, но както отбелязват експертите, нивото на сътрудничество между въоръжените сили на двете държави е действително безпрецедентно за най-новата история. Редовно се провеждат съвместни учения, военни игри, обмяна на опит. Китай не разглежда Русия като потенциален противник.   „Военното и политическото ръководство на държавите разбират, че след разпада на СССР Китай няма съперници в региона – смята Василий Кашин. – А съвременна Русия и КНР имат подчертано приятелски отношения“. ", "date": "2017.10.23", "title": "Защо Китай изгражда най-мощната армия в света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374231-%D0%BA%D0%B0%D0%BA%D0%B2%D0%B8-%D0%B2%D0%B0%D0%B6%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%82-%D0%B2-%D0%BA%D0%BB%D0%B8%D0%BD%D0%B8%D1%87%D0%BD%D0%B8%D1%82%D0%B5-%D0%BF%D1%8A%D1%82%D0%B5%D0%BA%D0%B8", "text": "Преразглеждане на парите и дейностите по клиничните пътеки предвижда Министерството на здравеопазването. \"Финансирането им не е променяно от 2006-та година и е недостатъчно\", заяви министърът на здравеопазването Николай Петров в студиото на сутрешния блок на БНТ.      Съвместно с Лекарския съюз се обсъжда и вкарването на парите за лекарски труд в клиничните пътеки, обясни министърът. В момента се правят таблици, за да бъдат определени базите за заплащане на специалистите по здравни грижи.    Възнагражденията в здравната система трябва да се формират и според квалификацията и най-вече по резултата, каза още Николай Петров.    „Освен, че трябва да бъдат преостойностени, трябва да бъдат прегледани и в момента тече такъв процес по отношение на тяхното съдържание.    По отношение на много детайли касаещи задължителния болничен престой, изследванията, касаещи това до каква степен и какви дейности могат да се изведат в извънболничната помощ. Нещо, което беше направено като опит, но не сработи.    Трябва да намерим сечението, което ще бъде на първо място в интерес на пациента и на второ място в интерес на този, който извършва лечебното действие, така че да гоним максимум дейности в доболничната помощ на различно остойностяване.   Нашата цел трябва да е ясна. Тя не е икономия на пари. Нашата цел е преразпределянето на парите да отидат там, където е нужно, защото това се получава като резултат\", заяви министър Петров.", "date": "2017.10.23", "title": "Какви важни промени предстоят в клиничните пътеки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374232-%D0%B3%D0%BB%D0%B0%D0%B2%D1%87%D0%B5%D0%B2-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-%D0%B3%D0%B5%D1%80%D0%B1-%D0%BD%D0%B5-%D0%BF%D0%BE%D1%81%D0%BB%D1%83%D1%88%D0%B0-%D1%80%D0%B0%D0%B1%D0%BE%D1%82%D0%BE%D0%B4%D0%B0%D1%82%D0%B5%D0%BB%D0%B8%D1%82%D0%B5-%D0%B8-%D1%89%D0%B5-%D0%B2%D0%B4%D0%B8%D0%B3%D0%BD%D0%B5-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0", "text": "Краят на месец октомври е време за бюджет. Приемането на най-важния за държавата закон винаги е свързан с разправии между управляващи и опозиция. И със среднощни заседания на Народното събрание.      За философията на новия бюджет, за антикорупционния закон и агресивния тон в пленарна зала Павлина Живкова от \"Труд\" разговаря с председателя на НС Димитър Главчев.    – Г-н Главчев, кога ще бъде внесен проектобюджетът за 2018 г.?    – Всяка година проектът за бюджет се изготвя от Министерството на финансите, утвърждава се от Министерски съвет и се внася в парламента в установения от закона срок – 31 октомври. Не виждам причина и този път да не се спази срокът, така че очакваме законопроекта до дни.   – Като експерт финансист наясно ли сте каква е философията на новия бюджет? – Философията, разбира се ще бъде най-добре разяснена от вносителите    – Министерски съвет и Министерство на финансите. Най-общо продължаваме с политиката да се заделят повече пари за образование. Приоритетите ни са заплати и образование, най-общо казано. 700 млн. лв. са заделени за повишаване на доходите в бюджетната сфера. Най-много ще отидат за образование, а доколкото разбрах от коментарите на премиера Борисов, парите ще се вземат от приходи от борбата с контрабандата. За две години сивият сектор се е свил от 34% до 7 на сто. Доколкото разбрах, майчинството се увеличава за втората година с 40 лв. – по 380 лв. вместо по 340 лв. Максималният осигурителен доход се запазва – 2600 лв., а с него и таванът за пенсиите    – 910 лв. Минималната заплата се вдига с 50 лв. – от 460 на 510 лв. от 1 януари догодина. Дефицитът се запазва на минимално ниво в рамките на 1 на сто. – Бизнесът реагира остро на вдигането на минималната заплата. Защо една дясна партия, каквато е ГЕРБ предпочете да се съобрази с искането на синдикатите, вместо да послуша работодателите?    – Последните две години икономиката на страната нараства с добри темпове. Очакванията са 2018 г. също да има растеж. Смятаме че този растеж трябва да бъде усетен и от работещите, особено от най-ниско заплатените. Разбирам притесненията на работодателите, че увеличението на работните заплатище доведе до нарастване на разходите им, но предвид очерталата се липса на кадри, смятам че това повишаване на минималната работна заплата не би трябвало да е проблем. – Как ще се отрази увеличението на минималната работна заплата на общините?    – До известна степен увеличението на минималната работна заплата ще създаде затруднения в бюджетите на някои общини, каквито притеснения чух на срещата на НСРОБ в Албена, на която бях. Причината е, че равнището на възнагражденията в някои кметства е на доста ниско ниво, което води при нараснала минимална работна заплата до уравновиловка    – т.е. всички служители започват да взимат минимална заплата. За да разрешат този проблем общинските властище трябва да вдигнат и възнагражденията на работниците си. Това ще създаде известни проблеми с бюджетите на някои общини, както изразиха притеснения самите те, но продължава да се води диалог с местната власт, това е много важно. Именно чрез него се стига до разрешаване на проблемите.    – Вдигането на минималната работна заплата означава ли, че трябва да се увеличат и парите за административни разходи на общините?    – Увеличението на минималната работна заплата не означава автоматично увеличение със същия процент на разходите за възнаграждения в общините. Надяваме се, че в рамките на бюджетите си общините ще се справят.    – Питам ви откъде общините ще намерят пари за тези увеличения на заплатите!    – Общините получават трансфери от централния бюджет, както и трансфери за делегираните от държавата дейности. Трансферите ще бъдат съобразени с необходимостите на кметствата. Бюджетът в неговата цялост е изключително сложен механизъм. Промените в една негова част рефлектират върху множество други, затова той трябва да балансира интересите на всички бюджетни организации. Както виждате, това не е проста задача и винаги има недоволни.    – Как гледате на идеята на БСП да напишат алтернативен бюджет? – Ако трябва да отговоря с една дума – положително. Но не знам какъв бюджет ще представят. Нека видим какво ще предложат колегите от левицата. Няма нищо лошо в това да се показват различни гледни точки. Бюджетът, освен цифри с приходи и разходи, представлява и изражение на определена политика. Чрез него управляващите изпълняват управленската си програма. Ако БСП поемат управлението, ще могат да изготвят бюджет, който да изразява техните политики.    – Не разбрах, мислите ли че заявката на БСП да направи алтернативен бюджет е реалистична и че не е пореден политически ход за сплотяване редиците на столетницата?    – Знаете, че не само БСП предлагат алтернативни бюджети. Имаше и институти с алтернативни идеи. Няма нищо лошо да се показват различни гледни точки. Въпросът е как ще се защити въпросната гледна точка и дали това, което се предлага е реалистично. Иначе е ясно – опозицията предлага едни розови числа, които са трудни за изпълнение. Но на опозицията не и се налага да ги изпълнява. Това е съществената разлика. Управляващите дават бюджет, който трябва да изпълняват. Алтернативният бюджет има много доброто свойство, че няма нужда да го изпълняваш.    – Започна ли вече работа консултативния съвет по законодателство?    – Консултативният съвет беше утвърден. Вече имаше и едно опознавателно събиране. Знаете, че председател е проф. Огнян Герджиков, има и зам.-председатели, шефове на направления и секретар. Ще работят 21 утвърдени имена в правото, които ще подпомагат законодателната дейност на парламента. Мисля, че това беше една добра идея. – Не разбрах кога ще започне работа този консултативен съвет по законодателството.    – На практика той вече работи. Дори, доколкото разбрах вече има запитване за становище от една от комисиите в парламента. Според утвърдените вече правила за работа на съвета, съветът може да бъде „сезиран\" едва след като даден закон мине на първо четене в зала. Становище от консултативния съвет по законодателство могат да искат или председателят на Народното събрание или председателят на водещата комисия, в която е разпределен даден законопроект. Така че, колеги, консултативният съвет вече е на разположение... Правилата обаче така са написани, че когато председател на водеща комисия „сезира\" съвета, заплащането ще бъде за сметка на бюджета на комисията. Убеден съм, че когато се търси качество на законите никой не би тръгнал да пести средства.    – Как ще се заплаща на експертите от съвета по законодателството? – Механизмът е сложен, но е ограничен в рамките на бюджета. Във всяко Народно събрание е бил предвиден бюджет за такъв съвет, тъй като той е заложен като възможност в правилника на НС. Последните три Народни събрания не са се възползвали от тази възможност. Имало е някакъв опит, припомни проф. Герджиков, когато председател на НС е бил г-н Михаил Миков, но не се е стигнало до формиране на действащорган.    – Кажете колко пари са заложени в бюджета на НС за съвет по законодателство. – Мисля, че според разчетите около 100 000 лв. на година. Тези пари не са само за становища, а и за консумативи. Такава е била сумата и в предишни парламенти. Ние обаче променихме модела на функциониране. Преди е било заложено да се плаща на заседание, без значение какъв продукт ще се получи. Сега ще се плаща за свършена работа. Възлага се изготвяне на становище по определена тема, от консултативния съвет предлагат размер на възнаграждение и след преговори се решава каква сума ще получат експертите. – Има ли председател на комисия, който да е поискал вече становище от съвета по законодателство?    – От комисията по труда, социалната и демографската политика има искане за становище по текст на Търговския закон. Очаквам да се искат становища и по Административно-процесуалния кодекс, за концесиите и разбира се, по антикорупционните закони. Знаете, че има два проекта... – Реалистично ли е очакването, че до края на годината антикорупционния закон ще бъде приет?    – Задължително е. Ние сме поели такъв ангажимент. Ако и този път антикорупционният закон не бъде приет, не зная как ще погледнем избирателите си. Освен това има и препоръки от Европейската комисия по механизма за сътрудничество и проверка. Българските граждани има огромни очаквания, свързани с противодействието на корупцията и ние сме длъжни да отговорим на тези им очаквания. – Докога от парламентарната трибуна ще се излъчва агресия, примитивизъм и обиди?    – Ако трябва да коментирам първо формалната страна, в Правилника ни за работа е разписано, че в изказванията от парламентарната трибуна не бива да има обидни квалификации и персонификации. Посочени са и лицата към които не бива да се отправят обиди    – президент, премиер, министри...По отношение на моралната страна на въпроса ви, всеки депутат има собствена съвест и трябва да прецени как да се държи в парламента. Това е мястото, където ми се иска да се обсъждат политики, да има дебати, а не нападки и обиди. – И какво от това, след като всеки има обиди и грозни квалификации отправени именно от пленарна зала?    – Не си спомням случай, в който когато аз, докато съм водил, някой да е отправял обиди. В началото на това НС се правеха опити, дори имаше и наказани народни представители и след това не съм чул някой да отправя обиди. И сега се правят някои опити, но ръководството се намесва и до крайности не се е стигало. – Какви закони трябва да приеме НС до края на годината?    – На шега мога да отговоря, че Само бюджетът стига... Но както вече казах, до края на годината трябва да бъде приет и антикорупционният закон. Заради него има и промени в Наказателния кодекс, които бяха обсъждани и на КСНС. В НПК вече бяха приети промените, които са свързани с антикорупционния закон. Готов за разглеждане е и законът за концесиите, а той е доста голям. – Май ви се очертава среднощна работа...    – Да, по правило през това време на годината е така, работи се в режим на среднощни заседания. Но сещам се в началото на годината, когато опозицията си намери да ни атакува с това, че парламента не работи, а тогава дори чисто технически комисиите не бяха сформирани. Няма как тогава да се работи, опозицията много добре знаеше причината, но това не спря колегите да ни критикува. А може би пък и колегите да не са знаели, защото в момента има много млади...Липсва им опита на Михаил Миков, Янаки Стоилов...които много добре знаеха кога се сформират комисиите и как без това не може да се гледат направо законопроекти. Сега виждате как наваксваме!    – Кога ще е готова новата пленарна зала на „Дондуков\"?    – Срокът е август 2018 г. Когато е определян този срок не е взет предвид ремонтът на бул. „Дондуков\", който продължи повече от месец. Няма заявка от изпълнителите за удължаването му, но ако се появи такава, няма как да не я приемем, тъй като достъпът бе силно затруднен. Но от друга страна гражданите на София предпочитат да им е ремонтиран булевардът, отколкото народните представители да влязат в нова зала.   – Възможно ли е в новата зала да влезе 45-ото НС, както намеква опозицията?    – В новата зала със сигурност ще влезе 45-ото НС и това най-вероятно ще стане през 2021 г.", "date": "2017.10.23", "title": "Главчев обясни защо ГЕРБ не послуша работодателите и ще вдигне минималната заплата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374233-%D1%80%D0%B0%D0%B4%D0%B5%D0%B2-%D0%B3%D0%BE%D1%82%D0%B2%D0%B8-%D1%81%D0%BC%D1%8F%D0%BD%D0%B0-%D0%BD%D0%B0-%D0%BD%D0%B0%D1%87%D0%B0%D0%BB%D0%BD%D0%B8%D0%BA%D0%B0-%D0%BD%D0%B0-%D0%BD%D1%81%D0%BE-%D0%B5%D1%82%D0%BE-%D0%BA%D0%BE%D0%B9-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5%D0%B4%D0%BD%D0%B5-%D0%BD%D0%B0-%D1%81%D1%82%D0%BE%D0%BB%D0%B0-%D0%BC%D1%83", "text": "Президентът Румен Радев е информирал правителството за намерението си да смени шефа на Националната служба за охрана Ангел Антонов. Държавният глава искал да назначи на поста сегашния зам.-шеф на полицията с ресор \"Охранителна полиция\"         Според Закона за НСО президентът назначава шефа на службата след съгласуване с кабинета, пише в. \"Дума\". Президентът не бил доволен от управлението и кадровата политика на Антонов, имало оплаквания срещу него и от лица, които ползват услугите на НСО.          Сред охранителите на властта също вече се носела информацията, че началникът им ще бъде сменен. Засега обаче няма коментар по въпроса нито от президентската институция, нито от страна на шефа на НСО. Вътрешният министър Валентин Радев не отрече информацията, в телевизионно интервю той витиевато каза:    \"Това е в кръга на нещата, няма интрига. Това е работа на президента\". Ангел Антонов бе назначен за началник на НСО от предишния президент Росен Плевнелиев през май 2014 г. по предложение на правителството на Пламен Орешарски. Преди това дипломираният икономист е бил шеф на националната полиция, а в МВР работи от 1993 година.  ", "date": "2017.10.23", "title": "Радев готви смяна на началника на НСО! Ето кой може да седне на стола му"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/374224-%D0%B8%D0%B7-%D0%BC%D0%B0%D1%84%D0%B8%D1%8F-%D0%B2-%D0%BF%D1%80%D0%B0%D0%B3%D0%B0-%D0%BA%D0%BE%D0%B9%D1%82%D0%BE-%D0%BA%D0%BE%D0%BC%D0%BF%D1%80%D0%BE%D0%BC%D0%B0%D1%82-%D0%B2%D0%B0%D0%B4%D0%B8%E2%80%A6", "text": "Дарек Балик цяла сутрин мислеше за онази статия. Беше му ясно кой стои зад нея: издател на булевардния ежедневник „Аха!“ беше същият онзи швейцарски милиардер, на когото Морд и Градоначалника бяха продали двореца „Шкода“, за да му плащат после по двеста милиона крони наем годишно…     Така че Морд и Швейцареца имаха основателни причини да се опитат ако не друго, поне да го дискредитират, а най-добре направо да го ликвидират. Той имаше доста информация за тях (но я беше скрил на сигурно място).  Имаше доста информация и за журналистите. Сети се какво беше казал за тях Шалда: Месоядна пасмина. И още: Проститути на мисълта и сърцето.   Разбира се, самият той години наред се беше възползвал от услугите им. Беше си създал многобройни връзки в ежедневниците, имаше телефонния номер на водещия Пелтека   от телевизия „Нова“ и на още куп влиятелни фигури. Но така и не успяваше да открие каква е връзката между Морд и министъра на вътрешните работи.   Та нали тия двамата бяха играли винаги на различни пясъчници. Може пък вече да не беше така. Може за тая половин година, откакто той самият беше изпаднал от бранша, нещата да се бяха променили. Опозиционен договор, не е като да не се е случвало на тази територия, помисли си с горчивина. Имаше много врагове, защото беше започнал да жонглира с много чинии наведнъж, това е положението. Ако не беше награбил толкова, ами се беше задоволил с две, максимум три, можеше да работи като лобист и досега, упрекваше се мислено. Да, обаче той награби наведнъж дузина чинии. Даже, ако трябваше да бъде честен – две дузини.   Но как да устои на изкушението, след като тогава всички му плащаха стотици хиляди само за това, че им е вдигнал телефона? А когато им уредеше среща със съответния заместник-министър, министър или със самия премиер – а той умееше да урежда такива срещи, стотиците хиляди се превръщаха в милиони.  Естествено, беше само въпрос на време някои от чиниите да му паднат на главата.   И този ден приближаваше. Денят, когато щеше да остане на улицата, без пари, без приятели. Без бъдеще. Рано или късно щяха да го убият. Бяха опитали вече два пъти, със сигурност щяха да го направят отново. И този път щяха да изпипат нещата добре.   Не искаше да се самозалъгва и да се прави, че не вижда предупредителните сигнали. Статията беше само един от тези сигнали. Нямаше как да не усети бурята, която предизвика глупавата му фукльовска, даже направо заплашителна изцепка за компрометиращите материали, които беше натрупал през всичките тези години (сам не знаеше какво всъщност им е казал; когато размаха пред тях въпросната информация, в кръвта му имаше около два промила).   Така или иначе се впуснаха да търсят материалите. Когато се случеше да излезе навън за разрешена разходка (на точно определено място, в точно определен момент), те старателно претършуваха цялата конспиративна квартира, без дори да се вълнуват, че той ще забележи: безгрижно късаха космите, поставени в чекмеджетата, за да се разбере, че някой ги е отварял, разместваха произволно вещите по масата, натрошаваха с подметките си бисквитите, специално поставени под килима. Той знаеше за всичко това, а те знаеха, че той знае.  Но разбира се, съвсем не беше толкова глупав, че да държи въпросните материали у себе си.   Само че Министъра и Шестак скоро щяха да го изхвърлят на улицата, защото предполагаха, съвсем правилно, че хората от Пршибрам ще го открият и ще го принудят да им каже каквото им трябва. Или че ще го пипнат хърватите на Морд.   Или, недай боже, руснаците.  ", "date": "2017.10.23", "title": "Из \"Мафия в Прага\": Който компромат вади…"}
{"url": "http://www.classa.bg/%D1%81%D0%B2%D1%8F%D1%82/item/374227-%D0%BA%D1%80%D1%8A%D1%81%D1%82%D0%B8%D1%85%D0%B0-1000-%D0%B1%D0%B5%D0%B1%D0%B5%D1%82%D0%B0", "text": "1000 бебета получиха Свето кръщение в неделя в рамките на кампанята в подкрепа на раждаемостта \"Направи го за България\", която е под патронажа на патриарх Неофит и Българската православна църква. Кампанията започна с благословението на патриарх Неофит, който даде своя патриаршески благослов на новокръстените бебета, на техните кръстници и близки в храма \"Св. София - Премъдрост Божия\". „Кръщението е тайнство за светата ни църква, да влязат всички, които са дошли днес за изпълнение на това тайнство да влязат в неговата същина, в неговото небесно посланичество за мирен, честит и щастлив живот\", каза в пожеланието си преди старта в храма Негово Светейшество. Кръщения имаше още в Пловдив, Варна, Стара Загора, Бургас и други градове. В гражданската инициатива \"Направи го за България\" за по-малко от девет месеца са се включили повече от 1200 семейства с новородените си деца. Много от тях са на българи, живеещи в чужбина, трети и четвърти деца в семейството, близнаци и дори тризнаци, казват организаторите на кампанията.", "date": "2017.10.23", "title": "Кръстиха 1000 бебета"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374225-%D0%BC%D0%B2%D1%80-%D1%81%D0%B5-%D1%80%D1%8A%D0%BA%D0%BE%D0%B2%D0%BE%D0%B4%D0%B8-%D0%BE%D1%82-%D1%85%D0%BE%D1%80%D0%B0-%D1%81-%D0%BD%D0%B8%D1%81%D0%BA%D0%B0-%D0%BA%D0%BE%D0%BC%D0%BF%D0%B5%D1%82%D0%B5%D0%BD%D1%82%D0%BD%D0%BE%D1%81%D1%82-%D0%B8%D0%BB%D0%B8-%D1%81-%D0%BB%D0%BE%D1%88%D0%B0-%D1%83%D0%BC%D0%B8%D1%81%D1%8A%D0%BB", "text": "„Ресурсът на МВР трябва да се ръководи грамотно. От години на чело застават министри, зам.-министри, директори, хора с ниска компетентност или с лоша умисъл\", смята бившият шеф на ЦСБОП Тихомир Стойчев.   Той е категоричен, че служителите трябва да бъдат защитени за част от исканията си, защото са справедливи, но системата трябва да се прочисти отвътре.     „Аз виждам опитите на министъра на отбраната да вмени, че полицията е заменима с армията. Това е опасно, това е първият признак на диктатурата\", коментира от своя страна проф. Николай Радулов, бивш секретар на МВР при управлението на Иван Костов.   Стойчев се съгласи с коментара му. „Тежко въоръженият отряд на МВР е жандармерията - недостатъчно се работи с нея\", допълва той. „Аз имам информация, че групировки, които са произвеждали наркотици, пращат децата си в школата Симеоново\", коментира още Радулов.   „Вътрешните органи за сигурност, инспектората, не обръщат внимание, че заразата в обществото се пренесе много дълбоко в системата. От години се култивира насилието, назначават се служители, които видимо изглеждат здрави\", коментира още Стойчев.", "date": "2017.10.23", "title": "МВР се ръководи от хора с ниска компетентност или с лоша умисъл"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374226-%D1%85%D0%BE%D1%80%D0%B0%D1%82%D0%B0,-%D1%84%D0%B0%D0%BB%D0%B8%D1%80%D0%B0%D0%BB%D0%B8-%D0%BA%D1%82%D0%B1,-%D1%81%D0%B0-%D0%B2%D1%81%D0%B5-%D0%BE%D1%89%D0%B5-%D0%BD%D0%B0-%D0%B2%D0%BB%D0%B0%D1%81%D1%82", "text": "  Скандали, взаимни обвинения в шуробаджанащина и протести. БСП заговори и за предсрочни избори веднага след европредседателството. ДПС пък поиска оставка на цялото правителство заради Валери Симеонов. „Нормално е опозицията да заплашва с предсрочни избори. Дали ще има такива зависи от един фактор – дали коалицията ще се разпадне. Атаката на Корнелия Нинова, която очевидно ще продължи, не води до разделяне на управляващите, а напротив – притиска ГЕРБ и Патриотите един към друг”, коментира в „Здравей, България” социологът Андрей Райчев. Според Георги Харизанов от Институт за дясна политика проблемът с атаките на Корнелия Нинова е, че липсва усещането за автентична кауза и за това защо БСП би била по-добра управляваща партия.   „Няма такова усещане. Извънпарламентарните партии може да нямат политическа тежест, но имат правдива кауза. Там има хора, които имат пълното основание да говорят за борба с корупцията. Докато Корнелия Нинова да говори за борба с корупцията е странно - според мен тя влага някаква ирония или ехидност в това”, на мнение е Харизанов.   „Десните правеха две неща едновременно – Борисов ту беше мутрата, ту техният любимец, с който заедно ще победят комунизма. Това изяде главата на синьото. Това е шизофрения и се дължи на манията им за свръх величие. Сега обаче най-после отиват на стабилната позиция „Долу Борисов”. Това е перспективно, но трябва да наберат сила”, коментира още Андрей Райчев.   Той коментира и казуса с КТБ.\"Тези, които организираха фалита на КТБ, са все още на власт. Прави се опит да се хвърли кал само върху един човек и да бъде сатанизиран\", смята Райчев.", "date": "2017.10.23", "title": "Хората, фалирали КТБ, са все още на власт"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/374228-%D0%BD%D0%B0%D1%83%D0%BA%D0%B0%D1%82%D0%B0-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F", "text": "Прогнозиране, добавена реалност, детайлизиране на информацията от уликите, оставени на местопрестъплението – все повече научни открития се използват за разкриване на престъпленията. Ето няколко открития, които ще направят и правят революция в криминалистиката. Местопрестъплението като добавена реалност Да сте първият полицай, пристигнал на местопрестъплението, е изпълнена със стрес ситуация. В подобни обстоятелства важни доказателства могат да бъдат замърсени по някакъв начин – настъпени, бутнати или повредени. Но скоро полицаите на местопрестъплението ще разполагат с експертизата на най-добрите следователи, дори и вторите да се намират на километри разстояние. Идеята е да се използва добавена реалност, при която реалният свят е допълнен с дигитални данни. Учени от Техническия университет „Делфт\" в Нидерландия работят с полицията, Нидерландския институт по криминалистика и пожарната за разработването на система, която ще добавя данни от експерти следователи, така че първите пристигнали служители на реда да знаят какво да приберат като доказателство за по-нататъшно разследване. По време на едно от последните изпитания на системата полицаи са изпратени в мнима лаборатория за екстази, разположена в кухнята на апартамент. Смартфон, закрепен за рамото на един от тях, предава видео в реално време към следовател, който отбелязва оборудването и химикалите, които трябва да се изземат за анализ. Тези данни се изпращат обратно към втори смартфон, като при друг тест вторият смартфон е заменен с шлем за виртуална реалност. Разследване на стрелба Над централна градска улица отекват изстрели. Един човек лежи мъртъв на асфалта, а друг обяснява на пристигналите полицаи, че е стрелял при самозащита, след като по него бил открит огън. Няма свидетели. Единственото, с което полицията разполага, е запис от камерата на телефон, на който не се вижда какво се е случило, но изстрелите се чуват. В тази ситуация трябва да се обърнете към д-р Робърт Маер от Монтанския щатски университет. Той е стрелял с различни оръжия в полукръг, образуван от 12 микрофона, и от получените записи е направил подробна база данни със звуците, издавани от тях. Целта е с тези записи да се разпознаят оръжията от записа и така полицаите да разберат какво се е случило. Генетичен портрет Скоро капка кръв ще дава на следователите цялата информация, нужна за създаването на портрет на заподозрян. Специалистите започват да разбират как гените оформят лицата ни и ако успеят да усъвършенстват техниката си достатъчно добре, ще могат да пресъздадат нечия физиономия по миниатюрна проба от неговата ДНК. Д-р Марк Шрайвър, антрополог в Пенсилванския щатски университет, се е заел с тази задача. За целта работи съвместно с д-р Петер Клаес – белгийски специалист по антропология и биоинформатика, който е заснел триизмерни изображения на лицата на над 600 доброволци. Анализ на гените им показва 24 варианта на 20 гена, които могат да помогнат за определяне формата на лицето на човек. Какво има в един косъм? Дайте кичур от косата си на д-р Глен Джаксън от Западновирджинския университет и той ще каже вашата възраст, пол, с какво се храните и колко тренирате. За полицаи, разследващи престъпление, при което за доказателство са останали няколко косъма, тази информация може да се окаже безценна. Джаксън и екипът му измерват съотношението на изотопите в 21 аминокиселини, които се срещат в кератина (основния компонент на космите). Досега са установили 15 изотопни съотношения, които могат да покажат кой е търсеният човек. Анди Риджуей", "date": "2017.10.23", "title": "Науката разкрива престъпления"}
{"url": "http://www.classa.bg/%D1%82%D0%B5%D1%85%D0%BD%D0%BE/item/374229-%D0%B0%D0%BB%D1%84%D0%B0%D0%B1%D0%B5%D1%82-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-1-%D0%BC%D0%B8%D0%BB%D0%B8%D0%B0%D1%80%D0%B4", "text": "Фондът CapitalG, принадлежащ на Alphabet, инвестира 1 млрд. долара в Lyft – компания, която конкурира Uber на пазара за иновативни таксиметрови услуги, информира technews.bg. Инвестицията покачи стойността на Lyft до около 11 млрд. долара. В допълнение, Дейвид Лоуи, представител на фонда, влиза в борда на директорите на Lyft. Още преди месец се появиха информации, че холдингът Alphabet, в състава на който е Google, планира инвестиции в Lyft. Любопитен факт е, че Alphabet се явява акционер в Uber – компания, която пряко конкурира Lyft. Интересът на Alphabet към Uber и Lyft е обясним, тъй като една от компаниите в холдинга – Waymo, разработва технологии за автономни автомобили. Uber и Lyft явно първи в индустрията ще внедрят самоуправляемите коли.", "date": "2017.10.23", "title": "Алфабет инвестира 1 милиард"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374230-%D0%B8%D0%B7%D0%B2%D0%B8%D0%BD%D0%B5%D0%BD%D0%B8%D0%B5%D1%82%D0%BE", "text": "Съжалявам – тази една единствена дума се оказва трудна за произнасяне от много хора. Неспособността за изказване на извинение, за жалост, е свързана с тенденцията хората в днешно време да не желаят да поемат отговорност за действията си и вместо на искреното извинение да залагат на оправданията, които често звучат като „кучето ми изяде домашното\". Редом с думите „благодаря\" и „заповядай\" е добре отново да започнем да използваме по-често и думата „съжалявам\" в случаите, в които сме постъпили погрешно, наранили сме нечии чувства или сме навредили с делата си на някого. Извинението е адекватно тогава, когато е искрено и показваме истинските си чувства, осъзнаване на постъпката си, както и чувство за вина. Твърде общото извинение означава, че се опитваме да замажем положението, и хората лесно разбират, че това е фалшива поза. Отличителните белези на откровеното извинение са: говорене с истинския тон на гласа, без излишно снишаване или повишаване; контакт с очи – гледаме право в очите, без да оставяме погледа ни да блуждае по тавана или да фиксираме върховете на обувките си; използване на думи, с които боравим в ежедневието – без излишни помпозност и позьорство. Невинаги е лесно да се опише как изглежда или как звучи извинението, но всички разпознаваме искрените такива, когато ги чуем. Има няколко форми на извинения, които се налага да знаем как да поднесем в професионалния си живот: Извинение при закъснение – ако се налага да закъснеем по една или друга причина за среща с клиент, партньор или дори вътрешнофирмена работна среща, следва да оповестим заинтересованите страни възможно най-бързо. Ако ситуацията го изисква, освен извинение е добре да посочим и истинската причина, вместо да изпадаме в излишни обяснения. След като пристигнем на срещата, е редно да поднесем още веднъж, кратко и стегнато, своите извинения. Извинение при отмяна на среща – ако се налага да отменим среща, отново е добре да стане възможно най-скоро, вместо да се оставя за последния момент. В подобни ситуации е добре да попитаме отсрещната страна кога е удобно срещата да бъде пренасочена. Извинение при отсъствие при болест или друг личен повод – в подобни ситуации следва да се подходи според практиката на фирмата или институцията и да бъдат уведомени прекият ръководител, колегите, а при нужда и HR отдел, секретари и т.н. За тези, които заемат ръководни позиции, в подобни ситуации е добре да инструктират личните си асистенти да уведомят всички потенциално засегнати от отсъствието, както и да посочат дали ще имат възможност да отговарят на телефонни обаждания или мейли при належаща нужда. Извинение към колега, клиент, партньор – личното извинение е най-добрият вариант, но невинаги е възможно. Затова прибягваме към телефонно обаждане или мейл. Избягвайте извинението с SMS или съобщения в социалните мрежи, защото това показва по-скоро желание за отбиване на номера. При извиненията по телефона трябва да се уверите, че моментът е удобен, и да започнете разговора с точно обяснение защо се обаждате, без общи въвеждащи думи от типа „как си днес\". Говорете ясно и обяснете постъпката си, изразете съжаление и помолете да бъдете извинени. Ако сме избрали да поднесем извиненията си в писмен вид, то е добре още заглавието на мейла да съдържа думите „съжалявам\" или „моите извинения\", като в съдържанието обясним постъпката си, отново поднесем искрени извинения и в най-добрия случай помолим за лична среща за изясняване на ситуацията. В случаите, в които грешката ни може да бъде поправена, следва да изброим или да опишем стъпките, които ще предприемем за разрешаването на ситуацията или проблема, според степента на сериозност. Запомнете, че извинението не е нещо, което се получава автоматично след изричането на думата „съжалявам\". Невинаги всички постъпки могат да бъдат извинени веднага, така че трябва да подходим с разбиране в случаите, в които другите не могат или не искат да ни простят. И още нещо – с извиненията не бива да се прекалява, за да не придобием образа на човек, който се извинява винаги и за всичко, защото подобно поведение подсказва несигурност. Ана Динкова", "date": "2017.10.23", "title": "Извинението"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374222-%D0%B2%D0%B0%D1%81%D0%B8%D0%BB-%D0%B8%D0%B2%D0%B0%D0%BD%D0%BE%D0%B2-%D0%BE%D0%B1%D0%B2%D0%B8%D0%BD%D0%B5%D0%BD,-%D1%87%D0%B5-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%BA%D0%B0%D1%82%D0%BE-%D0%BC%D1%83%D1%82%D1%80%D0%B0-%D0%B2%D1%8A%D0%B2-%D1%84%D0%B5%D0%B9%D1%81%D0%B1%D1%83%D0%BA%E2%80%A6-%D0%B8%D0%BC%D0%B0%D0%BB-%E2%80%9C%D1%85%D0%BE%D1%80%D0%B0%E2%80%9D-%D0%BD%D0%B0%D0%B2%D1%81%D1%8F%D0%BA%D1%8A%D0%B4%D0%B5%E2%80%A6", "text": "Ето какво публикува във Фейсбук футболен фен, на име Ростислав Лалев:   “След като попаднах на една негова публикация че смело ще нахлуят в сектор Г и ще ни избият, и след като аз любезно ги поканих с условието да не бягат получих следните заплахи. Искам да кажа че това е известен журналист и не му прави чест. Също така заявявам че по никакъв начин не съм обидил тази личност.”     Негов приятел, възмутен от Васил Иванов, на име Илиан Илиев, пък сподели скрийншота и коментира:   “Политиците заплашват журналистите а журналистите пък заплашват обикновените хора със същото отношение и обидни думи , каквото е било към тях.”   Възмущението в социалната мрежа е огромно, защото Васил Иванов, поне досега, се считаше за борец с мутрите и мутренското поведение. Припомняме, той бе уволнен от Нова Телевизия, и веднага след това разкри корупционни практики на герберски кметове, свързани с висши началници в самата телевизия.   Очевидно е, че Иванов е бил заплашван от политици, но сега става ясно, че и той на свой ред прави същото с по-ниските нива в обществената йерархия.  Добре би било да се извини…  Ако въпросното съобщение не е негово или е някаква фалшификация, ние предварително му се извиняваме и ще му дадем право да отговори…", "date": "2017.10.23", "title": "Васил Иванов обвинен, че заплашва като мутра във Фейсбук… имал “хора” навсякъде…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374223-%D0%BD%D0%B8%D1%81%D0%BA%D0%BE-%D0%BB%D0%B5%D1%82%D1%8F%D1%89%D0%B8-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B8", "text": "Птиците отлитат за топлите страни, милионерите – след тях!   „Милионерка изчезна и стана клошарка” – забавлява ни със светската хроника „ТАБЛОИД”. Петдесет и една годишна английска милионерка, „която притежава състояние за над 30 милиона евро, изчезнала вдън земя в средата на март от баровския си апартамент”… Милионерите са странни птици – понякога ги прихващат някакви странни идеи, но в случая не било така – през пролетта паднала, ударила си главата и забравила коя е и къде е…     „24 ЧАСА” открива в наше село аналогичен случай – „Съд търси касиер за кражба на 21,2 млн. лв.” В случая обаче изглежда не милионерът си е ударил главата – съдът вече го бил намерил, само че малко го изгубил – „Софийският апелативен съд се зае де издирва бившия касиер Петко Митевски, който получи 15 години затвор, защото присвоил и изнесъл с чанти 21,2 млн. лв.” от банката, в която работел. Естествено, в съда работят професионалисти – те не дирят милионера-беглец сред клошарите, а на мястото, където е най-вероятно да се скрие – „Апелативният съд попита в понеделник националното следствие дали бившият касиер не е в ареста”…  Предполагаме какъв ще е отговорът: „Ами – няма го! Тука беше, пи кафе и пак излезе…”   Съдебната система крие изненади – подсъдим за магистрални грабежи изнамери неочакван защитен ход – „Крокодила обвини съдийка в отвличане”. Сериозно – така го пише в „ТЕЛЕГРАФ”! Търсим подробности – „Милев не дава подробни обяснения кога и къде е бил отвлечен, но подчертава че след този случай съдийката го мрази и е предубедена спрямо него”.     В сравнение с престъплението по член 142а, извършено от съдийката, прокурорите направо изостават – „Махат прокурор, крал ток и склонявал за оргии млада жена” – твърди „МОНИТОР”. Кокошкарска работа – кой не се е пробвал да излъже електромера, а склоняването (прокуратурата, погнала прокурора, го нарича „свождане”) може да е изцяло по алтруистични подбуди – човекът не е злоупотребявал с госпожицата, а само я свождал „да прави секс с трима души”.   Цялата работа мирише на интрига – човекът „Преди по малко от месец беше повишен от прокурор в Софийската районна прокуратура в прокурор от Специализираната прокуратура”… Това, българската завист, почивен ден няма!   „24 ЧАСА” ни удря по главите със следващата неласкателна статистика – „Проучване подреди страната ни на 30-о място от 33 държави в Европа по медийна грамотност” – след нас са Черна гора, Албания и Турция. Ами – на неграмотни по-лесно се пробутват всякакви риалити герои, политически запъртъци и измислени скандали, естествено!    Добре че е „ТРУД”, който се старае да ни при­движи поне едно място напред с „Наръчник на роднинските връзки по българските земи” – „помагало за политически спорове”. Преди да си спретват поредните роднински обвинения, добре е партийните активисти да се запознаят с това изключително полезно помагало – от него може да научат какво точно е бабалък, шуренайка, чинка, стрико или тетинчо.   След добро усвояване на материала вече може да се вдигне тупурдия с по-звучни имена – Бабалъкгейт, Тетинчогейт, Учинайгейт и всякакви други гейтове и гейтчета.   Е, тогава ще се сбъдне и обещанието на финансовия министър Владислав Горанов за благоденствието по нашенско догодина – пари ще има „И за хляб, и за пътища, и за зрелища!”   А злите езици, които твърдят, че партиите са набутали десетки калинки в парламентарните си групи, могат направо да се прехапят – друга гад мори законодателната власт. „Бълхи ръфат в парламента” – съчувства „ТАБЛОИД”. Пожелала да остане анонимна депутатка обяснява на репортера как „Една бълха ми влезе в чорапогащника и ме изпохапа зверски”! Четем развълнувани за депутатския чорапогащник на народната избраница (от партия, на която не симпатизираме особено), но в случая напълно споделяме мнението є, че „Такава кочина сигурно няма и в парламента на Зимбабве”…   Вярно е, такава кочина няма!", "date": "2017.10.23", "title": "Ниско летящи милионери"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374216-%D1%89%D0%B5-%D1%81%D0%B5-%D1%81%D0%BF%D1%80%D0%B0%D0%B2%D0%B8%D1%82%D0%B5-%D0%BB%D0%B8-%D1%81-%D1%82%D0%B0%D0%B7%D0%B8-%D0%BC%D0%B0%D1%82%D0%B5%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B0-%D0%B7%D0%B0%D0%B3%D0%B0%D0%B4%D0%BA%D0%B0-%D0%B7%D0%B0-%D1%82%D1%80%D0%B8-%D1%81%D0%B5%D1%81%D1%82%D1%80%D0%B8", "text": "Следващата загадка често се среща на курсовете по информационни технологии. Засечете време и вижте колко бързо можете да я решите, пише obekti.bg, позовавайки се на Bright Side.      Едно семейство има три дъщери. На колко години е всяка от тях, ако знаем, че:    1. Ако умножим заедно възрастта на им, ще получим 36. 2. Сборът от годините на трите е общо 13. 3.    Най-голямата сестра ходи на уроци по пиано.        Ако умножаването на възрастта на трите деца дава 36, тогава са възможни следните осем комбинации:    36 = 2 x 3 х 6, сборът от което дава 1   1. 36 = 2 × 2 × 9    и сборът дава 13. 36 = 4 × 9 × 1    – сборът е 14. 36 = 4 × 3 × 3    – сборът е 10. 36 = 18 × 2 × 1    – сборът е 21. 36 = 12 × 3 × 1    – сборът е 16. 36 = 6 × 6 × 1    – сборът е 13. 36 = 36 × 1 × 1 – сборът е 38.    От тях има два възможни отговора: 2 + 2 + 9 и 6 + 6 + 1.    И в двата случая две от сестрите са близначки.    Тук идва моментът да се възползваме от привидно безполезното твърдение, че най-голямата сестра ходи на уроци по пиано.    От него става ясно, че има най-голяма сестра, която не е близначка. В такъв случай само първата комбинация е възможна. Най-голямата сестра е на 9, а близначките са на по 2 годинки.", "date": "2017.10.23", "title": "Ще се справите ли с тази математическа загадка за три сестри?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374217-%D0%B7%D0%B0%D1%89%D0%BE-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%BE%D1%81%D0%B8-%D0%BF%D0%B0%D1%80%D0%B8-%D0%B2-%D1%81%D0%B5%D0%B1%D0%B5-%D1%81%D0%B8-%D1%81%D0%B0%D0%BC%D0%BE-%D0%B2-%D0%BD%D0%B5%D0%B4%D0%B5%D0%BB%D1%8F", "text": "Дали Кралицата носи пари в себе си е една от най-коментираните теми за почитатели на кралската династия.    И сега бе разкрито, че 91-годишният монарх носи със себе си банкноти, но само един път в седмицата.    Смята се, че тя носи пари само в неделя, когато трябва да направи дарение в Църквата.    Знае се, че Елизабет Втора не пропуска неделната служба, твърди \"Сън\". Тя носи банкноти от пет паунда или 10 паунда, за да направи дарението дискретно.    Тя също така носи в чантичката си червило и малко огледалце, заедно с очила за четене. Рядко я виждаме без чанта и обикновено тя я носи с лявата си ръка.", "date": "2017.10.23", "title": "Защо Кралицата носи пари в себе си само в неделя"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374218-%D0%BD%D0%B0%D0%B9-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0%D0%BD%D0%BE%D1%82%D0%BE-%D0%BC%D1%8F%D1%81%D1%82%D0%BE-%D0%B7%D0%B0-%D0%B8%D0%B7%D0%BD%D0%B5%D0%B2%D1%8F%D1%80%D0%B0", "text": "Въпреки че се смята, че изневеряващите са готови да стигнат далеч, за да прикрият своите дела, ново проучване показва, че явно не са толкова умни, тъй като 49% правят секс с любовника си в семейния си дом.    Според проучване на сайт за извънбрачни запознанства, направено сред 1800 активно изневеряващи, 91% от тези, които изневеряват в собствения си дом, го правят в брачното ложе – тоест правят секс с любовника си в същото легло, което вероятно споделят със съпруга/съпругата си, което е наистина шокиращо.     Голяма част рискуват да бъдат хванати „в крачка\", правейки секс на дивана или в банята. Не е изненада, че най-разпространеното място за извънбрачен секс е хотелската стая, като 80% заявяват, че това е изборът за тяхното тайно място.    Докато 67% от мамещите избират бърз секс в колата и 66% предпочитат да го правят в дома на любовника. Участниците също така били запитани по кое време на деня е най-вероятно да се измъкнат за извънбрачен секс. Най-популярното време на деня се оказал следобедът - за 34% от хората.    Измъкването от офиса допълва вълнението от аферата, а и не отнема от времето за семейството. Въпреки че повечето хора не искат да закъсняват за семейната вечеря, желанието да се отдадат на любовника си надделява при 30% и заявяват, че вечерта е техният избор за извънбрачен секс. 16% се срещат сутрин, може би за да избегнат спекулации, и само 9% мамят през нощта.    Друго проучване пък разкрива, че изневеряващите жени най-вероятно използват \"вечер с приятели\" като свое алиби. Докато мъжете са по-склонни да се преструват, че са били на фитнес.", "date": "2017.10.23", "title": "Най-предпочитаното място за изневяра"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374219-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82-%D1%83%D1%81%D1%82%D0%B0%D0%BD%D0%BE%D0%B2%D0%B8-%D0%BA%D0%BE%D0%B8-%D1%85%D0%BE%D1%80%D0%B0-%D0%BF%D0%BE%D1%81%D0%BB%D1%8A%D0%B3%D0%B2%D0%B0%D1%82-%D0%BF%D0%BE%D0%B2%D0%B5%D1%87%D0%B5", "text": "Креативните личности са богатство за човечеството! Изследователи от университетите Харвард и Дюк в САЩ напипаха обаче и обратната страна на медала: в рамките на няколко експеримента учените Франческа Джино и Дан Ерайли показаха, че творческите натури са по-склонни да лъжат, пише obekti.bg, позовавайки се на Spiegel.de. Освен това двамата обясняват и механизма на връзката между креативността и нечестността в сп. \"Journal of Personality and Social Psychology\". В един експеримент те подложили 79 студенти на тестове за креативност и интелигентност.      Така определили способността за творческо мислене на всеки. После им дали да решават задачи за възприемане, логика и обща култура. За участието си студентите получили заплащане, но правилните отговори им носели повече пари.   Накрая на тестовете всеки трябвало да напише на хартия броя на своите правилни отговори. Учените дали на студентите усещането, че няма да контролират дали данните на хартия съвпадат с реалните постижения в тестовете.    Все пак чрез кодирана система сравнили отговорите. Оказало се, че най-вече креативните излъгали в бройката и завишили правилните си отговори. Интелигентността не играела никаква роля. Т.е., изглежда интелигентните не лъжат повече от по-малко интелигентните. Втори експеримент със 111 студенти показал, че не само индивидуалните творчески способности, но дори стимулирането към креативно мислене води до послъгване. Те трябвало да съставят изречения с 4 от 5 зададени думи.   Част от тях получили думи като иновативен, нов, фантазия, идеи – все свързани с творчество. На другите били дадени обикновени думи. Накрая отново всички трябвало да решават логически задачи и да посочат броя на верните си отговори, като за всеки такъв получавали пари. И отново значително повече послъгали онези със свързаните с креативност думи.    В по-ранно допитване до 99 служители от 17 отдела на една фирма Джино и Ерайли установили, че колкото по-творчески е отделът, толкова повече хората тангират към това, да си „вземат\" от офиса химикалка или принтерна хартия или да завишават сметки, които трябва да им бъдат изплатени.    Защо откривателският дух подтиква към лъжа? Други две изследвания на учените от Харвард сочат, че на хората с много идеи им е по-лесно да оправдаят нечестното си поведение, защото им хрумват рационални причини за постъпките им.", "date": "2017.10.23", "title": "Експеримент установи кои хора послъгват повече!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374220-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Променете тактиката си на поведение в колектива, особено ако наскоро сте започнали работа. Експлозивни ситуации са възможни както в любовта, така и във финансовата сфера. Не инвестирайте в непознати начинания, защото всички те са застрашени от загуба. Ако въпросът изправен пред вас е - кариерата или семейството, изберете второто. Толкова ревностно ще се заемете с укрепването на финансовото си положение, че ще забравите за близките си хора. Ако сте в отпуск, позволете си отдих, забавления и културни дейности. Между другото, откога не сте ходили сред природата и на пикник? За решаване на здравните проблеми, ще ви помогне нетрадиционната медицина. Заемете се с решаването на новите проблеми, а старите оставете в миналото. Така или иначе, нищо не може да промените, а само ще си загубите времето. Въображението и мечтателността, могат радикално да променят отношението ви към личния живот. Ако преди сте били на сериозна вълна, сега ще искате лекота, флирт и красива романтика. Трябва да се съсредоточите върху това, което вече имате, а не да изграждате глобални планове. Енергията ви, е достатъчна за всичко, но времето не е достатъчно. Личният ви живот, ще бъде далеч от хармонията и комфорта. Но в много отношения, сами сте виновни, че сте пропуснали момента за нормализиране на отношенията. Вечерта чакайте гости отдалеч. Обсъдете с близките си всичко, което се случва в живота ви. Дори домашните проблеми не пропускайте, в противен случай ще се превърнат в голям проблем. Грях е да не се възползвате от шанс във финансовата сфера, когато парите сами идват в ръцете ви. Само трудно ще се предпазите от изкушението, да купите нещо скъпо и ненужно. Половината ден, ще прекарате в медитация, мисли за живота и не състоял се роман. Въпреки това, ако послушате съветите на близък приятел, може да излезете от състоянието на депресия. Отидете сред природата, до морето или в парка. Всяка една промяна, ще ви е от полза. Днес забравете за всички трудности и проблеми, защото този ден ще бъде щастлив и важен за вас във всички отношения. Ще може да постигнете успех в работата и любовта. Основното е, да не променяте курса, а също така да обръщате по-малко внимание, на критиките на другите. Вечерта посветете на семейството и децата. Трябва да укрепите позициите си във всички области. Ако рано сутринта се заемете с работа, то тя ще върви като по часовник. Вие, разбира се, не сте магьосник и чародей, но в любов може да привлечете много почитатели. Вечерта ви чакат разходи, свързани с дома и семейството. Но всички те, ще са полезни, затова не трябва да съжалявате.   Очакват ви високите постижения в бизнеса и спорта. Само не поставяйте психологически бариери, особено в общуването с близките. Много ще зависи от настроението ви днес, особено финансите. Трябва да избягвате трудностите и конфликтите, в противен случай няма да се разминете без стресови ситуации. Трябва да разпределите по такъв начин, отговорностите си на работното място, че шефовете ви да имат по-малко претенции. Един добър ден за срещи с хора, които могат да помогнат за бъдещата ви кариера. Креативните от вас, ще открият толкова много ярки таланти в себе си, че успешно ще реализират замисленото. Разходка вечерта, ще ви донесе много впечатления. Очаква ви труден ден, така че трябва още сутринта да подредите мислите си и да си зададете конкретна цел. Анализирането на чувствата, ще ви помогне, под друг ъгъл да погледнете на връзката си. Ако вечерта, сте много уморени, позволете си да се отпуснете не в някое кафене с приятели или в пълна, но приятна самота. Ще научите много интересни неща, за човек, с когото работите от дълго време. Въпреки това, вашите заключения не трябва да засягат сътрудничеството. През деня, ще получите много благоприятни оферти. Ако се обърнете към интуицията си, ще направите правилния избор. Нестабилното емоционално състояние, ще има лошо въздействие върху здравето ви.", "date": "2017.10.23", "title": "Дневен хороскоп 23 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374221-200-000-%D0%B1%D1%8A%D0%BB%D0%B3%D0%B0%D1%80%D1%87%D0%B5%D1%82%D0%B0-%D0%B6%D0%B8%D0%B2%D0%B5%D1%8F%D1%82-%D0%B7%D0%B0%D0%B4-%D0%B3%D1%80%D0%B0%D0%BD%D0%B8%D1%86%D0%B0", "text": " Стряскащите данни четем в Протокол № 7 от заседание на Комисията по политиките за българите в чужбина, предаде БГНЕС. Заседанието на комисията е проведено на 11 октомври 2017 г. с дневен ред първа точка: Представяне, обсъждане и гласуване на законопроект за изменение и допълнение на закона за българското гражданство, № 754-01-49, внесен от Андон Дончев и група народни представители на 29 юли 2017 г.     Заседанието на комисията е водено от председателя Андон Дончев. Самият той съобщава факта, който отдавна знаем, че постоянно се увеличава броят на българите, живеещи зад граница. „Поне 2,5 млн. души са зад граница, като само в Европейския съюз са над 750 хиляди.    По данни от заседания на Комисията по политиките на българите в чужбина на 43-то Народно събрание е установено, че само в периода от месец май 2014 до месец май 2015 г. са дадени ЕГН на над 19 хиляди български деца, родени в чужбина, на които са съставени актове за раждане в Република България и същите са вписани в регистъра на населението. Това е информация от национална база данни „Население” и от проверките на Министерството на регионалното развитие и благоустройството”, информира комисията Андон Дончев. Става ясно, че Националният статистически институт посочва, че през последните 10 години в чужбина се раждат средно по 9 хиляди деца годишно.   На практика, близо 20-25 процента от българските деца са родени или емигрирали с родителите си. По данни на НСИ, през 2016 г. са родени 65 084 деца от двата пола. През същата година от България са имигрирали 9254 души, от който 1732 деца и младежи. Или близо 3 % от децата, родени в България, напускат всяка година страната, което допълнително усложнява обстановката, съобщава още Дончев. На базата на тези данни можем да предположим, че броят на българските деца в чужбина е над 200 000. Подобна информация бе изнесена наскоро и от министъра на образованието и науката. Това са децата без тези, които са по произход родени там, и тези, които не си вадят актове за раждане в България, както и тези, който нямат деклариран настоящ адрес. Това е една неумолимата реалност.   По същество имаме една друга България, която е зад граница, подчертава Дончев. А какво се случва с българчетата зад граница? Например в Испания общият брой българските граждани, по данните на тяхната статистическа институция, е около 170 хиляди. От тях деца, на ученическа възраст, са 24 хиляди, като по-малко от 10% от тях посещават български училища.  ", "date": "2017.10.23", "title": "200 000 българчета живеят зад граница!"}
{"url": "http://www.classa.bg/%D1%81%D0%B2%D1%8F%D1%82/item/374214-%D0%B3%D1%8A%D1%80%D1%86%D0%B8%D1%8F-%D0%BE%D0%BD%D0%B5%D0%B7%D0%B8,-%D0%BA%D0%BE%D0%B8%D1%82%D0%BE-%D0%BE%D1%81%D1%82%D0%B0%D0%B2%D0%B0%D1%82,-%D1%81%D0%B0-%D0%B8%D0%B7%D0%BA%D0%BB%D1%8E%D1%87%D0%B5%D0%BD%D0%B8%D0%B5", "text": "        На пръв поглед има поводи за оптимизъм: най-лошото в гръцката криза е преодоляно, започва отделянето от дъното. Това поне твърдят напоследък големите гръцки вестници. Но част от същата истина е и фактът, че младите и образовани гърци продължават масово да напускат страната. Те бягат, защото 1/4 от завършилите висше образование така и не успяват да си намерят работа.   Гръцкото правителство е решено да се противопостави с всички средства на тази тенденция. Изтичането на мозъци – т.нар. \"Brain Drain\" трябвало да се превърне в \"Brain Gain\" – т.е. печелене на таланти. Предвидено е например на завръщащите се в родината си млади гърци да им бъде обещавана държавна работа.   Това не е достатъчно, казва по този повод 24-годишната Маринела Марагудаки от Атина, която наскоро е завършила следването си по антропология: \"Много неща трябва да се променят, за да остана в страната. Имам много приятели, които се принудени да се занимават с неща, които нямат нищо общо с онова, за което са учили. Тази перспектива ме плаши\". 30% от абсолвентите не работят по специалността си     И има защо - според актуално изследване на гръцкия синдикат GSEE, около 30 процента от завършващите висше образование в Гърция младежи са принудени да приемат работа, която е под тяхната професионална квалификация. И Маринела Марагудаки попада в тази група, тъй като за нейната специалност в момента няма никакви свободни работни места в Гърция. Затова тя ще си опита късмета в Германия. Подобно на Маринела, много млади гърци очакват по-високо заплащане на труда и по-добри възможности за кариерно израстване - нещо, което Гърция в момента едвали може да предложи.   Синодис Таптас от Солун попада в същата група. 36-годишният грък има дори две висши образования - завършил е с отличие химия и филология. И въпреки това цели 6 години вече не може да си намери работа, дори и като преводач. Затова той не споделя оптимизма на гръцкото правителство, макар безработицата да е спаднала леко - от 25 на 21 процента. Младият грък критикува факта, че гръцкото правителство не прави почти никакви инвестиции в научно-изследователската работа и технологиите на бъдещето – например в сферата на генното инженерство, алтернативните енергийни източници, информатиката и комуникациите.   Според друго изследване, само около 30 процента от младите гърци, които живеят в чужбина и са над 20 години, могат да бъдат привлечени от обещанието на правителството за държавна служба. И то при положение, че далеч не всички млади гърци са доволни от живота си в чужбина, казва за ДВ Елена Патулиди, чийто син от две години живее и работи в Лондон като специалист по информатика: \"Те печелят добре, но пък животът там е много скъп. Така че в края на месеца отново са на нулата. А това напълно обезсмисля престоя им в чужбина\", казва тя.   Но има и друг тип млади хора - такива, които не желаят да напуснат родината си, въпреки че не си намират работа. 23-годишният Стелиос Топалидис, който завършва история на Югоизточна Европа, не е сигурен, че работата в чужбина представлява по-доброто решение: \"Бих останал в Гърция, но не защото вярвам на положителните прогнози за икономиката, а защото искам да инвестирам знанията и труда си в бъдещето на моята родина\", казва той. Топалидис обаче е по-скоро изключение, защото половината от младите гърци се готвят да обърнат гръб на страната след като се дипломират. Защото малкият подем на гръцката икономика – очакват се около 2% прираст за тази година - засега не успява да осигури онези работни места, които са необходими, за да останат младите хора в страната. Оживлението до голяма степен се дължи единствено на туризма, който вече носи по-високи приходи за бюджета, но работните места в този бранш са свързани със сезонна дейност и не предлагат сериозна перспектива за бъдещето. А и заплатите – от около 800 евро на месец - остават далеч под представите на младите хора със завършено висше образование.", "date": "2017.10.23", "title": "Гърция: онези, които остават, са изключение"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374215-%D1%81%D0%B2-%D0%B0%D0%BF-%D1%8F%D0%BA%D0%BE%D0%B2,-%D0%B1%D1%80%D0%B0%D1%82-%D0%B3%D0%BE%D1%81%D0%BF%D0%BE%D0%B4%D0%B5%D0%BD", "text": "  Св. Дионисий Ареопагит и св. Яков, брат Господен. Стенопис от Теофан Критски и Смеон, 1546 г. в църквата \"Св. Николай Чудотворец\" в манастира Ставроникитa в Света Гора Атон. Източник: pravenc.ru   Св. Дионисий Ареопагит и св. Яков, брат Господен. Стенопис от Теофан Критски и Смеон, 1546 г. в църквата \"Св. Николай Чудотворец\" в манастира Ставроникитa в Света Гора Атон. Източник: pravenc.ruСв. апостол Яков бил син на Йосиф, обручника на св. Богородица. Затова се нарича брат Господен. Него трябва да различаваме от Яков Алфеев, един от дванадесете апостоли, брат на евангелист Матей. Също трябва да го различаваме от Яков Зеведеев, брат на апостол и евангелист Йоан Богослов.   Яков, брат Господен, се наричал още Малки, защото принадлежал към числото на седемдесетте апостоли.   Той бил пръв епископ на Йерусалимската църква.   Той е и писател на първото от посланията в Новия Завет на светата Библия (Иак.).     Когато по повеля на ангела праведният Йосиф заминал за Египет със света Богородица и божествения Младенец, Яков отишъл с тях.   По-късно, когато Господ Иисус Христос се явил на обществена проповед, Яков започнал редовно да Го слуша и повярвал, че Той е син Божи и Спасител на света, и станал Негов ученик.   В първото си послание до коринтските християни св. апостол Павел говори, че след като се явил на повече от петстотин братя наведнъж, възкръсналият Спасител се явил и на Яков (15:7).   След слизането на Светия Дух, Яков заедно с другите апостоли останал в Йерусалим. Трудил се наред с другите за разпространение на вярата във възкръсналия Спасител.   Той водел най-строг живот. Постил и се молил непрестанно. Благочестието и светият му живот внушавали у всички членове на Църквата уважение към него. Всички жители на Йерусалим го наричали \"праведен\".   Когато светите апостоли почнали да проповядват Евангелието и на езичниците, възникнал спор между юдеите-християни. Мнозина от тях се гордеели с това, че принадлежат към избрания народ, на който Господ дарувал Своя закон чрез Мойсей. Говорели, че езичниците, за да получат спасение, трябва преди всичко да приемат старозаветния закон и да съблюдават юдейските обреди. Иначе на могат да приемат Кръщението и да станат християни.   Тоя спор възникнал в Антиохия, където апостол Павел обръщал езичниците. Тогава антиохийските християни пратили Павел и Варнава в Йерусалим за съвещание с другите апостоли.   Апостолите, презвитерите и изобщо вярващите се събрали под председателството на Яков на събор, наречен Апостолски събор, и единодушно решили да освободят езичниците от спазване на юдейските обреди. Основанието било, че всички еднакво се спасяват чрез благодатта на Господа Спасителя. С това решение на Йерусалимския събор било отстранено неравенството, предполагано дотогава между юдеи и езичници и било признато, че всички еднакво могат да получат спасение чрез вярата в Христа.   Тоя Апостолски събор станал в Йерусалим в 51 година. Той послужил за образец на по-нататъшните събори, на които пастирите на Църквата съвещавали за делата на вярата.   Бързите успехи на християнската вяра възбуждали все повече и повече гнева на юдейските началници и първосвещеници. И те повдигнали гонение против Христовите служители. Затваряли ги в тъмници. Убили архидякон Стефан и апостол Яков Зеведеев.   Фарисеите и книжниците се опасявали да не би целият народ да се присъедини към Църквата. И търсели изход. Те имали голямо уважение и доверие към Яков, известен на всички праведник. Затова решили да го помолят да отвърне народа от Христа. Ако обаче не се съгласи да стори това, да бъде убит.   На празника пасха много народ се събрал в Йерусалим. Книжниците и фарисеите дошли при Яков и му казали:   - Молим те, праведниче, кажи поучение на народа. Той в заблуждението си признава разпнатия Иисус за Христос. Кажи му, че това не е вярно, и го изкарай от заблуждение. Възлагаме ти това, понеже знаем, че ти си праведен и безпристрастен. Застани на покрива на храма, за да могат всички да те видят и чуят!   След това те изкачили Яков, брат Господен, на покрива на храма и пред множеството народ му извикали да каже на народа, че се заблуждава, като почита Иисуса за Месия.   Яков гръмогласно заявил:   - Иисус Христос е Син Божи, Който доброволно пострада и умря, и биде погребан, и възкръсна на третия ден. Той сега седи отдясно на Бога. И пак ще дойде на небесните облаци, за да съди живи и мъртви!   Като чули тия думи, вярващите, които се намирали в тълпата, извикали радостно:   - Слава на Бога! Осана на Сина Давидов!   Разгневени до ярост, фарисеи и книжници, които също се намирали в момента на високия храмов покрив, се списнали към апостола и го блъснали долу.   Той събрал последни сили. Застанал на колене. Дигнал ръце към небето и казал:   - Господи, прости им! Не знаят що правят.   Фанатици юдеи почнали да хвърлят камъни върху него. Някой извикал:   - Престанете! Какво правите? Праведният се моли за вас, а вие го убивате!   Най-разяреният от всички се спуснал към апостола и с тежко кросно разбил главата му.   Тъй св. апостол Яков, брат Господен, предал душата си на Бога. Тогава бил на 66 години. Това станало 63 година от Рождество Христово.   Уважението към св. Яков било сред юдеите толкова голямо, че когато Йерусалим бил обсаден и разрушен от римляните, те считали това бедствие като справедливо наказание за убийството на праведника.   Като описва това страшно бедствие, което връхлетяло върху юдеите, древният историк Йосиф Флавий казва: \"Всичко това ги сполетя като наказание за смъртта на Яков праведни, брата на Иисуса, наричан Христос. Юдеите го убиха, макар че той беше свят човек!\"   По внушение от Светия Дух св. апостол Яков пръв написал божествената света Литургия, която и досега се извършва един път в годината в Йерусалим над гроба му - в деня на неговата памет. На тоя ден се извършва тая света Литургия и на други места в православния свят.   Въз основа на Якововата Литургия по-късно били оформени литургиите на св. Василий Велики и на св. Иоан Златоуст.", "date": "2017.10.23", "title": "Св. ап. Яков, брат Господен"}
{"url": "http://www.classa.bg/%D1%81%D0%B2%D1%8F%D1%82/item/374206-%D1%81%D0%B2%D1%80%D1%8A%D1%85%D0%B7%D0%B2%D1%83%D0%BA%D0%BE%D0%B2%D0%B8%D1%8F%D1%82-%D0%BF%D1%80%D0%B8%D1%85%D0%B2%D0%B0%D1%89%D0%B0%D1%87-%D0%BC%D0%B8%D0%B3,-%D0%BD%D0%B0%D0%B9-%D0%B1%D1%8A%D1%80%D0%B7%D0%B8%D1%8F%D1%82-%D1%83%D0%B1%D0%B8%D0%B5%D1%86", "text": "B четвъртък бе обявено, че войските от руския централен военен окръг са получили два модернизирани прихващача МиГ-31БМ. Руският канал Звезда е направил преглед на възможностите на тези свръхзвукови прихващачи. Способни да постигнат на максимална скорост от 3000 километра в час, прихващачите МиГ-31 се считат за най-бързите бойни самолети в света. Те могат да летят но максимална височина от 30 000 метра. В НАТО МиГ-31 е известен като Foxhound (ловно куче). Той е в състояние да унищожи самолети и круизни ракети, както и сателити на ниски височини. Само четири МиГ-31 могат да контролират въздушно пространство от 1100 километра, въпреки че с модернизираната версия този параметър може да се увеличи. Благодарение на обновената система за контрол на оръжията и радара за въздушно прихващане, тези бойни самолети откриват цели на разстояние 320 километра. В момента руските авиокосмически сили имат около 250 самолета MiG-31B, MiG-3BS, MiG31BM и MiG-31BSM. До 2020 г. се планира да се модернизират 60 самолета в прихващачи MiG-31BM. През 2013 г. екипажите на MiG-31BM направиха най-дългия полет без кацане и счупиха рекорда, след като престояха във въздуха в продължение на 7 часа и 4 минути. Те са пропътували около 8 000 километра и са извършили три операции по зареждане с гориво по време на полет.", "date": "2017.10.23", "title": "Свръхзвуковият прихващач МиГ, най-бързият \"убиец\""}
{"url": "http://www.classa.bg/%D1%81%D0%B2%D1%8F%D1%82/item/374207-%D0%BD%D0%B0%D0%B9-%D1%80%D1%8F%D0%B4%D0%BA%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B0-%D0%BD%D0%B0-%D1%82%D1%80%D1%8A%D0%BC%D0%BF,-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D0%BD%D0%B0-%D0%BE%D1%82-%D1%81%D0%B8%D0%BD%D0%B0-%D0%BC%D1%83", "text": "Първородният син на американския президент, Доналд Тръмп младши, е публикувал пост на своя акаунт в Инстамрам, който озадачи много интернавти. На снимката се вижда манипулирана корица на списание \"Time\", на която президентът на САЩ се появява като Супермен, както бе изигран в екранизацията от британеца Хенри Кавил, но с буквата Т на гърдите и с брада. \"Президент Тръмп: Да направим Америка велика отново\", гласи заглавието на изобретателния монтаж. Веднага след появата на публикацията мрежите избухнаха с реакции и коментари. „Това ли висеше във фоайето на Мар-а-Лаго?\" - пита туит за личната резиденция на Доналд Тръмп. Много потребители на интернет не разбират защо президентът е с брада, когато Супермен не носи такава, други наричат \"смущаваща\" снимката и съветват издателите на DC Comics, които публикуват комиксите за Супермен, да пуснат съдебен иск срещу поста на Тръмп младши Други интернавти дават свобода на въображението си и манипулират снимки, в които представят президента в кожата на различни герои от филми или научно-фантастични произведения. Някои американски медии също реагираха на публикацията - вестник \"Хъфингтън пост\" описа съдържанието на поста като \"най-рядката снимка\" на президента.a", "date": "2017.10.23", "title": "Най-рядката снимка на Тръмп, публикувана от сина му"}
{"url": "http://www.classa.bg/%D1%81%D0%B2%D1%8F%D1%82/item/374208-%D1%82%D0%B0%D0%B5%D0%BD-%D0%B4%D0%BE%D0%BA%D0%BB%D0%B0%D0%B4-%D0%BD%D0%B0%D1%82%D0%BE-%D0%BD%D1%8F%D0%BC%D0%B0-%D0%B4%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BF%D1%80%D0%B5%D0%B4%D0%BF%D0%B0%D0%B7%D0%B8-%D0%BE%D1%82-%D1%80%D1%83%D1%81%D0%B8%D1%8F", "text": "НАТО няма да може да разгърне и прехвърли сили, за да даде необходимия отговор, в случай на руска атака срещу алианса в Източна Европа, съобщава \"Der Spiegel\", като се позовава на таен доклад. Намаляването на капацитета на организацията се дължи на факта, че \"командните структури са атрофирали от края на Студената война\", се казва в немското списание. Таен документ, озаглавен \"Доклад за развитието на силите за сдържане и отбрана на алианса\" твърди: \"Не може да се доверим на силите за бързо реагиране (NRF) и няма адекватна гаранция, че дори и Силите за намеса на НАТО могат да реагират бързо и, ако е необходимо, продължително\", цитира доклада Der Spiegel. Докладът също така показва, че транспортната система на европейските държави от НАТО не е достатъчна, за да осигури бързо прехвърляне на военни сили на територията на алианса в случай на военен конфликт. Струва си да се отбележи, че според Евростат, европейската транспортна система е най-гъста в света. Изтичането на предполагаемия документ на НАТО стана в седмицата преди срещата на върха на министрите на отбраната на организацията, насрочена за 9 ноември. Според източник от Брюксел, много вероятно е \"тази публикация всъщност да е част от медийна кампания в подкрепа на плановете за увеличаване на военните разходи на страните от НАТО\". От неофициални източници се съобщава, че няколко страни членки на НАТО, включително тези от Източна Европа, са започнали кампания да се опростят митническите формалности, които пречат на трансфера на военен материал през границите на Европа и за създаване на система \"Военен Шенген\". Междувременно говорителката на НАТО Оана Лунгеску отхвърли обвиненията на германската медия, посочвайки, че \"силите на НАТО са в състояние и възможност да се разгърнат по-бързо от всякога през последното десетилетие\". \"В момента НАТО има най-значителното увеличение на колективната отбрана след края на Студената война\", каза тя, позовавайки се на четирите мулти-национални групи, разгърнати в Балтийските страни и Полша. \"Освен това НАТО е утроил броя на силите си за бързо реагиране и има контингент за бърз отговор, съставен от 5000 военнослужещи\", отбеляза Лунгеску. В навечерието на военните учения на Русия и Беларус \"Запад 2017\" през септември, НАТО започна собствени маневри, \"Aurora-2017\" в Швеция, най-големите от 20 години насам в скандинавската страна и разположи механизирано разделение на армията си в Полша. Военните разходи на страните-членки на алианса се увеличават през последните три години. Очевидно това е печеливша дейност: одобряват се нови военни бюджети във всяка страна на съюзниците, според интересите на САЩ да се приближава инфраструктурата, военните части и оборудването на НАТО до границите на Русия.", "date": "2017.10.23", "title": "Таен доклад: НАТО няма да може да се предпази от Русия"}
{"url": "http://www.classa.bg/%D1%81%D0%B2%D1%8F%D1%82/item/374209-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%BD%D0%B0-%D0%BA%D0%B2%D0%B0%D0%B4%D1%80%D0%B0%D1%82-%D0%B5%D0%B4%D0%B8%D0%BD-%D0%BE%D0%BA%D1%80%D1%8A%D0%B3-%D1%81%D0%B5-%D0%BE%D1%82%D0%B4%D0%B5%D0%BB%D1%8F-%D0%BE%D1%82-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F", "text": "Долината Аран е уникална територия в Каталуния, има свое собствено правителство, език и институции. Специален закон от 2015 г гласи \"Парламентът на Каталуния признава правото на народа на Аран да решава бъдещето си\". Въпреки това, в референдума нямаше никаква клауза, даваща на долината Аран правото да решава. В този смисъл, ако правителството на Пучдемон декларира независимостта на Каталуния, тя ще включва и Долината Аран. Политическото напрежение, генерирано от каталонското предизвикателство разбуни душите на жителите й. \"Трудно е да се окаже натиск върху Долина Аран да остане в независима Каталуния, социалната база не е достатъчна, за да подкрепи тази позиция\", обяснява Мария Вержес, заместник-кмет на Виея, столица на региона. \"Нашето здравеопазване има споразумения с френското правителство за спешни случаи на инсулт, понеже Тулуза е на един час и половина, докато Лейда е на два и половина часа. Какво ще се случи с това?\", пита тя. Тя се безпокои и как независимостта ще засегне района на Долен Аран, който живее от френския туризъм. \"Виждайки действията на компаниите, бягащи от Каталуния, това ни притеснява много\", казва тя. Повечето от общо 10 000 жители на живописната Долина Аран искат да продължат да бъдат част от Испания. \"Хората, които поискаха, безпроблемно гласуваха на референдума. При активност от 24%, само 19% от избирателите гласуваха за независимост. Никой не може да ни налага едностранно обявяване на независимост с този резултат, защото нашето намерение е да продължим да формираме част от Каталуния и Испания като уникална територия и като територия, която винаги е договаряла бъдещето си \", казва Вержес. Но в случай на обявяване на независимост, Аранезците са сигурни, че тяхното бъдеще не е в изолирана Каталуния, а биха се застъпвали „за присъединяване към Испания или дори Франция, или както Андора, по средата между Франция и Испания. В идеалния случай със специален статут в Испания\".", "date": "2017.10.23", "title": "Независимост на квадрат: Един окръг се отделя от Каталуния"}
{"url": "http://www.classa.bg/%D1%81%D0%B2%D1%8F%D1%82/item/374211-%D1%87%D0%B5%D1%88%D0%BA%D0%B8%D1%8F%D1%82-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "          В предизборната си кампания 63-годишният едър предприемач и бивш чешки министър на финансите Андрей Бабиш се обяви срещу приема на бежанци, срещу въвеждането на еврото и срещу по-тясната интеграция в рамките на ЕС. Той обаче се въздържа от призиви за напускане на ЕС. Според политолога Иржи Пехе, Бабиш не е националист като Ярослав Качински в Полша или Виктор Орбан в Унгария. Чешкият милиардер не притежава собствени политически убеждения или идеи, а просто желае да умножава богатството си, твърди Пехе и добавя: \"Той е типичният егоцентричен олигарх с леко маниакалното съзнание за някаква мисия - по това си прилича повече с Тръмп или Берлускони, отколкото с господата от Вишеградската група държави\".   И наистина медиите в страната често обявяват Бабиш за \"Чешкия Доналд Тръмп\" – включително и поради това, че смята да управлява държавата, както се управлявала фирма. Основаното от Бабиш протестно движение АНО си спечели привърженици както в дясното, така и в лявото политическо пространство.     Популисткото движение на Бабиш получи 29,7% от гласовете. АНО е първата политическа сила, успяла да разбие двуполюсния модел на управление в Чехия, продължил близо четвърт век, при който две традиционни партии - една дясноцентристка и една лявоцентристка - се редуваха на власт. Втора сега е Гражданската демократическа партия с 11,29% от гласовете. Трета е крайнодясната антиевропейска партия \"Свобода и пряка демокрация\" на родения в Токио бизнесмен Томио Окамура.   Лявоцентристката социалдемократическа партия, която оглавяваше досегашната трипартийна коалиция на премиера Бохуслав Соботка, претърпя огромен провал - от 20 процента, колкото тя бе получила на предишните избори, сега падна на 7,4%. Това е най-слабият ѝ резултат от 1993 година насам – годината, в която се разпадна Чехословакия. Ниският резултат на социалдемократите е изненадващ на фона на това, че чешката икономика се намира в подем, а безработицата в страната е твърде ниска – едва 3,8%. Другият голям губещ на тези избори са чешките комунисти с 9 процента от гласовете.   Бариерата за влизане в парламента неочаквано прескочи лявата Пиратска партия, която проведе активна кампания срещу корупцията и агитираше за легализирането на някои дроги, като хашиша и марихуаната.       Сянка върху бляскавата изборна победа на Андрей Бабиш хвърлят редица обвинения, според които бизнесменът се е обогатил нелегално, присвоявайки си 2 милиона евро от европейските фондове. Заради това бе отнет и депутатския ми имунитет по-рано през тази година. Той загуби и поста си на финансов министър.   Основателят на медийния и химически конгломерат \"Агроферт\" отхвърля обвиненията. Към неговата фирмена империя принадлежат и някои от най-тиражните вестници и най-популярните частни радиостанции в страната. Неговите критици предупреждават, че Бабиш концентрира в ръцете си невиждана досега политическа, икономическа и медийна власт. Според списание \"Форбс\" Андрей Бабиш е натрупал състояние от 4 милиарда долара и е вторият най-богат човек в Чешката република.   Ако коалиционните преговори с традиционните партии се провалят, бъдещият премиер Бабиш може да се опита да сформира правителство с подкрепата на комунистите или на крайнодясната антиевропейска партия \"Свобода и пряка демокрация\".", "date": "2017.10.23", "title": "Чешкият Доналд Тръмп"}
{"url": "http://www.classa.bg/%D1%81%D0%B2%D1%8F%D1%82/item/374212-%D0%B0-%D1%81%D0%B5%D0%B3%D0%B0-%D0%BB%D0%BE%D0%BC%D0%B1%D0%B0%D1%80%D0%B4%D0%B8%D1%8F-%D0%B8-%D0%B2%D0%B5%D0%BD%D0%B5%D1%82%D0%B8%D1%8F", "text": "          Първо Шотландия, после Каталуния, а сега и Венетия и Ломбардия? Центробежните сили в Европа напоследък са сериозен повод за тревога. Гражданите на северноиталианските региони Ломбардия и Венетия днес гласуват за повече автономни права. На референдумите в два от най-силно развитите региони на страната има близо 10 милиона души с право на глас.   За разлика от движението в Каталуния, тук става дума не за независимост, а за повече права на местно самоуправление, основно по финансовите въпроси. Двата референдума няма задължителна сила. Те си поставят за цел да подчертаят тежестта на регионалните власти в преговорите с централното правителство в Рим.     Инициатор на движението за повече автономни права е партията „Северна Лига\", която едно време искаше да отдели богатия италиански Север от бедния Юг. Идеята тогава беше да се създаде собствена държава под името „Падания\". Междувременно „Северната Лига\" води предимно ксенофобска политика, но не преследва вече активно целта за отделяне от Рим.   Партийното ръководство на няколко пъти обърна внимание на това, че референдумите днес (22.10.2017) се провеждат в рамките на конституционните права и не целят постигането на независима държавност. Исканията са предимно икономически: Ломбардия с основния икономически център Милано и Венетия с туристически магнити като Верона и Венеция искат местните приходи да остават в региона.     Подкрепа за тези искания идва и от партията на бившия премиер Силвио Берлускони \"Форца Италия\", както и от популисткото движение \"Пет звезди\", а и от някои синдикални и работодателски сдружения.   Изборните секции са отворени до 23 часа. Резултати се очакват в понеделник (23.10.2017)", "date": "2017.10.23", "title": "А сега Ломбардия и Венетия?"}
{"url": "http://www.classa.bg/%D1%81%D0%B2%D1%8F%D1%82/item/374213-%D1%81%D0%BF%D0%B8%D0%BD-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B5-%D0%BF%D0%BE-%D0%B7%D0%BB%D0%B5-%D0%BE%D1%82-%D0%B0%D1%84%D1%80%D0%B8%D0%BA%D0%B0", "text": "          Силвия Урбан от организацията „Германска помощ за болните от СПИН\" говори за \"катастрофа\": през 2016 година повече от 100.000 души в Русия са се заразили с вируса ХИВ. В Германия, която има два пъти по-малко население, инфекциите са били 3 200, т.е. около 30 пъти по-малко отколкото в Русия. Освен това в света прогресивно намаляват случаите на нови зарази от СПИН - от 2000 г. насам броят им е спаднал с 1/3, а смъртните случаи са намалели наполовина. С едно единствено изключение - Източна Европа.     Силвия Урбан припомня, че разпространението на вируса ХИВ може да бъде ограничено ефективно чрез по-силна превантивна защита и пробните изпитания на нови лекарствени схеми. В Русия обаче нещата са по-различни, казва тя и пояснява: \"Там хората от т.нар. рискови групи биват преследвани и дискриминирани. Темите \"секс\" и \"хомосексуалност\" са табуизирани. Средствата за борба с вируса на СПИН са ограничени, а неправителствените организации, които получават дарения от чужбина, са преследвани от държавата. А тъкмо неправителственият сектор играе ключова роля за превенцията на болестта, показва например германският опит\", обяснява Урбан.   \"Можем много да научим от Германия, убеден е също и ръководителят на руския Федерален център за борба със СПИН Вадим Покровский. Той посочва, че приемането на наркотици си остава основният начин за разпространение на вируса ХИВ в Русия. И понеже много от наркоманите са хетеросексуални мъже, те застрашават и своите партньорки, казва експертът. По негова информация, между 3 и 4 процента от руските мъже на възраст от 30 до 40 години са носители на вируса ХИВ.     В групата на наркоманите заразен е всеки пети, а сред хомосексуалните - всеки десети. \"Хомофобията, негативното отношение към наркозависимите и неуреденият правен статут на проститутките водят до това, че Русия не успява да проведе и половината от превантивните действия и мерки, които са по силите на повечето други страни в света\", казва още Покровский. Той добавя, че религиозността на руснаците в последните години се е засилила многократно. Тази религиозност понякога се изразявала в крайна консервативност, която противоречи на развитието на модерното общество.     В Източна Европа регистрираме епидемия не само от ХИВ, но също и епидемия от дискриминация, сексуална омраза и ксенофобия, казва заместник-директорът на организацията UNAIDS Луиз Лурес. \"СПИН се разпространява най-бързо там, където хората биват дискриминирани\", казва той. Лурес твърди, че в Източна Европа положението днес е по-тежко дори от това в Африка. \"Ако страните от региона не намерят бързо средства за спиране на разпространението на вируса на СПИН, след време ще бъдат необходими много повече пари и усилия\", предупреждава експертът.   Според Раминта Стуйкайте, съветничка на специалния пратеник на ООН за Източна Европа по въпросите на болестта СПИН, климатът в Русия за превенция на заболяването е напълно \"отровен\". \"Но рано или късно научните аргументи ще натежат над идеологическите съображения\", убедена е тя.", "date": "2017.10.23", "title": "СПИН: Източна Европа е по-зле от Африка"}
{"url": "http://www.classa.bg/%D1%81%D0%B2%D1%8F%D1%82/item/374204-%D0%BC%D0%B5%D0%BA%D1%81%D0%B8%D0%BA%D0%BE-%D1%83%D1%87%D0%B5%D0%BD%D0%B8%D1%87%D0%BA%D0%B0-%D0%BF%D0%BE%D0%BC%D0%BE%D0%BB%D0%B8-%D0%BF%D0%B5%D0%BD%D1%8F-%D0%BD%D0%B8%D0%B5%D1%82%D0%BE-%D0%B4%D0%B0-%D0%BF%D1%80%D0%B5%D1%81%D1%82%D0%B0%D0%BD%D0%B5-%D0%B4%D0%B0-%D0%BA%D1%80%D0%B0%D0%B4%D0%B5", "text": "Голямата несигурност и борбата между наркокартелите накара мексиканското момиче от шести клас на началното училище в община СиудадМадера, в северната част на щата Чихуахуа, да напише писмо с искане към президента Енрике Пеня Нието вече да не краде и да направи Мексико безопасно. Учителят на детето Иван Валдес качи писмото на 19 октомври на профила си във Facebook, където то се разпространи вирусно, съобщи списание \"Proceso\". След разпространението на писмото, профилът на учителя не може да бъде намерен. Малолетната разкрива ситуацията, в която живеят в Сиудад Мадера, където \"убиват невинни хора и няма никаква сигурност, а хората вече не искат да излизат\". Тя също обяснява, че \"хората се страхуват\" заради войната срещу трафикантите на наркотици, предприета от бившия президент Фелипе Калдерон, която \"кара мексиканците да се бият\". Тя иска Пеня Нието, \"като президент да направи нещо за Мадера, а не само да краде, както всяка година откакто е президент\". \"Дано един ден престъплението да приключи и да спреш да грабиш, настоявам в бъдеще Мексико да бъде безопасно\", се казва в писмото на момичето. Губернаторът Хавиер Коррал призна, че държавата не разполага с достатъчно сила да сдържа организираната престъпност в района на планините и този уикенд ще се проведе среща с министъра на вътрешните работи, за координация на федералната с местната власт за повишаване на сигурността в щата.", "date": "2017.10.23", "title": "Мексико: Ученичка помоли Пеня Нието да \"престане да краде\""}
{"url": "http://www.classa.bg/%D1%81%D0%B2%D1%8F%D1%82/item/374210-%D1%89%D0%B5-%D1%81%D0%B5-%D1%80%D0%B0%D0%B7%D0%BF%D0%B0%D0%B4%D0%BD%D0%B5-%D0%BB%D0%B8-%D0%B8%D1%82%D0%B0%D0%BB%D0%B8%D1%8F-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B8-%D0%B7%D0%B0-%D0%B0%D0%B2%D1%82%D0%BE%D0%BD%D0%BE%D0%BC%D0%B8%D1%8F-%D0%B2-2-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%BE%D0%B1%D0%BB%D0%B0%D1%81%D1%82%D0%B8", "text": "Две северни италиански области провеждат референдум за автономен статут.   В северните италиански области Венето и Ломбардия се състоят регионални консултативни референдуми, на които се поставя въпросът:   „Искате ли областта да получи по-голяма автономия?“, предаде ТАСС, цитирана от БТА.   Това означава, че регионалните власти претендират за повече пълномощия в управлението в различни сфери – от здравеопазването и образованието до социалната политика и регулирането на пазара на труда.   Конституцията на Италия им позволява такова право, обаче в какви сфери ще се предоставя автономия, се решава чрез преговори между регионалните власти и правителството.   Инициатори на допитванията са губернаторите на Венето – Лука Дзайя, и на Ломбардия – Роберто Марони, които са от опозиционната партия „Северна лига“.   Тази партия, която по традиция е съюзник на десноцентристката „Напред Италия“ на експремиера Силвио Берлускони, винаги е отстоявала идеята за федерализъм.   Когато „Северната лига“ участваше в правителството на Берлускони, се подготвяше и съответната реформа. На регионално равнище референдумът за автономия бе подкрепен и от други политици, включително и от редица представители на управляващата лявоцентристка Демократическа партия.   В Италия има 20 области, пет от които по исторически или географски причини притежават автономен статут – Трентино-Алто Адидже, Вале д’Аоста, Фриули-Венеция Джулия и двата големи острова – Сардиния и Сицилия.   Автономният статут, в частност, им позволява да задържат за себе си значителна част от събираните на техните територии данъци. Във Венето по традиция има силни сепаратистки настроения (още от времето на разпадането на Венецианската република), а Ломбардия е икономически най-развитата област.   И двете обаче имат обикновен статут и в тях се създава значителна част от брутния национален продукт на Италия, а общото им население е 20 млн. – една трета от населението на страната.", "date": "2017.10.23", "title": "Ще се разпадне ли Италия? Референдуми за автономия в 2 италиански области"}
{"url": "http://www.classa.bg/%D1%81%D0%B2%D1%8F%D1%82/item/374205-%D0%B4%D0%B2%D0%BE%D0%B9%D0%BD%D0%B8%D0%BA-%D0%BD%D0%B0-%D0%BC%D0%B5%D1%81%D0%B8-%D0%BF%D0%BE%D1%81%D0%B5%D1%82%D0%B8-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0,-%D0%B7%D0%B0-%D0%B4%D0%B0-%D1%81%D1%80%D0%B5%D1%89%D0%BD%D0%B5-%D1%81%D0%B2%D0%BE%D1%8F-%D0%B8%D0%B4%D0%BE%D0%BB", "text": "Реза Парасеш, младият иранец, който стана известен със своята невероятна прилика с футболиста на ФК Барселона Лионел Меси, посети Барселона, за да срещне своя идол,като предизвика фурор сред феновете. 25-годишният студент присъства на мача между Барселона и Малага на стадион \"Камп Ноу\" на 21 октомври. Иранецът е носил банер с послание до истинския Меси: \"Днес сме двама Меси на терена, виждаме ли се? Както на стадиона, така и в разходката си по улиците на Рамблас тази сутрин Реза Парасеш провокира фурор сред гражданите: някои дори го объркаха с играча. Много от тях поискаха автограф или се снимаха с младежа. \"Мислех, че това момче е Лео, съвсем идентичен е с него\", каза фен на ФК Барселона. \"Изглежда невероятно, негово копие е и ме остави безмълвна\", каза млада жена. Лудостта около \"близнака\" на Меси започнала, когато бащата на Парасет, футболен фен, му предложил да облече фанелка с номер 10 на Барселона и да си направи снимки. Снимките били изпратени на спортен уебсайт. \"На сутринта ме повикаха и ми казаха да отида бързо за интервю\", каза младият човек за АФП. Въпреки някои неудобства, свързани с невероятното му сходство с Меси, иранецът се възползва от многобройните изяви в медиите и дори сключи договор като модел. Освен това негова снимка е била използвана по погрешка в Twitter акаунта на Eurosport - Великобритания, вместо тази на емблематичния аржентински играч.", "date": "2017.10.23", "title": "Двойник на Меси посети Барселона, за да срещне своя идол"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374199-%D0%B4%D0%B0%D0%BD%D0%B8%D0%B5%D0%BB%D0%B0-%D0%BF%D0%B5%D0%BD%D0%BA%D0%BE%D0%B2%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F%D1%82%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B8%D0%B7%D0%BB%D1%8A%D1%87%D0%B5%D0%BD%D0%B0", "text": ", като в това число включвам и държавната БНТ, която да се проявява като коректив на политиците. Медиите се явяват по-скоро защитници на интересите на една или друга икономическа сила и когато по случайност излъчват „критични” репортажи обикновено всъщност става въпрос за битка между различните олигархични кръгове, казва Даниела Пенкова в интервю за svobodni.bg.               – Когато през 2011 г. представихме  вече имахме в колекцията си около 140 преведени документални филма, повечето от които посветени на екологични и икономически проблеми. Макар и да описваха опита на други държави, те засягаха директно или косвено България. Трябва да призная, че до онзи момент никой от тях не беше предизвиквал подобен масов интерес, въпреки че различни групи активисти вече използваха наши материали, за да привлекат съмишленици към своите каузи. Сред тях можем да припомним филмите, посветени на разпространението на генно-модифицираните организми  –  една друга гореща тема, която също се увенча с известен успех.   Харесва ни да си мислим, че всички български активисти могат да намерят в нашия сайт филми, които да им бъдат полезни. Затова се стремим да покрием възможно повече наболели социални проблематики.             – За съжаление ефектите от технологиите, използвани за добив на газ от шистови формации, са пагубни за околната среда.  Те могат да бъдат видяни от зрителите в множеството филми, които преведохме по темата.   Технологията „фракинг” изисква употребата на огромно количество вода, примесена с множество канцерогенни химикали, и оставя след себе си хвостохранилища, които са твърде скъпи и почти невъзможни за обезопасяване обекти. Добруджа действително рискуваше да се превърне в призрачна земя, подобно на множеството райони, станали жертва на подобен род „иновации”. Христоматиен пример е Тексас, откъдето започна треската за шистовия газ.     – Това е може би най-големият проблем в момента. Докато на запад се наблюдава засилване на продукцията на документалистиката, засягаща сериозните икономически и социални проблеми, страните от Източна Европа сериозно изостават в това отношение. Не само в България, но и в другите държави от бившия социалистически блок почти няма автори, посветили се на тези тематики.   Лично за мен този факт е много болезнен, тъй като точно нашите държави най-силно страдат от ефектите на неконтролируемата икономическа система. Виждам две основни причини да не откриваме български автори в този конкретен диапазон на документалистиката.   На първо място, младите автори днес произхождат от една образователна система, която не се опитва да развива критичното мислене, а по-скоро предоставя готови отговори. Повечето от тях напълно оправдават икономическата система, в която живеем и която е основната причина за развитието на корупционни практики и търсенето на печалба за сметка на околната среда, клиентите, работниците и населението като цяло.   Втората причина е, че дори и някой автор да има мисленето и способностите да направи сериозен анализ на даден социален проблем, често се сблъсква с непреодолими финансови затруднения. Ако авторът не разполага с лични средства, за да реализира проекта си, трудно би намерил спонсори, тъй като често хората с финансови възможности са точно онези, които печелят от практиките, създаващи екологични и социални проблеми. А държавата не предоставя финансова помощ на независимите автори.     – Не зная дали „цензура” е подходящата дума, но е факт, че филмите, които превеждаме, не представляват интерес за нашите телевизии. Тематиките, които засягаме, често са в разрез със защитаваните от тях идеи.   Днес няма дори една телевизия в България, като в това число включвам и държавната БНТ, която да се проявява като коректив  на политиците. Медиите се явяват по-скоро защитници на  интересите на една или друга икономическа сила и когато по случайност излъчват „критични” репортажи обикновено всъщност става въпрос за битка между различните олигархични кръгове.   Филмите, които ние представяме, критикуват самата структура на икономическата система, която по необходимост поражда подобни отрицателни герои –  дори и един от тях да бъде премахнат от сцената, веднага мястото му бива заето от някой друг. Но няма да чуете подобна теза в българския ефир, където системата се  приема за перфектна и се критикуват единствено някакви по случайност появили се „гнили ябълки”, сякаш елиминирайки тях е възможно всичко да тръгне по мед и масло. Затова нашите филми в известна степен са неудобни за националните ни медии.     – Отдавна БНТ прилича на частна, а не на обществена телевизия. Буквално не засяга главните проблеми на България като бедността, неравенството и разграбването на обществените ресурси. Експертите, които кани в предаванията си, са лобисти или про-правителствено настроени, затова трудно можем да очакваме сериозна критика на действителността. Както често обичам да казвам, дайте ми управлението на една национална телевизия, и до две години в България ще започне революция. БНТ се е отказала от ролята си на коректив на управлението. За съжаление, не можем да разчитаме на нея да подкрепи и излъчи „революцията”, както се казва в  заглавието на един от нашите филми.       – Този въпрос ме вълнува отдавна. Не е лесно да се занимаваш с екологични и общочовешки каузи, когато ежедневно си принуден да се справяш със сериозни лични проблеми, били те финансови, здравословни или семейни. Когато по цял ден се бориш за съществуването си, нямаш нито време, нито желание да се информираш по теми, които ти се струват далечни и предпочиташ вечер да седнеш пред телевизора и да не мислиш за нищо.   Затова смятам, че точно националният ефир има възможността и е отговорен да поднася повече и по-подробна информация за обществено значимите проблеми. Просто не виждам друг по-лесен достъп до информация, още повече, че у нас голяма част от населението вече дори не може да си позволи редовно да купува вестници. По мое мнение, националните медии обаче не изпълняват подобаващо тази основна своя функция. Например, колко сериозни журналистически разследвания са направени относно частните съдебни изпълнители? Представят се единствено някои абсурдни случаи, излъчени най-вече в опит да се привлече зрителски интерес, но анализи на феномена няма.     – Случвало се е няколко пъти да използват субтитри от сайта. За съжаление, до момента в национален ефир са излъчени не повече от 10 филма, което действително е твърде малко. Ще отбележа, че никога не сме искали, нито получавали заплащане от телевизиите за преводите, които реализираме. Нашата цел е единствено филмите да бъдат гледани от повече хора.   Бих искала да отбележа и един много хубав опит с регионалната телевизия Стара Загора. Всяка сряда от 19 ч. в предаването „Блогът на Мавракис” водещият Йоргос Мавракис дава трибуна на различни български активисти и често излъчва наши филми, включително лекциите на американския икономист проф. Ричард Улф. Но Йоргос може да се похвали с пълна независимост спрямо собствениците на телевизията, които са му дали възможност сам да подбира темите, които представя в предаването си, и да изразява свободно своята лична позиция. Не зная дали изобщо другите телевизии предоставят подобна свобода на словото на водещите.     – От особена важност е темата да е разработена добре, което зависи основно от таланта на авторите на филма и от начина, по който са решили да поднесат информацията. Сериозните теми могат да бъдат представени с ирония и хумор, което безспорно е оригинален начин да се привлече вниманието на зрителите.   Според моите наблюдения, по-голям шанс да се превърнат в хит имат кратките клипове, затова е добре важните филми да бъдат представяни от интересни трейлъри. Макар да съм критично настроена към целите на политикономическата ни система, смятам, че има от какво да се поучим относно използваните от нея методи. Рекламата винаги е била силно оръжие, което бихме могли да използваме в интерес на гражданите, вместо в техен ущърб.     – Ние работим винаги с мисълта за обикновения човек. Смятам, че точно той е зрителят, до когото трябва да достигнем. Ако той разбере принципите, които създават и подклаждат определен социален проблем, би могъл да реагира и да намери решение.   Знанието дава на хората инструменти, за да се борят, дава им сила и самочувствие и ги превръща в незаобиколим фактор за развитието на историята. Аз самата се считам за обикновен човек и смятам, че след като моят собствен интерес е бил възбуден от определена тема, то и за всеки друг човек тази тема би била интересна. И за да отговоря малко по-конкретно на въпроса, просто се опитваме да представяме филмите с кратко и грабващо описание.   Оттук нататък всичко зависи от разпространението на линка, което често се прави от феновете на сайта, на които няма да се уморя да благодаря за тази им дейност. В крайна сметка, много по-лесно е да отвориш един линк, ако ти го препоръча приятел.     – Основно се издържам с работата си като преводач на свободна практика, а понякога пиша и статии на икономическа тематика за наши и чужди медии.    се роди малко на шега. Идеята в началото беше да приютява субтитрите на филмите, които превеждахме в свободното си време, за да може българската публика да има достъп до социално значимото документално кино, което, както вече подчертахме, е почти невъзможно да бъде видяно по националните медии и в кинозалите. Дори не разбрахме как стана така, че вече разполагаме с 500 превода, което представлява една изключително богата колекция от филми на тази толкова специфична тематика. Оказа се, че в момента имаме около 50 хиляди единични посещения на сайта, което ни накара да се замислим върху възможността да изградим „бизнес модел” и да увеличим броя на материалите, които предлагаме.   Днес по превода на един филм работим около седмица и дори повече, тъй като го правим в свободното си време. Стараем се да поддържаме ритъм от един превод седмично, който обикновено публикуваме в събота или неделя. Поради огромния интерес, който проявяват нашите фенове, сега искаме да се посветим изцяло на сайта и да утроим публикуваните материали.   За целта регистрирахме фондация с нестопанска цел, която банално нарекохме „Документални” и която ще ни позволи да набираме спонсори и да търсим финансова стабилност. Освен това чрез фондацията ще имаме възможност да работим съвместно с други международни организации, които разполагат с интересни документални филми в архивите си и сега ще могат да ни ги предоставят за превод и разпространение. Надявам се скоро това любимо хоби да се превърне в ежедневна и пълноценна работа.     – Тази идея е прекрасна и много бихме искали да помагаме по всякакъв възможен начин. Наистина разполагаме с множество материали по всякакви наболели социални проблеми и бихме могли да се включим в съвместни проекти със знания и опит. С удоволствие бихме работили и с телевизии, разбира се, стига да го поискат. За съжаление, обаче, досега не е проявяван подобен интерес от тяхна страна.     – В момента се опитваме да привлечем вниманието на зрителите като в описанието правим аналог между показаното във филма и българската действителност. Наистина, един кратък клип би имал много по-силен ефект върху публиката от писания текст. Затова си струва да се помисли върху тази твоя идея. Вероятно коментарът е по-лесен за реализация, ще опитаме.     – Филмите, които засягат нашите теми, са хиляди и с всяка година се засилва тенденцията да се продуцира документалистика на социална тематика. Само в момента има над 100 филма, които вече сме гледали и бихме искали да преведем. Превеждаме предимно от английски език, но работим освен това с италиански, руски, немски и други езици. Имаме връзка с преводачи от всякакви езици.     – Действително, в Италия най-оценяваните и популярни музиканти са социално ангажирани, например Джованоти, Васко Роси, Де Андре, Капареца, Банда Басоти, 99Посе и много други. Специално младите обожават протестната музика, която от своя страна формира критичното им мислене и оттам, социалната ангажираност на младежите. Тъй като специално създаването на музика е много по-евтино за авторите, отколкото реализацията на един филмов проект например, за мен представлява необяснима мистерия фактът, че в България почти напълно липсват такива музиканти.   Подобна музика със сигурност би набрала множество последователи сред публиката, която неизменно търси изразител на собствените си мисли чрез изкуството. За съжаление в тази ниша откриваме единствено ъндърграунд изпълнители, които трудно се вписват в разбирането за мелодичност на широката публика, макар че текстовете им са безспорно ценни. Но те си остават маргинални автори и сякаш им харесва да бъдат такива. Аз обаче продължавам да очаквам появата на някоя поп/рок група, която най-сетне да обедини мелодичната музика с критиката към обществените недъзи. Определено имаме нужда от това.     – За мен водещият елемент е страстта към това, което правя, примесена с безкрайното удовлетворение от усещането, че съм направила нещо ценно за себе си и за другите. Дори когато гледам морето, ясно осъзнавам, че човечеството го унищожава и искам да направя нещо, макар и малко, за да предотвратя това. Чувствам, че съм открила мисията на живота си. Или по-скоро, тя откри мен.     – Новата ни тема всъщност до известна степен е стара. Отново искаме да повдигнем въпроса с управлението на обществените ресурси от страна на частни компании.   Приватизацията, концесиите и публично-частните партньорства са различни методи, чрез които се прехвърля публичната собственост към фирми, чиято цел е единствено увеличаването на печалбата в интерес на собствениците. От години се опитваме да привлечем вниманието към добивната индустрия и предизвиканите от нея проблеми с околната среда.   Сега решихме да преминем към една друга гореща тема, за която в България се говори рядко – управлението на водните ресурси.   В последните години светът се изправи пред водна криза, резултат от климатичните промени и свързаните с тях засушавания. Водоносният слой започва да се изчерпва и не малко анализатори прогнозират черни сценарии за „войни за вода”.   След опита с приватизациите и публично-частните партньорства, множество западни държави се завръщат към общественото управление на водата. По този повод представихме наскоро френско-германския филм на телевизия АРТЕ    Проблемът засяга отблизо България и особено столицата, където „Софийска вода” беше приватизирана от френската компания „Веолия”. Темата е сериозна и дълга, тъй като засяга не само водата, но и например преразпределението на енергията. Надяваме се България да се възползва от положителния опит на другите държави и скоро да се насочи към необходимите стъпки за ренационализация на основните ресурси. Ние ще продължаваме да превеждаме материали по темата.     – Разбира се, би било прекрасно! Бих искала да ти благодаря за всичко, което правиш за България и нейните хора. Посланията на твоите филми са много силни и вече оставиха свой отпечатък в историята. Например, смятам, че резултатът от референдума в Трън се дължи и на твоите усилия. Искрено вярвам, че когато се изправяме пред сериозни проблеми, е необходимо да търсим и създаваме съмишленици. Само чрез общи усилия можем да се справим със силните на деня, а „ЗАЕДНО” е любимата ми дума.  ", "date": "2017.10.23", "title": "Даниела Пенкова: Революцията няма да бъде излъчена"}
{"url": "http://www.classa.bg/%D1%81%D0%B2%D1%8F%D1%82/item/374200-%D0%B0%D0%B2%D1%81%D1%82%D1%80%D0%B8%D1%8F-%D0%BE%D0%B1%D1%8F%D0%B2%D0%B8-%D0%B2%D0%BE%D0%B9%D0%BD%D0%B0-%D0%BD%D0%B0-%D0%B4%D0%B6%D0%BE%D1%80%D0%B4%D0%B6-%D1%81%D0%BE%D1%80%D0%BE%D1%81", "text": "Според информационния сайт YourNewswire Сорос е бил уведомен, че неговата фондация  31-годишният Курц, най-младият лидер в Европа, казал пред колеги, че трябва да се предприемат незабавни действия. Повод за думите му била новината, че С . Подобна информация се носи от дни в медийното пространство, но истинността й буди съмнение.   Според YourNewswire австрийският политик се позовава на броя на националните икономики, за които се твърди, че Сорос е разбил, за да спечели огромна лична печалба и политическо влияние.   Запитан защо забранява “Отворено общество”, Курц отговорил:  За момента няма официално потвърждение от нито една от страните.", "date": "2017.10.23", "title": "Австрия обяви война на Джордж Сорос"}
{"url": "http://www.classa.bg/%D1%81%D0%B2%D1%8F%D1%82/item/374201-%D0%BA%D0%BE%D0%B9-%D0%BF%D0%BB%D0%B0%D1%82%D0%B8-%D1%81%D0%BC%D0%B5%D1%82%D0%BA%D0%B0%D1%82%D0%B0-%D0%BD%D0%B0-%D1%82%D0%B0%D0%B9%D0%BD%D0%B0%D1%82%D0%B0-%D0%B2%D0%B5%D1%87%D0%B5%D1%80%D1%8F", "text": "Кой плати сметката на тайната вечеря и близо ли е краят на човешкия род? Кой командва парада? От както свят светува 13 фамилии управляват света! Хиляди въпроси изникват: Кой построи пирамидите? Кой крие свободната енергия за която говори тесла? Има ли тайни общества и каква е ролята им в световната общност? Кой са тези фамилии? Кой прави войните? Кой? Кой? Хиляди въпроси кой на който отговорът е ясен – тези 13 фамилии! 12 фамилии и още една! Тринадесетата според нас е тази, която е платила тайната вечеря! Тези тайни фамилии управляват света от векове и те харесват символиката! Кръглата маса според легендата за крал Артур е голяма, кръгла маса, около която кралят и неговите рицари са се събирали да обсъждат важни дела свързани със сигурността на областта Камелот. Има много различни версии за броя на рицарите и за обяснението на формата на масата. Една от тях е, че Кръглата маса няма определено място за водещ, никой не е поставен в привилегирована позиция и поради тази причина всички на нея са равнопоставени. Друга версия е, че я е направил Мерлин по аналогия с масата от последната вечеря на Исус Христос и символизира заоблеността на Земята. Спори се и за броя на рицарите. Кръглата маса в Уинчестър има 25 метра и е с диаметър 18 фута, но различни източници сочат между 12 и 150 рицари. Също така според легендата самият Мерлин е изписал имената на рицарите с магическото злато, което е променяло цвета си. За първи път за кръглата маса на крал Артур се споменава през 1155г. И толкова по темата в Wikipedia. В крайна сметка колко са фамилиите, които управляват света и дали тези фамилии са 12 колкото са апостолите на Исус Христос и с него правят! 13 е фатално число. Числото 13 винаги се е възприемало като противоречиво число, за едни то е положително и позитивно, за други негативно и фатално. Едно обаче е сигурно, това число носи сила, символика и мистика. Малко предистория: От много време насам числото 13 се възприема от хората като фатална дата, особено, когато е свързано и съвпада с деня петък. Страхът от петък 13 си има име, дори е свързан с фобия и собствено научно название, наречена трискаидекафобия (трискайдекафобия). Според версия от антични времена числото 12 е съвършено число. 12 са знаците на зодиака, денят и нощта имат по 12 часа, 12 месеца има годината, и 13 е числото, което нарушава стройната система.  То присъства в много религии, учения и митове. Според християнството – 13 души е имало на  , тринадесетият бил Юда, който по-късно предал Спасителя. А и Спасителят е разпънат на кръста в Петък! Петък е черен, защото в този ден е разпятието на Исус Христос. Черната слава на 13 започва преди около 700 години, когато се слага край на най-богата и могъща християнска военна организация в Европа  –  Войнствените монаси строили пътища и храмове, водели войни. През 1307г. изчезват така тайнствено, както и се появяват.   Филип IV нарежда закриването на Ордена на Тамплиерите. В един ден на 13 октомври (петък) те били арестувани, измъчвани и по-късно изгорени от Инквизицията на кладата. От този момент петък дата 13-и носи славата на фатален ден. В Рим древните магьосници също се страхували от числото 13. Когато извършвали своите заклинания, те се събирали по 12, тъй като вярвали, че 13-ият присъстващ е Дявола. Днес най-суеверни са американци. 80% от многоетажните домове в САЩ нямат 13-и етаж. След дванайсетия следва четиринайсетия. В болниците и хотелите отсъстват стаите и етажите с номер 13. Ако съдбата ви застигне във Франция, не търсете там къщи с №13, защото такива няма! В нито един тамошен град, нито селце! На другия полюс в същото време много хора от целия свят смятат, че 13 е щастливото число. 13 дава началото на нов живот. Маите и ацтеките са вярвалите, че числото 13 е свято. В тяхната митология небето се състояло от 13 сфери, в календара им в седмицата имало 13 дни. В древния Египет 13 символизирало благосклонността на боговете. Първият пилот пресякъл Атлантическия океан Чарлз Линберг е всъщност 13-ият пилот, който успява да се справи с това предизвикателство. 12 опити преди него завършвали с неуспех. Френският режисьор Клод Льолуш, за да докаже, че в числото 13 няма нищо зловещо или магическо, всички свои филми започвал да снима на 13 число, а киностудията си нарекъл  . Какво казват нумерологията и Кабала, ако се гледа от чисто неумерологична гледна точка 13 се състои от две цифри – 1 означава началото, а 3 – съвършенството, съвършеният ред и цялото значение на числото 13 е да провокира към ново и промяна. В Таро, както и в Кабала, ако се гледа от чисто нумерологична гледна точка 13 се състои от две цифри – 1 означава началото, а 3 – съвършенството, съвършеният ред и цялото значение на числото 13 е да провокира към ново и промяна. В Таро, както и в Кабала, числото 13 символизира смъртта, но не онази физическата, а тази – израз на духовната промяна и трансформация. Това число 13 притежава огромна сила и власт, манипулира и издига онзи, който успее да го овладее. В противен случай носи унищожение. Разчиства терена, за да положи основите на нещо солидно и здраво. Та кой плати сметката на 12-те апостола – 13-тият род!   И може би силата на числото 13 до днес е с магически заряд! Естествено Вие можете да отречете тази сила и мистика да откажете да я приемете така тя ще има по-малък ефект върху вашето съзнание, но не можете да отречете, че има 13 фамилии, които контролират всички процеси в света! Не можете да отречете това, че те влияят пряко над вашите съдби – правят войни, спират войни, правят кризи, създават държави и съсипват такива, техните решения на техните тайни вечери движат целият свят! Така нареченото световно правителство, което с ред инструменти, монетарни системи, световни банки, ако щете и военни организации като НАТО контролират света! Медии и тайни общества всички са им подчинени ние сме прашинки, ни не значим нищо за тях освен да служим като експеримент на техните решения! Имало е 13 фамилии от времето на Соломон се знае, а днес никой не смее да каже истината, а истината е разтегливо понятие в един относителен свят, относителен свят кат овреме, пространство, закони на физиката и биометрични такива, свят на хаос ръководен от тези 13 фамилии от векове! Те контролират познанието, те контролират и съзнанието на масите и на всички на тази планета, те са вирусът, които заразил цялата планета от векове насам! Но този вирус мутира и днес борбата с него и неговата борба с планетата също е мутирала! Всичко се променя и естествено тези промени са планирани от онези 13 фамилии, които предначертават събитията, които ги създават, които ги управляват и които ще станат жертв на тези процеси! Никой не може да се пребори с една друга сила! Силата на майката земя, със силата на вселената и планетата ни! Според някой данни дори Атлантидите когато са започнали да си играят на Богове са изчезнали, а днес не наблюдаваме ли пак нещо подобно – климатични оръжия, манипулация на времето, на дъжд и топлина, създаване на порой и суши, на наводнения и бури, но това един ден самата природа ще промени! Както са изчезнали Динозааврите така ще изчезнем и ние хората! Някой притеснено ще попитат кога ние ще отговорим, скоро! Времето е относително понятие – за едни тече бързо, за други бавно, за еволюцията прекалено бавно и така! Лостовете за контрол над съзнанието на масите един по един се чупят и в хаоса хората започват да се будят от матрицата и само ние ще откажем да служим на системата! Религиите се изхабиха като влияние, правителствата са слаби, а остана им една огромна война, но след нея какво? След нея тези, които оцелеят ще бъдат далеч по-силни и по-подготвени за тази борба на онези 13 фамилии срещу човечеството! Ние сме им нужни не те, а те ще ни управляват докато не проумеем, че свободата не е свободия, а отговорност да взимаш решения, да носиш отговорност и морал за другите докато ние проумеем, че животът е в хармония с природата иначе ставаме като тях вируси, които паразитират света, а светът – природата знае как да се излекува!", "date": "2017.10.23", "title": "Кой плати сметката на тайната вечеря?"}
{"url": "http://www.classa.bg/%D1%81%D0%B2%D1%8F%D1%82/item/374202-%D0%BB%D1%83%D0%B4%D0%B0%D1%82%D0%B0-%D0%B5%D0%B2%D1%80%D0%BE%D0%BF%D0%B0-%D0%B4%D0%B0-%D0%BE%D1%81%D1%82%D0%B0%D0%B2%D0%B8-%D0%BD%D0%B5%D0%BE%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%BC%D0%B0-%D0%B8-%D1%81%D0%B0%D1%89,-%D0%B0%D0%BA%D0%BE-%D0%B8%D1%81%D0%BA%D0%B0-%D0%B4%D0%B0-%D0%BE%D1%86%D0%B5%D0%BB%D0%B5%D0%B5", "text": "Разделението в ЕС започва да се превръща в основна политическата норма. И Брексит не е случаен и Каталуния. Неолибералният икономически модел не работи за повечето хора. Неравенството и ниските данъци за най-богатите накърняват както хората, така и икономиката, което вече се признава и от Международния валутен фонд.    В цяла Европа, някога мощните “неолиберални партии” губят почва.  Ниските данъци, дерегулацията и приватизацията не донесоха просперитет за населението на Европа, а да не говорим за България с прословутия плосък данък, който лобистки се държи.  Средната класа намалява в цяла Европа. Твърде дълго европейските лидери останаха далеч от реалността, и защитават статуквото и установения ред. Миграционната катастрофа наля допълнително бензин в пожара.  Възходът на крайната десница в страни като Германия, Австрия и Франция и много други, е резултат от неработеща система и осигурява благодатна почва за избуяването на националистки и ксенофобски политики.  Дори националистите не харесват езика на омраза, на обвинения и на разделение, но не виждат друга, освен радикална алтернатива за решения за проблемите.   ЕК и повечето лидери, нямат идея за промяна на сбърканата система, и надежда за по-добро бъдеще и реално разчистват пътя на екстремистката десница с фалшиви новини, нагласени социологически анализи и често с фалшифициране на изборни резултати. Това може да работи още кратко време.  Сериозността на хаоса, в който ЕК, ЕП, ЕС и голяма част от лидерите и правителствата действат е създаден от тях самите, а не от крайнодесните, националистически, ксенофобски партии и движения, както ги наричат.   Абсолютно незаконното и нелогично за Европа признаване на Косово, под натиск на САЩ, колониалната зависимост и двойните стандарти към Крим, Донбас, Каталуния и Кюрдистан могат да се окажат сериозен “гвоздей в ковчега на ЕС”.  Тогава само няколко страни-членки не признаха криминалната структура Косово, като едната беше Испания, защо испанците са знаели, какво върши лудата Европа и какво ги чака.  Сега евроглобалистите се чудят какво да правят, когато маса страни тръгнаха към „Европа на нациите“, а не към мечтаната от корпоративен Берлин и Брюксел-„Европа на гражданите“ без националност.   Самият факт, че “Нощният кошмар за Вашингтон” е изграждане на “Общо икономическо и пазарно пространство, включващо Китай, Русия и ЕС, Средния и Близък изток” със съчетаване на интересите на износители и потребители, без тяхно участие, навежда на мисълта, че най-вероятно е нещо добро за бъдещето на Европа.   Но, наистина има една,”малка, но скъпа подробност”!  За да се превърне ЕС от само “Проспериращ икономически съюз” във “Велика световна сила”,която не зависи от лудостите на някой “кандидат султан”,не зависи от англосаксонците, от отиваща си Великобритания и колониалния доминант-САЩ,не зависи от Китай, Русия, а утре от Иран, Израел, Индия или някой друг, трябва да плати и организира Европейска Армия.   Сега ЕС е плацдарм и активен участник в геополитическата война срещу Русия и е все по-очевидно, че Вашингтон няма да се предаде без борба. САЩ си залагат на своя модел за еднополюсен свят, изцяло зависим и контролиран от тях.  Битката, ако я има, САЩ я планират в Европа.  Като цяло Европа не желае да воюва с никого, а камо ли с Русия, подкрепяна от Китай, Иран, а може би и други опасни сили.  Китай и Русия с променлив успех, но с упоритост и последователност, се стремят да противодействат с различни международни организации и съюзи, с цел изграждането на многополюсен свят, в който основен компонент е националната държава.  Като единна държава ЕС не се състоя, и как ще продължим, дали като „Европа на нациите“ или „Европа на гражданите“ без националност, като “Съюз от държави” или като отделни разделени и скарани страни е на дневен ред.   Най-сериозен и тревожен момент в сегашната международна ситуация, ЕС трябва да приеме стремежа и откритите действия на администрацията на Доналд Тръмп към постепенно милитаризиране на международните отношения, към възприемане политиката на „твърдата ръка и свършените факти”.  САЩ, водени от своя интерес по най-безцеремонен начин заставиха своите европейски партньори да наложат съвместни икономически санкции срещу Русия за предизвиканата от тях криза в Украйна.  Независимо от очевидните загуби за Европа.  В момента подклаждат подобни неща с Китай и Иран.  Потрес предизвиква огромния натиск за продажбите на скъп американски втечнен газ в Европа, но те го натрапват и чрез НАТО.   Основният успех на Вашингтон е вбиването на клин в икономическите отношения на Русия и ЕС, във взаимноизгодно икономическо сътрудничество с отслабваме и на двете страни. Мигрантската вълна към Европа, следствие преди всичко на „Арабската им пролет”, а и поддържането на „Брекзит”, са все целенасочени мероприятия за елиминирането на ЕС, като един от основните конкуренти на Щатите.  Най-сериозното дестабилизиращо мероприятие в европейски мащаб беше организираната цветна революция в Украйна. В контекста на идеята за изграждане на „враждебен пояс“ с участието на европейските държави по границите на Русия трябва да се разглеждат и цветните революции в Грузия и Киргизстан, както и създадените американски бази в Средна Азия.  Сега в САЩ не са доволни от доскорошното си протеже Порошенко, че не започна широкомащабна война с Русия, готвят нов Майдан и залагат на националистите и на проваления си грузински агент да подпали Европа.   Българският политически елит очевидно е зависим и неспособен да се ориентира в сложните проблеми на ЕС с предстоящото му реформиране и преформатиране, както и в непрекъснато усложняващата се обстановка на Балканите и в Черноморския регион.  Възприетата роля на посредник и миротворец, изпълняващ поръчките на началниците от Брюксел и Вашингтон, едва ли е най-добрата перспектива в защита на българския национален интерес.   България продължава да е без реална армия, без Национална доктрина и без ясна дългосрочна и средносрочна визия за своето място.  Придържайки се към поетите ангажименти в рамките на НАТО следваме неговата основна военна доктрина, че Руската федерация е основна заплаха.  От друга страна се опитваме да доказваме на Русия, че нямаме нищо общо с тази политика на НАТО.  С изключение на президента Радев, всички други държавни институции мълчат гробовно по отношение на икономическите санкции към Русия, но търсят положително руско отношение.   Идва време разделно и България се изправя пред крайна опасност.  НАТО е разклатено, особено южния фланг от нестихващите скандали между Турция и САЩ. Столтенберг е разтревожен. Евроатлантическият проект е с неясни перспективи;  Европа е разделена;  Плацдарм сме на САЩ срещу Русия;  От юг е Турция с единия крак вън от НАТО с непредсказуем лидер-ислямист,неоосманист,  държащ цялата власт.    ", "date": "2017.10.23", "title": "Лудата Европа да остави неолиберализма и САЩ, ако иска да оцелее."}
{"url": "http://www.classa.bg/%D1%81%D0%B2%D1%8F%D1%82/item/374203-%D0%BF%D1%83%D0%B4%D0%B6%D0%B4%D0%B5%D0%BC%D0%BE%D0%BD-%D0%BD%D0%B0%D0%B9-%D1%81%D1%82%D1%80%D0%B0%D1%88%D0%BD%D0%BE%D1%82%D0%BE-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D1%81%D1%80%D0%B5%D1%89%D1%83-%D0%BA%D0%B0%D1%82%D0%B0%D0%BB%D1%83%D0%BD%D1%8F-%D0%BE%D1%82-%D1%84%D1%80%D0%B0%D0%BD%D0%BA%D0%BE-%D0%BD%D0%B0%D1%81%D0%B0%D0%BC", "text": "Решението на испанския премиер Мариано Рахой да поиска от Сената разпускане на регионалното каталунско правителство и да го постави под опеката на Мадрид, е “най-страшното нападение срещу институциите и народа на Каталуня след военната диктатура на Франсиско Франко”.   Това заяви в телевизионно обръщение каталунският лидер Карлес Пудждемон, след като по-рано взе участие в масов протест в Барселона срещу плановете на централните власти, съобщи бТВ.   “Призовавам парламентът да се събере на пленарно заседание, на което ние, представителите на гражданския суверенитет, да вземем решение как да действаме в отговор на този опит за ликвидиране на нашето правителство и нашата демокрация”, каза регионалният каталунски лидер.   Той не препоръча изрично на регионалния парламент да гласува за едностранно обявяване на независимост, отбеляза ДПА. Но според Асошиейтед прес казаното от него е завоалирана заплаха, че проспериращата автономна област в Североизточна Испания ще обяви независимост.   “Налагането на форма на управление, която не отговаря на избора на гражданите, е несъвместимо с правовата държава”, каза Пудждемон. Той се обърна към европейците на английски с думите “европейските ценности” са “в опасност”. След това предупреди испанците, на кастилски, че могат да очакват “още злоупотреби”.   Мадрид иска да поеме всички управленчески лостове в Каталуня, от местната полиция “Мосос д’ескуадра”, през обществените радио и телевизия, до регионалния парламент.   Близо 450 000 души излязоха по улиците на Барселона, скандирайки “свобода” и “независимост” след обявяването на решенито на испанското правителство. /", "date": "2017.10.23", "title": "Пудждемон: Най-страшното нападение срещу Каталуня от Франко насам"}
