{"url": "http://www.classa.bg/%D1%81%D0%B2%D1%8F%D1%82/item/396859-%D1%81%D0%BF%D0%BE%D1%80%D1%8A%D1%82-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D1%82%D1%83%D1%80%D1%86%D0%B8%D1%8F-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%BD%D0%B0%D1%82%D0%BE-%D0%B8%D0%BB%D0%B8-%D0%BD%D0%B5", "text": "Турция в момента има свой военен персонал в Русия, където турските военни се учат как да работят с новата противовъздушна ракетна система, която се очаква да бъде доставена през юли. Същевременно в САЩ турски пилоти тренират на изтребители F-35, които правителството им е поръчала от компанията \"Локхийд Мартин\". Вашингтон ясно даде на Анкара да се разбере, че ако тя опитва да играе \"от двете страни\" като продължи с плановете си за получаване на руската ракетна система S-400, това ще доведе до разрив на сделката със САЩ. Крайният срок, даден от САЩ на Турция, за да се откаже тя от сделката си с Русия, е 31 юли. Ако Анкара не се съобрази, обучението на турските пилоти ще бъде прекратено и Турция няма да получи четирите изтребителя, които наскоро поръча. До момента обаче турското правителство отказва да отстъпи. Външният министър Мевлют Чавушоглу в края на миналата седмица повтори отново, че споразумението с Русия остава в сила. По думите му Турция не е враждебно настроена към никого, но турците не живеят \"в градина с рози\". По време на пресконференция Чавушоглу отбелязва, че съседи на Турция \"не са Мексико или Канада\", какъвто е случаят с Щатите, а около страната имало \"сериозни заплахи в региона\", заради които е нужно предприемането на \"необходими стъпки за защита на турските интереси\".     Освен възможните последствия, свързани със самия F-35, САЩ заплашва Tурция и с възможни икономически санкции, които със сигурност ще имат влияние върху нея с оглед на икономическата криза в страната. По въпроса със санкциите турският външен министър също се е изказвал – по думите му в такъв случай би имало \"отговор\" от страна на Турция. Лесно може да се предположи, че една от тревогите на САЩ е свързана с руският персонал, който ще се озове в Русия за обучителните сесии около използването на S-400, и рискът тези руснаци през това време да се доберат до западни тайни. Все пак системата S-400 е предвидена за справяне с летателни бойни машини като самия F-35. Бившият американския посланик в НАТО Дъглас Лют коментира, че последствията от ситуацията са както военни, така и политически. По думите му Турция се отдръпва по-бързо и по-далеч от основните ценности на Алианса – \"демокрацията, индивидуалната свобода и върховенството на закона\", при това \"повече от всеки друг член на НАТО\". \"Отново виждаме как когато страните се отдръпват от основните ценности се отварят вратите за руско влияние\", коментира Лют. В случая на Турция обаче вратата беше отворена от самата Анкара. Чавушоглу накара мнозина да повдигнат вежди по време на честванията по случай 70-годишнината на НАТО през април. Тогава във Вашингтон той коментира как страната му балансира отношенията си с \"всички\", което по думите му не предизвиква противоречия. \"Турция не трябва да избира между Русия и който и да е друг. Не виждаме отношенията си с Русия като алтернатива на отношенията ни с други и нито Западът, нито Русия би трябвало или може да иска от нас да избираме\", каза турският външен министър на публично събитие. На това събитие присъства и Ваго Мурадиан, главен редактор на сайта \"Defense and Aerospace Report\". Той разказва, че след тези думи е имало много изненади. По думите му коментарите на външния министър са изложили на показ тревогите за това в каква посока е насочена лоялността на Турция в един алианс, формиран на базата на общата защита. Според него това е много по-голям въпрос от това, че Анкара иска както да получи S-400 от Русия, така и F-35 от САЩ. Мурадиан обяснява, че в крайна сметка всичко опира до това доколко може да се разчита на държава, на която се е гледало като на ключова част от НАТО по времето на Студената война и в ерата след нея. Особено сега, когато отново навлиза в \"ера на голямо съперничество между силите\". Според някои наблюдатели турското правителство вече е отговорило на подобни въпроси. Заместник-директорът на мозъчния тръст \"Мартенс Сентър\" Роланд Фройденщайн пита що за член на НАТО е една държава, ако трябва да \"балансира между съществуващия алианс и вражеска сила\", която многократно е доказвала, \"особено от 2014 г. насам, своите агресивни намерения\". Според него самият факт, че Турция твърди, че трябва някак да \"балансира\" между двете означава, че тя \"вече не е изцяло съюзник\".     Джим Филипс е изследовател по близкоизточните въпроси във фондация \"Херитидж\". Според него Турция е тази, която има най-много за губене в \"играта\", която ще се разиграе до 31 юли. Тогава изтича крайният срок, даден от действащия министър на отбраната на САЩ Патрик Шанахан. Според Филипс САЩ ще запазят сегашната си позиция по въпроса и няма да правят компромиси със собствената си безопасност с \"турски лидер, решен да отдръпне Турция от Запада\". По думите му е по-добре за НАТО Турция да има изтребители с качеството на F-35, но същевременно това не си струва възможните уязвимости, които може да се проявят при сегашните обстоятелства. Въпреки всичко има възможност да се намери решение – след телефонен разговор в средата на юни министърът на отбраната на САЩ и турският му колега Хулуси Акар обявиха, че ще се срещнат в края на месеца. Може би тогава спорът между двете страни-членки на НАТО ще бъде разделен.  ", "date": "2019.06.18", "title": "Спорът между САЩ и Турция - заплаха за бъдещето на НАТО или не?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396852-%D1%80%D1%83%D0%BC%D0%B5%D0%BD-%D0%B3%D0%B0%D0%B9%D1%82%D0%B0%D0%BD%D1%81%D0%BA%D0%B8-%D0%B2%D1%8A%D0%BB%D0%BA%D0%B0-%D1%81%D0%B5-%D0%B5-%D0%B2%D1%8A%D1%80%D0%BD%D0%B0%D0%BB-%D0%B2-%D0%BF%D0%BE%D1%87%D0%B8%D1%81%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%BE%D1%84%D0%B8%D1%8F", "text": "Общинската компания “Чистота-Искър” е превъзлагала почистването на три столични квартала чрез договори за наем на техника на фирмата “Грийн Партнърс” АД на Румен Гайтански-Вълка. Фирма на Румен Гайтански-Вълка – “Грийн Партнърс” АД, е предоставяла техника на общинското дружество “Чистота-Искър” за почистването на три столични квартала, стана ясно през седмицата. Във финансовия отчет на “Чистота” е посочено, че за сметосъбиране и сметоизвозване в кварталите “Красна поляна”, “Красно село” и “Люлин” фирмата е получила малко над 11 млн. лв. през 2018 г. Същевременно разходите “за външни услуги” са били 12 млн. лв. На запитване на общинския съветник от БСП Милка Христова кои са най-големите “доставчици” на общинското предприятие от ръководството са отговорили, че това е “Грийн Партнърс”.     “За да заобиколят Закона за обществените поръчки, превъзлагането на дейностите по почистване е ставало с договори за наем на техника”, коментира пред “Капитал” Милка Хирстова. Тя настоя за пълна финансова ревизия на общинското дружество, чийто финансов отчет според нея е нагласен, за да излезе на печалба от 18 хил. лв. “Реалността най-вероятно е, че са на много голяма загуба”, посочи тя. Председателят на икономическата комисия в Столичния общински съвет Николай Стойнев коментира единствено, че вече е назначена проверка по случая.   ", "date": "2019.06.18", "title": "Румен Гайтански-Вълка се е върнал в почистването на София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396853-%D0%BA%D0%B0%D0%BA-%D0%B3%D0%B4%D0%B1%D0%BE%D0%BF-%D1%81%D1%8A%D1%81%D0%B8%D0%BF%D0%B2%D0%B0-%D0%B8%D0%BD%D1%82%D0%B5%D1%80%D0%BD%D0%B5%D1%82%D0%B0-%D0%B8-%D0%BA%D1%80%D0%B0%D0%B4%D0%B5%E2%80%A6-%D0%BC%D0%B0%D0%BC%D0%BA%D0%B0-%D0%BC%D1%83-%D0%B8-%D1%82%D1%80%D1%8A%D0%BD", "text": "Мамка  му и трън! Мразя публичността и не обичам да пиша, като цяло, в каквито и да било социални мрежи… Обаче, като гледам, ще ми се наложи, мамка му и трън! От две денонощия с колегите ми се опитваме всячески да възстановим нанесените от спецслужбите щети. И понеже ми е „много всело и забавно“ да се занимавам с disaster recovery вместо да бъда със семейството и приятелите си, трябва отделно постоянно да се съобразявам с бомбардировката от позвънявания, запитвания, оплаквания и …мамка му и трън – дезинформация! Постоянно, без почивка и по всички налични информационни канали. Както повикванията, така и дезинформацията. Нон-стоп!     Г-н Младен Маринов, г-н Явор Колев, г-жо Румяна Арнаудова и всички знайни и незнайни политически, журналистически и прочее длъжностни подлоги (няма да ми стигне живота сигурно да ви изброя поименно, затова се извинявам за неглижираната обобщаваща квалификация). Не знам кой на кого пише докладните в институциите, където сте се нагнездили – не искам и да знам. Но, мамка му и трън, вече ми ври и ми кипи от фрустрация и стрес, и дължа да отбележа, че си позволявате най-безогледно да говорите глупости пред камера! Аз обаче, защото съм човек, който обича да му се говори с факти, също ще споделя малко факти, пък който го интересува да си ги проверява: На 13 юни вашите послушковци буквално обезкостиха сървърното помещение на Кабел САТ-Запад в гр. Гоце Делчев. Мамка му и трън, БУКВАЛНО! Не просто нарушихте целостта на далекосъобщителна мрежа от национално значение, вие я унищожихте. Ето какво беше отнето неправомерно: а) комутатор – CISCO CATALYST 4900M; б) комутатор – JUNIPER EX300; в) абонатна платформа за терминиране на кабелни модеми – CISCO uBR10012 (M-CMTS) с прилежащата му апаратура; г) абонатна платформа за терминиране на пасивна оптична мрежа PON – DASAN; д) оптични комутатори за терминиране на корпоративни клиенти в мрежа от тип P2P и/или active ethernet; е) множество измервателни уреди и устройства… на кой, бе, в БОП-а, мамка му и трън, му трябваше лазерно фенерче за светене в оптични влакна?; ж) спирам, тъй като ще отегча публиката, а и в крайна сметка адвокатите ще ви връчат пълния списък, и той мамка му, ще бъде доста трънлив на фона на нелепите ви изказвания в медиите; (бел. ред. – изредената до тук техника няма отношение към кражба на авторско право, това са компоненти, които поддържат и свързват мрежата). Искам да е ясно на всички, че сървърното помещение беше оставено на плочки. Браво! Вашите другарчета от ГДБОП и жандармерията, те само таковата, там, за програмите по кабелната, мамка им и трън, само за тях да… Никакъв Интернет не са пипали, как така, сакън… Смешници… Позор… Давате ли си сметка на какво подложихте цялата община Гоце Делчев? Не само клиентите на Кабел САТ-Запад, мамка му и трън, а й клиентите на нашите партньори! Или сега ще кажете, че никой не е предположил, че има множество по-малки доставчици, които са свързани с нас и разпространяват интернет в забравени от Бог, Цар и Държава погранични селца. Хора, за които тези услуги, мамка му и трън, са основно, а на места и единствено, средство за комуникация. А не искам да подхващам темата, че прекъснахте комуникационен пръстен и предизвикахте нарушаване на десетки договорни отношения между корпоративни партньори. Видите ли, мамка им и трън, в Сандански разпространяват нелегално мобилна телевизия. И те, и тези от Бургас! И как ги спипахме само – пиратските сървъри в Сандански, накуп… Ей, да вземете да си обучавате персонала преди да го пращате на такива акции! Иззехте най-безочливо сървърния клъстър за виртуализация, като по този начин затрихте десетки системи за автоматизация, мониторинг и контрол както на преносната, така и на мрежата за крайни потребители. С други думи спряхте интернет услугите и преноса на данни за целия регион – спряхте DNS, DHCP и TFTP сървърите на компанията, спряхте целия провижънинг и мониторинг. Спряхте телефонната централа, спряхте сайта… Абе, с две думи спяхте всички информационни канали на компанията. И когато вълната от гражданско недоволство ви заля, имахте наглостта да си скалъпите набързо историйката, че сте иззели сървъри за, мамицата й и трън, мобилна телевизия – такава, каквато няма и никога не е имало. И държа да отбележа, че тук говорим за всички клиенти – от градини и училища до Спешна помощ, през банкови клонове, банкомати и целия бизнес в региона. Да, ЦЕЛИЯ БИЗНЕС в региона, защото, ако се допитате до колегите от A1, Виваком, Нетера, Еволинк, Телехаус и още много други ще разберете, че нашите компании са основните им подизпълнители и партньори. От Сандански също иззехте измервателни уреди, които не представляват никакъв интерес за никого, но добре пречат на един кабелен оператор да извършва дейността по поддръжка на мрежата. Вашите служители, освен че са силно некомпетентни, явно са и клептомани… От офиса мистериозно са изчезнали абсолютно всички зарядни за телефони, комплекти мини отвертки и разни други „дребни благинки“ и не знам дали да се смея или да плача. Акцията ви беше много далеч от дезинформиращата небивалица, която сеете през последните дни.   Акцията беше уронваща престиж и съсипваща. Показахте на целия народ до каква степен е мутризиран държавния апарат. Защо не разказахте, как репортерите на различни медии се озоваха пред офисите ни с цели 20-30 минути преди да пристигнат микробусите на ГДБОП и жандармерията? Защо да не поговорим за ТЕРАПРО, иначе казано вашите поръчители? Защо не беседваме върху това как няма и час след началото на пародийната ви акция бяхме заляни от флаери, брошурки и листовки на А1 и Виваком? Да коментираме ли таргетираните рекламни кампании в Интернет (Facebook и Google Ads) на същите членки на ТЕРАПРО, които също най-случайно стартираха в деня на акцията? Ходи после, мамка му и трън, разправяй, че нямаш сестра! Имате сестра уважаеми госпожи и господа, но тя е грозна, пъпчива, силно проскубана, осакатена, с изключително наднормено тегло и се нарича РЕПРЕСИЯ, малката сестра на КОРУПЦИЯ и първа братовчедка на МУТРАН! За сега смятам да спра до тук, защото колегите ме чакат да продължим работата по реставрация на мрежата. В крайна сметка и други колеги ще има какво да ви кажат, те могат да разтеглят точките от 3 до 10 и нагоре, стига да искате да ги чуете. А и като си поизлях мъката ми поразкара малко и яда, мамка му и трън!", "date": "2019.06.18", "title": "Как ГДБОП съсипва интернета и краде… Мамка му и трън"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396854-%D0%B1%D1%81%D0%BF-%D1%81%D1%8A%D1%81-%D0%B8-%D0%B1%D0%B5%D0%B7-%D0%BD%D0%B8%D0%BD%D0%BE%D0%B2%D0%B0%E2%80%A6-%D0%B8%D1%81%D0%BA%D0%B0-%D0%BB%D0%B8-%D0%BD%D1%8F%D0%BA%D0%BE%D0%B9-%D0%B4%D1%80%D1%83%D0%B3-%D0%B4%D0%B0-%D1%81%D0%B2%D0%B0%D0%BB%D1%8F-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D0%BE%D0%B9-%D0%BC%D0%BE%D0%B6%D0%B5-%D0%B4%D0%B0-%D0%B3%D0%BE-%D0%BF%D0%BE%D0%B1%D0%B5%D0%B4%D0%B8", "text": "Проблемът с БСП не е „Нинова долу! – Нинова горе!”. БСП не печели избори с твърди симпатизанти, които избират Нинова. БСП печели избори с периферните си гласове, които идват за тази партия, за да отстранят друга. Така често една партия печели избори не благодарение на лидера си, а въпреки него. Така печели и Борисов – мнозина гласуват за ГЕРБ не заради него, а въпреки него – „да не дойдат комунистите”. Или – „той е по-малкото зло”, няма по-подходящ за момента и т. н. Така е и с Нинова и всички нейни предшественици – тя има силна подкрепа вътре в партията, но гласовете извън нея са друг въпрос. На последните избори се видя, че има прилив на нови гласове към БСП. Но тези гласове не стигнаха на БСП да победи ГЕРБ. Засега тези, които гласуват против БСП „за ГЕРБ въпреки Борисов”, са повече от тези, които гласуват против ГЕРБ, „за БСП въпреки Нинова”. Предстои да се види какво следва на местните избори, после и на парламентарни. Те са различни от европейските, които имаха по-малко значение и по-малко хора излязоха да гласуват. Нещата обаче не зависят само от БСП и излъчване на подходящ лидер там. Проблемът е, че Тази партия е най-големият работодател в малки градове и малки населени места. Тази партия контролира или притиска и местния частен бизнес. Дори дребен чиновник в техническата служба на общината се назначава с партийна протекция. Държавата е най-големият работодател в малките населени места, а местната власт се е сляла с партийната власт на ГЕРБ. Централната власт пък притиска големия бизнес и всички назначения в най-важните институции на държавата и дори в другите власти, зависят от ГЕРБ. На конгреса в неделя Нинова си оттегли оставката и предизвика буря от коментари. Всъщност, и когато подаде оставка последва буря от коментари. Заради надигащ се страх кой ще овладее БСП и заявена подкрепа за нея от партийни организации, тя оттегли оставката. Според противниците на Нинова вътре в партията, тя е режисирала тази подкрепа. Но конгресът я потвърди, оказа се, че опозицията й вътре в партията не може да я победи по демократична процедура. На техните партийни форуми Нинова в последните два месеца на два пъти беше бламирана по съвсем демократична процедура – веднъж като включиха Станишев листата, втори път като не приеха доклада й за изборите. Но я задържаха като лидер.     не са само герговци и други, готови на съглашателство с Борисов. Гергов беше припознат като главния агент на Борисов в БСП, който получи 43 млн. лева, гласувани от правителството на община Варна, за да му изплатят съмнителен имот, наречен от варненци „Дупката”. Гергов, също така, организира в кабинета си срещи на главния прокурор, да оказва натиск върху бизнесмени – известен стана случаят със Сашо Дончев, а дали няма и други? Може да се направи извод, че Гергов е несъмнен човек на Борисов в БСП. И не е единствен. Там има (макар и да са малцинство) жадни за власт и коалиция с Борисов, което ще е прегръдка в името на лапането. Срещу Нинова е и по-либерално крило в БСП, което намира терминът „по-консервативен социализъм”, употребен от нея, за нонсенс. Модерните леви са за Истанбулската конвенция, а Нинова беше категорично против (както и повечето симпатизанти на БСП). Те я обвиняват, че е завила към национализъм и популизъм. Те са против „авторитарния й стил”, както го наричат, тя била „втори Борисов” и т. н. Впрочем, малко пресолиха манджата. Някои от привържениците на Нинова пък поставят под един знаменател всички нейни противници – като продажници и съглашатели с Борисов. А не е така. Но в крайна сметка нито едно крило или група в БСП не можа да излъчи лидер, който да замести Нинова. Това става с личности, които да се представят убедително, да заявят посока, алтернатива, някаква идея, с която да привлекат подкрепа. Не се появи такъв, никой не се осмели да се кандидатира, да постави въпроса за смяната й с един или друг. Всъщност борбата беше „Нинова долу!”,     Затова драматичните декларации, че е настъпила катастрофа с оставането й като лидер, са неадекватни. Много от яростните критики срещу Нинова идват извън БСП. Обслужващите Борисов медии се задавиха от лай срещу Нинова в двата дни преди и след конгреса. Симпатизанти на ГЕРБ и бивши техни министри държаха да се изкажат заядливо из социалните мрежи за оставането й като лидер. Особено комично е, когато върли защитници на Борисов в медиите, се изказват как Нинова убила БСП. Това показва кой е главният враг на Борисов – Нинова е неприемлива за него. Борисов похвали Станишев няколко пъти. Но Станишев не показа намерение да се кандидатира отново за лидер на БСП. И така – до следващите избори наесен имаме като главна опозиционна партия БСП с лидер Нинова. Дори може да се каже – единствената опозиционна партия. Досега ГЕРБ е успял да привлече като патерици всички други партии извън БСП. малките десни партии, пристанаха му три националистически партии. В първия му мандат Борисов беше подкрепен и от Костов и от Сидеров едновременно. Макар и задкулисно Борисов е в съглашателство и с ДПС. Именно ДПС свали коалиционното правителство на Орешарски. Борисов прилапа и „Гергьовден” като символична подкрепа на последните избори. Както се готви да прилапа и бъдеща партия на Слави Трифонов. На този фон като единствена твърда опозиция се очертава БСП, за добро или зло. Там си избраха Нинова, която се заяви като твърда опозиция. Политическата картина в близко бъдеще е сравнително ясна – Борисов не може да управлява без патерици. В последните избори той разполага с около 90 депутати, не му достигат около 30 депутати, за да направи правителство. И асимилира другите партии и партийки. За да бъде отстранен Борисов от власт, трябва да загуби изборите от БСП, няма от кого друг. Всички други му прислужват. А от своя страна БСП, ако победи с 1-2% ГЕРБ на избори, няма да може да управлява без коалиция. Нинова вероятно си дава сметка за това. Или ще си я направи рано или късно. Кой може да стане премиер? Нинова няма да има достатъчна подкрепа за този пост, вероятно ще се търси компромисна неутрална фигура и квоти на министри в бъдеща коалиция. И така, при евентуална победа на БСП след година-две, се очертава и възможна коалиция БСП-ГЕРБ. Нито Борисов, нито Нинова, само техни министри и неутрален премиер. Дори да има коалиция без ГЕРБ, е същата ситуация. Търси се премиер за коалиция.", "date": "2019.06.18", "title": "БСП със и без Нинова… Иска ли някой друг да сваля Борисов? Кой може да го победи?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396855-%D0%B1%D1%81%D0%BF-%D0%B5-%D0%B2-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BC%D0%B0%D1%82", "text": "Срамувам се от безумното зрелище, което се разигра вчера на заседанието на 49 Конгрес на БСП. Зрелище, което бе спретнато от обезумялата председателка и демагогската й клика. Добре обмислен сценарий, който прерасна в пагубен спектакъл на демагогията. За пореден път ръководството на БСП показа, че за тях няма никакво значение какво искат структурите в страната, редовите социалисти и симпатизанти. Срамувам се от тази грозна борба за запазване на постове, влияние, изродена до личностно унищожение. Не бе дадена и възможността на т.н. опозиция да изрази позициите си. Но цинизмът на водещия Деница Златева не изненадва вече никой.     Срамувам се от наглостта и безочието на тези „герои“ на безумието. Срамувам се от целия този фалш и задкулисие. От усилията им да създадат механизъм за опорочаване на истинската същност на идеалите и ценностите. Всичко, което се случи на Конгреса, не само застрашава БСП. Нинова и кликата й погребаха БСП. Срамувам се от лъжите, които днес изрече Нинова по БТV. В действителност образът на председателката се оказа много удобен за една цел – налагане и утвърждаване на господството на Нинова и ръководството. Опозицията била притискала структурите. Някой вярва ли на тази лъжа. Крадецът вика : „Дръжте крадеца“. Не опозицията, а кликата на Нинова се втурна в битка срещу „врага с партиен билет“ и да “ спасява“ лидера си. И от кого? От социалистите ли? От тези, които щом изразят позиция или се противопоставят на пагубните решения на ръководството, се изправят срещу безмилостните лъжи и клевети, сътворени от същите тези лакеи, са готови да разкъсат и стъпчат всеки, който се изпречи на пътя им. Ако същите тези „другари“ бяха положили и половината от усилията и енергията си за Евроизборите, вместо да спасяват Нинова, нямаше да ги загубим. Но това е друга тема. Какво следва? Със сигурност БСП няма да спечели никакви избори занапред. БСП е в политически шахмат – три години отвсякъде мат, а лидерът и кликата му не си отиват. Стела Кехайова", "date": "2019.06.18", "title": "БСП е в политически мат!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396856-%D1%82%D0%BE-%D0%BF%C3%A0-%D0%B5%D0%B4%D0%B8%D0%BD-%D0%B6%D0%B8%D0%B2%D0%BE%D1%82%E2%80%A6", "text": "Да видим какво ни сполетя неусетно, докато борехме жегите през почивните дни.   „Предприимчивый китаец продавал туры в Чернобыль, но возил туристов в Челябинск“, ни съобщиха колегите от Рамблер. Китайците си мислели, че отиват на радиоактивен туризъм в Чернобил, но били подведени да отидат на радиоактивен туризъм в Челябинск, за който HBO не е (повтарям: не е) правил сериал. Малко неприятно се получава така… И никой не се усетил, докато между туристите не цъфнал Ла Миндун, който бил голямата работа в Министерството на Енергетиката на Китай едно време и също така… през осемдесетте работил в Припят. На това му се казва „греда“.  Организаторите на туристическата обиколка били арестувани и осъдени на 10 години затвор. По-интересното обаче е, че радиационният фон, който измервали – за атракция на туристите – бил достатъчно висок, че да си мислят, че наистина са в Чернобил.  Не искам да правя никакви заключения нито за качеството на живот където и да било, нито за средното IQ на който и да било турист, нито пък да генерализирам какви последици има комунистическият режим и върху едното, и върху другото… Положението е… „Внимание! Опасно за живота!“ „То пà един живот…“ *** „ “.  Според владиката, документът е „враг на българското семейство”. Пловдивският митрополит коментира и слабите резултати от матурите. Според него, ниският успех на зрелостниците се дължал на това, че децата в училище не се обучавали на ИЗКОННИТЕ БЪЛГАРСКИ ЦЕННОСТИ, а възпитанието не идвало от родителите. „Като чуя само думата „стратегия“ и настръхвам от страх. А родителите се оказва видите ли, че не умеят да възпитават, защото когато започнат да възпитават, малтретирали децата си. Трябва някой друг да им възпита децата, а всъщност кой е този друг – интеренет. Това е катастрофа за България”, заяви митрополит Николай“. Аз пък си мисля защо така все още не се е намерил някой да дефинира какво, по дяволите, е това изконна или традиционна българска ценност и по какво се различава от традиционната сръбска ценност, да речем, или от традиционната унгарска, белгийска или уругвайска ценност?  И какво стана с традиционните ЧОВЕШКИ ценности (като здравия разум, например, или добротата, която уж е нещо и като християнска ценност…?) или те не вàжат, ако не са беге, потопени в кисело млеко, оваляни в турско робство, панирани в православие и щамповани с трикольор (като тук трикольорът не е задължително да е бяло-зелено-червено, прави впечатление, че сега е модерно да се използва и патриотите обичат да веят и знамето на Аквафреш – бяло-синьо-червено, по някаква причина)? Аз не се наемам да отговарям на митрополит Николай, щото тая анатема в задния му джоб ме плаши, но ще цитирам някои читатели, които са му отговорили: Някой би казал: папата наскоро говори за проблемите на Глобалното затопляне и обикаля света с послания за мир, а нашите попове обикалят само да си нагледат имотите, докато търсят вратата – изход от Средновековието… Но ние не сме такива хора, не казваме такива неща… *** Доста се обърках, след като  , но тогава ми светна… толкова години се чудех и изведнъж… Наречете ме луд, обаче… Нинова стартира като човек на Костов и по негово време се случи нейната приватизация на Техноимпекс… значи… Възможно ли е…? Всъщност тя никога да не е предавала дясната идея, а да е изпратена от Костов, за да разбие левицата отвътре? Това би бил най-гениалният, добре подготвен и дълго изпълняван план, но с очевидни резултати! *** , за да си гарантират по-добър и нормален начин на живот, държейки тоталитаризма на далеч от себе си. Два от седем милиона! Преди 5 години – големите протести в беге изкараха, в най-добрите си дни – около 50 000 от 7 милиона. Резултат? Знаем го. Не само това, но и, по ирония на съдбата (или добре дирижирана манипулация, кой знае…) протестиращите се оказаха най-мразените от останалата част от населението. Протестиращите, не корупцията, не мафията, не политиците, не смехотворната социална политика, не адските лихви и ниските заплати/пенсии, не банките, не… протестиращите, искащите по-добър живот. И даже им измисляха разни прякори. Какво беше… всеки народ си заслужава… Както и да е.        *** За освежаващ финал, можете да видите как пакистанското правителство пуска LIVE във Facebook, но по грешка (дали…) слагат „котешки филтър“ на министъра на информационните технологии, докато говори пред журналисти…   ", "date": "2019.06.18", "title": "То пà един живот…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396857-%D0%B8%D0%B7%D0%BA%D0%BE%D0%BD%D0%BD%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%86%D0%B5%D0%BD%D0%BD%D0%BE%D1%81%D1%82%D0%B8-%D0%B8-%D0%BA%D0%B0%D1%82%D0%B0%D1%80%D0%B7%D0%B8%D1%81%D1%8A%D1%82-%D0%B2-%D0%BF%D1%80%D0%B8%D0%BA%D0%B0%D0%B7%D0%BA%D0%B0%D1%82%D0%B0-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%B0%D1%82%D0%B0-%D0%BD%D0%B0-%D0%BC%D0%BE%D0%BC%D1%8A%D0%BA%D0%B0", "text": "    *** В приказката си \"Богатствата на момъка\" писателят Георги Русафов, чието име е записано със златни букви в съкровищницата на българската литература, дава на читателя редица поуки и житейски истини, които ще анализираме в тази интерпретация на  Целият сюжет е издържан в най-добрите традиции на родната фолклористика и пресъздава непреходните ценности, дълбоко залегнали в българското народно творчество. Още в първите редове се запознаваме с главния лирически герой, когото авторът умишлено оставя без име, за да подчертае, че в негово лице може да се припознае всеки, посегнал да прочете приказката. Писателят не пести сравненията, с които внушава какви качества притежава младия момък - той е \"строен като топола, здрав като канара и силен като мечка\". Знаем, че във фолклора физическата красота и сила са пряко свързани с духовната красота и високи нравствени ценности.     При главния герой на Русафов обаче се забелязва чувствителен дисонанс между външния вид и моралните устои. Той е носител на изконни български черти от друг тип, а именно - предпочита да се оплаква и не оценява това, което има. Липсата на скромност, толкова нетипична за нашите географски ширини, носи на младия мъж осезаема физическа бедност. Явно се вижда как ламтежът по материалното носи илюзорно нещастие, което се засилва от бляновете на момъка по това цял ден да се излежава, около него да припкат пъргави слуги и, още по-важното, да му прислужват слугини. Отчаян от липсата на слуги и богатства, младежът изпада в духовна апатия, която от своя страна се трансформира в още по-мъчителна материална бедност. Тук, а и по-нататък в текста, драмата на главния герой е подчертана с натрупването на съществителни и прилагателни, обособени в синонимни и смислови гнезда. Този подход засилва усещането за обреченост и нищета, която прелива от духовна в материална и обратното. Мечтите за пищен палат са подменени в реалността от живот в \"колиба\" - дума, която най-вероятно е използвана като хипербола. В следващия момент авторът представя на читателите си антипода на младия момък и така разделя повествованието на две смислови и до голяма степен идейно автономни части - преди и след срещата на младежа с дядото. Възрастният човек е носител на изконни символи, които в българския бит и фолклор се асоциират с мъдрост и голяма житейска опитност - изпито лице, дълга до пояса брада, тих и спокоен глас. Именно тук приказката \"Богатствата на момъка\" напуска своята етнологична същност и навлиза в най-добрите традиции на имагинерното и чудодейното, описани от Владимир Проп в \"Морфология на вълшебната приказка\". Диалогът между дядото и младежa вече служи само за фон, на който ще се разгърне фантастичният елемент в сюжета, какъвто се явява вълшебното огледало на стареца. Огледалото като вълшебен предмет след това ще бъде експлоатирано от редица именити писатели, сред които е и авторката на модерна младежка фантастика Джоан Роулинг. И при Русафов огледалото показва най-съкровените желания на този, който се огледа в него. Съвсем очаквано младият мъж вижда в магическата отразяваща повърхност най-дълбокия си и жадуван блян - несметното материално богатство. Разказвачът не пести изразните средства, за да обрисува чудния свят на изобилие, който се разкрива пред очите и на младия момък, и на читателя. Тавтологиите отново са напълно умишлени, но вече са придружени от асонанси и алитерации. Последните езикови похвати засилват чувството за разточителност, което струи от изрази като \"сълниво сините вълни\" (алитерация на С), \"славеи и авлиги\" (тук алитерацията е на буквата Л), \"пъстропери папагали (алитерация на П). Апломбът, с който са описани виденията в огледалото, ни кара да повярваме, че младежът с лека ръка ще се откаже от някое от сетивата си, за да се наслаждава во веки на материалното изобилие. Кулминацията на приказката е привидно поднесена като парадокс - момъкът се отказва от видяното в огледалото, защото осъзнава колко непреходно прекрасен и изпълнен с богатства е личният му свят. Героят преминава през духовен катарзис и след това морално пречистване мечтите, лишени от стойност и изпълнени с фалш, биват пречупени през моралната призма на извечните ценности. Така младежът се захваща за работа, защото осъзнава, че на тази земя най-важни са волята и трудолюбието, дълбоко залегнали в нравствената парадигма на българския народ и неговата родова памет.", "date": "2019.06.18", "title": "Изконните български ценности и катарзисът в приказката \"Богатствата на момъка\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396858-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BF%D0%B0%D1%80%D0%B8-%D0%B7%D0%B0-%D0%BF%D0%B0%D1%80%D1%82%D0%B8%D0%B8%D1%82%D0%B5-%D0%BD%D0%B5-%D1%81%D0%B0-%D0%BE%D1%82-%D1%81%D1%83%D0%B1%D1%81%D0%B8%D0%B4%D0%B8%D1%8F%D1%82%D0%B0-%D0%BE%D1%82-%D0%B4%D1%80%D1%83%D0%B3%D0%B0%D0%B4%D0%B5-%D1%81%D0%B0", "text": "  Днес овцата е в акция, както всеки път, когато овчарят я тупне с гегата. Беее, ние мислим, беее, за народа, беее... Умна овца: говори, лъже, краде, а става и за … сещате се, ако овчарят си е навехнал дясната ръка…   Овцата може би не знае, че сценките със субсидията може би струват десетина милиона, да речем. Един дал, друг взел – за да се сглоби сюжета. И той се сглоби… Няма по-нелеп спор от този за държавната субсидия за партиите. От ГЕРБ предлагат един лев. Дежурните говорещи, когато не играят голф, разтягат дъвки за популизма, зависимостите от олигарси, американска система, германски опит и прочие. Защото е важно да се отвлече вниманието - което и става. През това време се „пече“ новият главен прокурор. Всъщност това е важният въпрос, защото трябва да се довърши реализацията на плана за „диктатура на прокуратурата“.     ГЕРБ печелят избори след избори - факт. Съмненията, че има купуване и манипулиране, са недоказани, няма и нищо черно на бяло. Трябва да го докаже прокуратурата, а тя няма да го направи, защото… знаете защо. Ако си търсите белята – подайте сигнал. По-лесно е да оцелееш в Сахара без вода и в Сибир без кожух. Стигаме и до въпроса: Трябват ли им на партиите пари? Отговорът е „да“. Много пари и знаят откъде и как да ги набавят. Говорим за акулите не за партиите-хамсии Източниците: Нелегалният трафик: дрога, цигари, проститутки, деца/бебета, просяци, нелегално карго (китайско, турско, дубайско и пр.) и др. Тези източници са на първо четене, така да се каже. Детайлите са много и скъпи. „Евтините“ апартаменти, тераси и част от къщите за гости също са част от сметката. Всички „разходи“ се калкулират в цените на повечето стоки, строежи, пътища и услуги, затова в Германия, Франция, Англия и други богати страни много неща са по-евтини отколкото у нас. Това е имал предвид Доган, когато ни обясни как стоят нещата с разпредлението на порциите. Не спомена обаче, че вече трийсетина години вече върти ултра успешен бизнес с етническата карта. Джон Едгар Хувър бе казал, че мафията „не просто превзема територии, а ги окупира“. В окупация сме. Статуквото няма да допусне моделът да се промени. Това трябва да е ясно. Не и доброволно. Всички приказки за държавната субсидия, спорове за проценти и какво щяло да стане ако… и т.н. са пунта Мара. Ще продължи да процъфтява бизнесът, който подпомага партийните централи. Големите, разбира се, а много от малките ще загинат. Каквато е една от целите. Или ще се „родят“ частни партии. Затова овцата блее, вдъхновена от тоягата на чобанина. Отвръща й грухтене – политическо и медийно. Фермата е възбудена. Милионите, които ще се спестят, са капка в бюджета и БВП. Споровете всъщност прикриват прегрупиране на интереси, политически територии, бизнеси. В задкулисието се води война: кой ще гепи повече, чий ще е новият главен прокурор, кой ще натопи другарчето по закона РИКО в САЩ, за „кабинета на съгласието“ – все екзистенциални неща, олицетворяващи векът на Голямото плюскане. Къде сте вие в този сюжет? В кошарата, в кочината, в киреча – сами избирате. Свободни хора сте, в свободна страна, нали?     Борис Петков   П.П.  Една управляваща овца блее напоследък, че щом народът искал субсидия от един лев – трябва да му се угоди. Хубаво, ама народът иска и да няма овце високо в политиката, ама е пълно с такива. Овцата не споменава също, че става дума за референдума на Слави Трифонов и екипът му. Тогава не блееше, защото Слави беше лоша дума, референдумът – също. От обществените поръчки. Те са в ръцете на властниците. Печелят тези, които връщат най-много. Средният бизнес е в ролята на подизпълнител. Той връща на големите, те по-нагоре. В тази схема важна роля играят кметове, общински съвети, областни управи, полиция, служби, прокуратура, съд, НАП и т.н.  Дребният бизнес „ “ на по-ниските нива: полицаи, инспектори, данъчни, всякакви проверяващи, чиновници от администрацията и пр.   Държавните структури и институции се захранват с партийни кадри. Тези кадри връщат жеста по подходящ начин. Митниците. От години там длъжностите се заемат по партийни квоти. Вноските – също. Криминалния контингент си плаща за политически „чадър“. Цветът е без значение. Сивата икономика - една от „най-развитите“ в Европа, - също дава своя дял за разцвета на политическата класа. Длъжностите, за които се плащат луди пари. Министерски постове, депутати, агенции, кметове, общински съветници...", "date": "2019.06.18", "title": "Големите пари за партиите не са от субсидията - от другаде са"}
{"url": "http://www.classa.bg/%D1%81%D0%B2%D1%8F%D1%82/item/396849-%D0%B1%D0%BE%D0%B8%D0%BD%D0%B3-%D0%BF%D1%80%D0%B8%D0%B7%D0%BD%D0%B0-%D1%81%D0%B2%D0%BE%D1%8F%D1%82%D0%B0-%D0%B3%D1%80%D0%B5%D1%88%D0%BA%D0%B0-,-%D0%BF%D1%80%D0%B8%D1%87%D0%B8%D0%BD%D0%B8%D0%BB%D0%B0-%D0%B4%D0%B2%D0%B5-%D0%B2%D1%8A%D0%B7%D0%B4%D1%83%D1%88%D0%BD%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8", "text": "Главният изпълнителен директор на Boeing Денис Мюленбург е признал пред репортерите в Париж в неделя, че компанията е допуснала грешка в управлението на проблемната система за предупреждение в кабината на самолетите 737 MAX, причинила фатални злополуки в Индонезия и Етиопия, които оставиха 346 мъртви. Той призна, че комуникацията на Boeing с клиентите и регулаторите \"не е била последователна, което е неприемливо и компанията е допуснала грешка, като не е уведомила, че предупредителната светлина в кабината на 737 MAX не работи. Той добави, че този проблем е част от разследванията на регулаторните органи и обеща \"прозрачност, докато Боинг се опитва да възстанови доверието на своите клиенти.\" През май Boeing за първи път призна наличието на недостатък в софтуера, свързан с модела 737 MAX. Поради тази грешка симулаторите не можеха да възпроизведат определени условия на полет, подобни на тези, които са съществували по време на инцидента на самолета Ethiopian Airlines през март, и на авиокомпанията Lion Air през октомври миналата година. За да се премахне забраната за полет на самолети 737 MAX, Boeing трябва да получи одобрение от Федералната авиационна администрация на САЩ (FAA), която ще трябва да даде зелена светлина на актуализирането на софтуера и ревизия на обучението на пилотите. Мюленбург е изразил надежда, че самолетите ще се завърнат в експлоатация тази година и е посочил, че 90% от клиентите са участвали в сесиите на симулацията с актуализиран софтуера, известен като MCAS.", "date": "2019.06.18", "title": "Боинг призна своята \"грешка\", причинила две въздушни катастрофи"}
{"url": "http://www.classa.bg/%D1%81%D0%B2%D1%8F%D1%82/item/396850-%D1%82%D1%80%D1%8A%D0%BC%D0%BF-%D0%BE%D0%B1%D0%B2%D0%B8%D0%BD%D0%B8-%D0%BD%D1%8E-%D0%B9%D0%BE%D1%80%D0%BA-%D1%82%D0%B0%D0%B9%D0%BC%D1%81-%D0%B7%D0%B0-%D0%BF%D1%83%D0%B1%D0%BB%D0%B8%D0%BA%D0%B0%D1%86%D0%B8%D1%8F-%D0%B7%D0%B0-%D0%BA%D0%B8%D0%B1%D0%B5%D1%80-%D0%B0%D1%82%D0%B0%D0%BA%D0%B8-%D0%BD%D0%B0-%D1%81%D0%B0%D1%89-%D1%81%D1%80%D0%B5%D1%89%D1%83-%D1%80%D1%83%D1%81%D0%BA%D0%B0%D1%82%D0%B0-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D0%BA%D0%B0-%D0%BC%D1%80%D0%B5%D0%B6%D0%B0", "text": "Президентът на Съединените щати Доналд Тръмп определи като \"врагове на народа корумпираните медии, докладвали за предполагаем стратегически план на американските власти засилване на кибератаките срещу руските енергийни мрежи\". \"Това е виртуален акт на предателство на по-рано големия вестник, толкова отчаян за история, каква да е история, дори ако това е лошо за нашата страна\", пише президентът в своя профил в Twitter. \"Ще направят или ще кажат това, което им е нужно, без да мислят и в най-малка степен за последствията, те са истинските страхливци и, несъмнено, врагове на народа!\" По този начин Тръмп отговори на статия в Ню Йорк Таймс, в която се посочва, че американското разузнаване е засилило онлайн атаките срещу руските мрежи за електроснабдяване. Позовавайки се на няколко анонимни правителствени служители, Ню Йорк таймс твърди, че предполагаемото увеличение на кибератаките срещу руските електропреносни мрежи е \"предупреждение за президента Владимир Путин\". Според вестника, тази мярка може да доведе до евентуално масово прекъсване на електрозахранването на руската територия. Статията твърди, че северноамериканската страна е пуснала първите си разузнавателни сонди в руските електрически мрежи през 2012 г. - четири години преди скандала за предполагаемата намеса на Кремъл в президентските избори. \"Но днес американската стратегия е станала по-офанзивна. Работим в мащаб, който преди беше трудно да си представим,\" признава пред медията анонимен източник от американското правителство. Въпреки че администрацията отхвърли искането на вестника за подробности относно предполагаемите конкретни действия в тази област, медията предполага, че планът на органите на САЩ може да се състои в проникването на злонамерени кодове, които могат да бъдат използвани за наблюдение или атака. Статията посочва, че и Пентагонът, и американското разузнаване признават, че не са склонни да споделят с Тръмп подробности за операциите срещу Русия, страхувайки се, че той може да ги разкрие на чуждестранни служители. Поддръжниците на най-агресивната антируска стратегия - информира вестникът - твърдят, че мярката е необходима за отмъщение срещу зловредния софтуер, който според тях Москва е вмъкнала в американските мрежи, за да саботира електроцентрали, тръбопроводи, газопроводи и доставки вода, пред възможността двустранните отношения между двете страни да станат напълно враждебни или да избухне конфликт. Това обаче \"носи значителен риск от ескалация в дигиталната студена война\", казва авторът на статията.", "date": "2019.06.18", "title": "Тръмп обвини \"Ню Йорк таймс\" за публикация за кибер атаки на САЩ срещу руската електрическа мрежа"}
{"url": "http://www.classa.bg/%D1%81%D0%B2%D1%8F%D1%82/item/396848-%D0%BE%D0%B3%D1%80%D0%BE%D0%BC%D0%B5%D0%BD-%D1%81%D1%80%D0%B8%D0%B2-%D0%BE%D1%81%D1%82%D0%B0%D0%B2%D0%B8-%D0%B1%D0%B5%D0%B7-%D1%82%D0%BE%D0%BA-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-%D0%B8-%D1%83%D1%80%D1%83%D0%B3%D0%B2%D0%B0%D0%B9", "text": "Тази неделя около 7 часа местно време, спря да работи електрическата система почти в цяла Аржентина. Проблемът се разпространи във Федералната столица и провинция Буенос Айрес и бе регистриран в други части на страната като Кордоба, Санта Фе, Ентре Риос, Сан Луис, Ла Пампа, Мендоса, Чубут, Ла Риоха и Формоза. Тиера дел Фуего бе единствената провинция, която не бе засегната, тъй като не се захранва от националната електрическа система за взаимно свързване. Прекъсването на електричеството е засегнало не само Аржентина, но бе регистрирано и в Уругвай. Дистрибуторът на електроенергия Едесур потвърди съществуването на \"огромен срив в електрическата система за взаимно свързване, оставил цяла Аржентина и Уругвай без електрозахранване\". Неуспехите в електроснабдяването са докладвани и в други граничещи страни като Южна Бразилия и някои градове в Чили и Парагвай. Провинциалната енергийна компания на Кордоба от своя страна съобщи, че има \"ограничение с нулево напрежение на 500 kV от националната взаимосвързана система, управлявана от Transener\", и увери, че специалистите работят за определяне на причините за повредата и за възстановяване на доставките електрическа енергия. Затъмнението се отрази на водоразпределителната система за питейна вода Aguas y Saneamientos Argentinos (AySa S.A.), която остана без енергия. От компанията помолиха клиентите да използват рационално водата. Националната администрация на електроцентралите и енергийния пренос на Уругвай (UTE) установи, че проблемът е възникнал в Аржентина поради \"мрежова повреда в съседната страна, и в Уругвай сега системата се вдига от нулата\". Секретариатът на Аржентина обяви в своето последно комюнике, че вече приблизително 98% от общото очаквано търсене в страната е нормализирано. От своя страна, UTE докладва чрез своя Twitter акаунт, че в 18.30 е възстановил 98.5% от прекъснатите услуги, оставайки да попълни 1.5%, \"основно в столицата\".", "date": "2019.06.18", "title": "Огромен срив остави без ток Аржентина и Уругвай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396851-18-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1429 г. - Френските сили под командването на Жана д'Арк разгромяват основната английска армия в Битката при Пате - тази победа обръща хода на Стогодишната война.     1583 г. - В Лондон е извършена първата Застраховка Живот.     1648 г. - Богдан Хмелницки се обръща към Москва за присъединяване на Украйна към Русия.     1812 г. - Британско-американска война: Конгресът на САЩ приема декларация, с която обявява война на Обединеното кралство.     1815 г. - В Битката при Ватерлоо Наполеон I претърпява поражение, което довежда до неговата повторна и окончателна абдикация от френския престол.     1837 г. - В Испания е приета нова конституция.     1854 г. - Георги Раковски напуска тайно Цариград и начело на чета се отправя към Стара планина.     1903 г. - В Сан Франциско е даден старта на първото автомобилно рали от западния до източния бряг, което завършва след 3 месеца в Ню Йорк.     1928 г. - Амелия Еърхарт става първата жена, която прелита над Атлантическия океан със самолет (като пътник).     1937 г. - Руските пилоти Валерий Чкалов, Георгий Байдуков и Александър Беляков излитат от Москва по посока на САЩ през Северния полюс без междинно кацане; полетът приключва успешно на 20 юни във Ванкувър.     1940 г. - Втора световна война: Шарл дьо Гол прави обръщение към френския народ, последвало окупацията на Франция от Нацистка Германия, в което призовава да се подкрепи Френската съпротива.     1942 г. - Втората световна война: Започва бой в църквата Св. св. Кирил и Методий в Прага между седмина участници в чешката съпротива и обкръжилите ги части на Гестапо.     1946 г. - Италия е провъзгласена за република след референдум.     1947 г. - Народна република България възстановява дипломатическите си отношения с Унгария.     1953 г. - В Египет е премахната монархията и установена република. Генерал Мохамед Нагиб е избран за президент на Египет.     1967 г. - В САЩ - Калифорния, на Поп Фестивала в Мотереи, Джими Хендрикс подпалва китарата си.     1979 г. - Във Виена САЩ и СССР подписват споразумение за ограничаване на стратегическите оръжия САЛТ 2.     1983 г. - Астронавтката Сали Райд става първата американка, летяла в космоса.     1989 г. - Бирма официално приема новото име Мианмар.     2001 г. - Кметът на София Стефан Софиянски, подкрепен от Евгений Бакърджиев, иска оставката на Иван Костов, като лидер на СДС, заради тежката изборна загуба.     2006 г. - Казахстан изстрелва успешно първия си изкуствен спътник - КазСат.  ", "date": "2019.06.18", "title": "18 юни, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/396845-%D1%81%D0%B8%D0%B1%D0%B8%D1%80-%D1%89%D0%B5-%D0%B1%D1%8A%D0%B4%D0%B5-%D0%BF%D0%BE-%D0%BE%D0%B1%D0%B8%D1%82%D0%B0%D0%B5%D0%BC-%D0%BF%D1%80%D0%B5%D0%B7-2080-%D0%B3-%D0%BF%D0%BE%D1%80%D0%B0%D0%B4%D0%B8-%D0%B8%D0%B7%D0%BC%D0%B5%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D0%BB%D0%B8%D0%BC%D0%B0%D1%82%D0%B0", "text": "Обширните територии на азиатския регион на Русия - Сибир, характеризиращи се с екстремния си климат, могат да станат по-обитаеми в края на 21-ви век поради темпа на глобалните климатични промени, според ново проучване на руските научни институции и НАСА. Според изчисленията на изследователите, тази пуста зона на Земята ще бъде много по-гостоприемна през 2080 г., което може да предизвика мащабна миграционна вълна в този регион. \"Предишните човешки миграции също са свързани с изменението на климата\", се казва в проучването, публикувано в началото на юни. В момента само няколко области в южния край на Сибир имат благоприятен климат. Експертите предвиждат два възможни сценария: умерена промяна на климата и друга - екстремна. Между двете точки те идентифицират възможно повишаване на температурата с между 3,4 и 9,1 ° C през зимата и с между 1,9 и 5,7 ° C през лятото до края на века. Общото количество на валежите може да нарасне с между 60 и 140 mm. Всички тези промени, дори и по-умерени, биха могли да направят най-малко 15% от региона по-подходящ за дългосрочен живот, увеличавайки капацитета на територията да привлича и поддържа населени места най-малко пет пъти. \"Азиатска Русия в момента е изключително студена, но в бъдеще с по-топъл климат е възможно разпределението на културите и производственият капацитет да са по-благоприятни за хората, които ще могат да живеят там\", се казва в проучването. Адекватното развитие на земята обаче ще зависи \"от социалните и икономическите политики на властите\", подчертава докладът.", "date": "2019.06.18", "title": "Сибир ще бъде по-обитаем през 2080 г. поради изменението на климата"}
{"url": "http://www.classa.bg/%D1%81%D0%B2%D1%8F%D1%82/item/396846-%D1%84%D1%80%D0%B0%D0%BD%D1%86%D0%B8%D1%8F-%D0%BE%D0%B1%D1%8F%D0%B2%D0%B8-%D0%BF%D1%80%D0%B8%D1%80%D0%BE%D0%B4%D0%BD%D0%BE-%D0%B1%D0%B5%D0%B4%D1%81%D1%82%D0%B2%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D1%82%D0%B5%D0%B6%D0%BA%D0%B8-%D0%B1%D1%83%D1%80%D0%B8", "text": "Френският министър на земеделието Дидие Гийом съобщи, че правителството обявява състояние на природно бедствие, след силните бури с дъждове и градушки, които унищожиха културите в югоизточната част на страната, предаде Ройтерс. \"Ще бъде направено всичко, за да се помогне, щом бъде обявено състояние на природното бедствие\", каза министърът, който съобщи за смъртта на един човек, германски турист, който е бил смазан от дърво, както и десет ранени. Тежките градски бури повредиха домовете, бизнеса и разбиха предните стъкла на автомобили следобед на 15 юни, според местните медии. Поривите на вятъра надвишаваха 100 км / ч, оставяйки стотици домове без електричество. Такова явление бе регистрирано и в Швейцария. Снимките и видеоклиповете, споделяни от свидетели в социалните мрежи, отразяват големината на бурята.", "date": "2019.06.18", "title": "Франция обяви природно бедствие заради тежки бури"}
{"url": "http://www.classa.bg/%D1%81%D0%B2%D1%8F%D1%82/item/396847-apple-%D0%BA%D0%B0%D1%80%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8-%D0%B3%D0%B8%D0%B3%D0%B0%D0%BD%D1%82%D0%B8-%D0%B4%D0%B0-%D0%BF%D0%BE%D0%B5%D0%BC%D0%B0%D1%82-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B7%D0%B0-%D0%B5%D0%B6%D0%B5%D0%B4%D0%BD%D0%B5%D0%B2%D0%BD%D0%B8%D1%8F-%D1%85%D0%B0%D0%BE%D1%81-,-%D0%BA%D0%BE%D0%B9%D1%82%D0%BE-%D1%81%D1%8A%D0%B7%D0%B4%D0%B0%D0%B2%D0%B0%D1%82", "text": "В реч пред висшисти от Университета в Станфорд, Калифорния тази неделя, изпълнителният директор на Apple, Тим Кук, призова американските технологични гиганти да поемат отговорността за последствията, произтичащи от техните иновации. \"Силиконовата долина е отговорна за някои от най-революционните изобретения в съвременната история. Всички те имат своите корени в задния двор на Станфорд\", каза Кук сред аплодисменти. Въпреки това, продължи той, \"напоследък изглежда, че тази индустрия става все по-известна с една по-малко благородна иновация: убеждението, че можете да претендирате за кредит, без да поемате отговорност.\" Кук призова американските технологични компании да поемат отговорност за изтичането на данни, нарушенията на неприкосновеността на личния живот, както и бездействието относно речта на омразата и фалшивите новини, всичко което стои на дневен ред. \"Твърде много хора смятат, че добрите намерения оправдават ужасните последици, но, харесва ни или не, това, което те строят и какво създават, определя кои са те. Ако построите фабрика за хаос, не може да избегнете отговорността за хаоса.\" каза Кук. Миналия октомври Apple критикува компаниите, които искат прекалено много лични данни от клиентите си, за да подобрят услугите си. Той защитава неприкосновеността на личния живот като „един от най-важните въпроси на 21-ви век\".", "date": "2019.06.18", "title": "Apple кара американските технологични гиганти да поемат отговорност за \"ежедневния хаос\", който създават"}
{"url": "http://www.classa.bg/%D1%81%D0%B2%D1%8F%D1%82/item/396841-%D0%B3%D1%80%D0%B5%D0%BD%D0%BB%D0%B0%D0%BD%D0%B4%D0%B8%D1%8F-%D1%81%D0%B5-%D1%81%D1%82%D0%BE%D0%BF%D0%B8-%D0%B7%D0%B0-%D0%B4%D0%B5%D0%BD", "text": "Най-големият остров в света Гренландия, който е с 4 Българии от континента Австралия, изгуби само за ден почти половината си територия. 40% от ледовете, които образуват това уникално място, от което можете да видите авторските ни снимки в спец. галерия на econews.bg , се стопиха на 13 юни, съобщи френската преса .  ", "date": "2019.06.18", "title": "Гренландия се стопи за ден"}
{"url": "http://www.classa.bg/%D1%81%D0%B2%D1%8F%D1%82/item/396842-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%BD%D0%B8-%D1%88%D0%B5%D0%B4%D1%8C%D0%BE%D0%B2%D1%80%D0%B8,-%D0%BA%D0%BE%D0%B8%D1%82%D0%BE", "text": "На 17 юни 1929 г. в „Литературная газета“ се появява първата рецензия за романа на Илф и Петров „Дванайсетте стола“. Рецензията е положителна; в началото критиката не го забелязва и смята, че той няма нищо общо със сериозната литература. Едва когато за една година той придобива огромна популярност сред читателите, излиза положителна статия.    Има и други шедьоври, които критиката не забелязва и ги посреща на нож. „Лолита“ на Владимир Набоков Историята за отношенията между възрастен мъж и непълнолетна девойка отказват да публикуват и най-прогресивните издателства. Редакторите се хващат за главата и смятат, че това е откровена порнография. Когато романът в крайна сметка бил издаден, в западната преса се разразява скандал. Вестникът The New York Times заклеймява произведението и го нарича с обидни епитети. В някои страни романът е забранен за продажба. Но както е известно, всеки скандал само подклажда интереса на публиката. Романът се изкупува като топъл хляб и читателите нехаят за мнението на критиците. „Властелинът на пръстените“ на Дж. Р. Р. Толкин Суперпопулярната трилогия издателите също не искали да печатат. Произведението им се струвало фантасмагория. Когато излиза книгата, я емват критиците. Произведението на Толкин е наречено безсмислено самолюбуване, което символизира залеза на литературата. Пишат, че историята за разните там хобити и елфи е някаква скучна безсмислица. Няма критик, който да не е направил романа на пух и прах. Но читателите имали друго мнение и в крайна сметка тази „безсмислица за хобити и елфи“ се превръща в една от най-популярните книги на ХХ век. „Моби Дик, или Белият кит“ на Херман Мелвил Пътят на това христоматийно произведение до читателя е дълъг и трънлив. В началото романът е пуснат в ограничен тираж. Но читателите не бързали да го купуват. Те харесвали други произведения на Толкин. След като се появяват разгромяващи рецензии, книжарите забутват романа на най-високите рафтове. Не се знае по каква причина, сто години след смъртта на писателя, си спомнят за романа и го оценяват поновому. Той става един от най-популярните и най-четените в света. „Шум и гняв“ на Уилям Фокнър Днес това произведение е литературен шедьовър. Но когато излиза, не мислят така нито критиците, нито читателите. Критиците твърдели, че това е някаква мрачна графомания, която не може да се чете. Писателят не се тревожел от тези критики. Той бил уверен, че е създал шедьовър. Дори когато го предавал на издателя за печатане, посочил, че това е гениален роман, какъвто още никой не е написал. Те му се надсмели. Както се оказва, напразно.  През 1931 г. Фолкнър издава романа „Светилището“, написан основно, за да подобри финансовото си положение. Неведнъж твърдял, че е създал произведение за невзискателната публика. Романът имал зашеметяващ успех. На вълната на този успех, изведнъж си спомнят за романа „Шум и гняв“. Прочели го отново и разбрали, че авторът бил прав – той действително е шедьовър. „Параграф-22“, Джоузеф Хелър Критиците не възлюбили този роман, наричали го бездарна безвкусица, пошлост, бълнувания на луд. Авторът обвинявали, че не може да пише и че имал влечение към порнографията. Но минава много време и пак по някакъв странен начин романът е оценен по друг начин. Днес „Параграф-22“ заема почетното седмо място сред стоте най-добри романа.  ", "date": "2019.06.18", "title": "Литературни шедьоври, които..."}
{"url": "http://www.classa.bg/%D1%81%D0%B2%D1%8F%D1%82/item/396843-%D0%B7%D0%B0%D0%B5%D0%B2-%D0%BE%D1%87%D0%B0%D0%BA%D0%B2%D0%B0-%D1%81%D0%BA%D0%BE%D0%BF%D0%B8%D0%B5-%D0%B4%D0%B0-%D0%B7%D0%B0%D0%BF%D0%BE%D1%87%D0%BD%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0", "text": "Министър-председателят предрича позитивни резултати за преговорите от министерската среща на Общността В интервю за германското икономическо издание Das Handelsblatt, цитирано от \"Фокус\", министър-председателят на югозападната ни съседка Зоран Заев сподели, че очаква позитивни резултати по въпроса за започването на преговори за македонското членство в Общността от министерската среща на страните от Европейския съюз, която ще се състои във вторник в Брюксел. „Очаквам позитивни и ясни заключения, които заявяват, че можем да започнем преговорите за присъединяване тази година, по този начин ще осигурим допълнителна мотивация за процеса на реформи в Северна Македония“, подчерта Заев. На въпрос кой според него е най-положителният сценарий за македонското членство, премиерът на страната отговори: „2025 или 2030 в ЕС. Не знам. Въпросът е кога ще бъдем готови и кога Европа ще бъде готова за нас. И двете страни са важни. И пътят, защото реформите са от полза за страната“.  Коментирайки ситуация, в която решението за преговорите към ЕС не бъде взето бързо, Заев отбеляза: „Перспективата на ЕС е мотивацията за нас. Не искаме да станем член на ЕС бързо. Но ние се нуждаем от преговорите за членство в ЕС, за да предприемем следващите стъпки. Всички работим заедно - правителство, опозиция, профсъюзи, търговска камара и неправителствени организации в името на постигането на общата цел. Европа ни обеща: ако изпълните ангажиментите, ЕС също ще изпълни своите. Това обещание е много важно за нас“.    \r\n  ", "date": "2019.06.18", "title": "Заев очаква Скопие да започне преговори за..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396844-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BB%D0%B5%D0%BE%D0%BD%D1%82%D0%B8%D0%B9,-%D0%B8%D0%BF%D0%B0%D1%82%D0%B8%D0%B9-%D0%B8-%D1%82%D0%B5%D0%BE%D0%B4%D1%83%D0%BB-%D1%84%D0%B8%D0%BD%D0%B8%D0%BA%D0%B8%D0%B9%D1%81%D0%BA%D0%B8", "text": "  При римския император Веспасиан  (царувал 70-79, бел.ред.) един сановник, на име Адриан, бил пратен във Финикийската област да предава на съд и смърт тамошните християни. Адриан охотно приел това поръчение, понеже мразел християните и имал жесток характер. Когато пристигнал в областта, донесли му, че в град Триполи, близо до планината Ливан, се намира един военачалник, на име Леонтий, който вярва в Христа и отвръща мнозина от поклонение на боговете. Адриан незабавно пратил трибуна Ипатий с няколко войници да вземе под стража Леонтий. Действително Леонтий обръщал много езичници към Христа, защото чрез своя добродетелен живот той придобил голямо влияние върху жителите на Триполи и бил уважаван и обичан от тях. По народност той бил грък, славел се с храброст, мъдрост и ученост, свято изпълнявал заповедите Христови, помагал на бедни, приемал странници и живеел свято и честно.     Приближавайки се до Триполи трибунът изведнъж тежко заболял и бил принуден да спре на пътя. - Аз зная - казал той на войниците си, - защо ме хвана тая болест: преди заминаването не принесох жертва на боговете. Болестта все повече се усилвала и войниците всеки час вече очаквали смъртта на своя началник, когато изведнъж се случило чудно събитие. През нощта на трибуна се явил на сън ангел Божий, който му казал: - Ако искаш да оздравееш, то заедно с войниците си извикай три пъти: “Боже Леонтиев, помогни ми!\" Трибунът се събудил, видял пред себе си ангела в образ на красив юноша и му казал: - Но аз съм пратен да хвана Леонтий и да го държа под стража до пристигането на Адриан, който ще го съде като християнин. А ти ми заповядваш да призова на помощ Леонтиевия Бог? Ангелът, без да даде отговор, станал невидим. И тогава изплашеният Ипатий извикал приятелите си, които спели до неговата стая. Те се затекли и той им разказал случилото се с него. - Та това е най-лесно! - казали те. Ние всички охотно ще призовем това име, стига само ти за оздравееш. Един от присъстващите, на име Теодул, слушал разказа на Ипатий с особено внимание, разпитвал подробно за видението и сърцето му се разпалвало с любов към незнайния Бог. Когато се съмнало, всички войници се събрали и по предложение на трибуна с висок глас извикали три пъти: “Боже Леонтиев, помогни!” И веднага болният съвършено оздравял. Това събитие поразило всички, но не ги заставило да се поразмислят за незнайния Бог, Чието име извършило такова чудо. Напротив, всички войници се предали на шумна радост, почнали да ядат, да пият и се веселят. Само Теодул не вземал участие в общото веселие: той не ял и не пил с другите войници, а седейки настрана, мислел: “А кой е тоя Леонтиев Бог и как бих могъл да Го узная?” Най-после той пристъпил до трибуна, напомнил му за даденото поръчение, уговорил го да остави войниците и да върви с него напред в Триполи. Ипатий се съгласил и те тръгнали заедно. Когато вече приближавали до града, сам Леонтий излязъл да ги посрещне, приветствал ги и запитал: “Кого търсите?” - Пратени сме да издирим в тоя град някой си Леонтий - отговорили Ипатий и Теодул. - След нас идва нашят началник Адриан. Той желае да види тоя Леонтий и да го прати в Рим, където нашият цар ще го приеме с почит, понеже чул, че Леонтий е човек храбър, мъдър и усърден служител на нашите богове. - Виждам, че сте чужденци и малко познавате нашия град - отговорил Леонтий. - Да идем у дома! Ще си починете, а после ще ви покажа човека, когото считате усърден служител на боговете. Той не е приятел на тия богове, които почитате, а е християнин, и вярва в Господа Иисуса Христа. Пътниците приели неговото предложение и отишли у дома му. Стопанинът ги приел с голяма радост. Като обядвали, Ипатий и Теодул му поблагодарили и го помолили да им покаже Леонтий. - Аз съм Леонтий, когото вие търсите - казал той. - Аз съм войник на Иисуса Христа и мене вие трябва да вземете под стража. Тогава Ипатий и Теодул паднали в нозете на Леонтий, като извикали: - Служителю на Бога Всевишни, моли за нас твоя Бог, защото и ние искаме да бъдем християни! След това те разказали за явяването на ангела и за чудесното излекуване на Ипатий чрез името на Бога Леонтиев. Като ги слушал, Леонтий плачел от радост, и когато те свършили своя разказ, той извикал: - Господи Боже, Който желаеш на всички люде да се спасят и да разберат истината, милостиво погледни на нас в тоя час! Ти си довел при мене тия същите, които били пратени против мене. Моля Те, запази ме и тях просвети със светлината на Твоето милосърдие и излей над тях благодатта на Светия Дух! Сърце чисто създай в тях и като ги запечаташ с Твоя свят белег, направи ги Твои непобедими войници! Едва произнесъл тая молитва и светъл облак осенил Ипатий и Теодул и дъжд ги облял от небето. Леонтий призовал над новообърнатите името на Света Троица - Отца и Сина и Светия Дух. След туй чудесно кръщение той извикал: - Слава на Тебе, Боже, загдето не презираш молитвите и изпълняваш желанията на тия, които Те обичат и благоговеят пред Тебе! След това той облякъл на Ипатий и Теодул бели дрехи и наредил да носят пред тях запалени свещи, какъвто бил тогава обичаят за новопокръстените. Между това в града пристигнали войниците, които придружавали трибуна. Те с негодувание узнали, че началниците им приели християнската вяра. В града също така мнозина били недоволни от това и станало вълнение. Тълпи народ и войници ходели по града, като викали: “Да загинат в огън ония, които безчестят нашите богове!” Едни защитавали Леонтий и християните, други искали още същия час да ги убият. Най-после решили да не предприемат нищо до пристигането на Адриан. Той пристигнал след два дни. Най-ревностните езичници побързали да му донесат за случилото се. Особено негодували те против Леонтий: - Тоя човек отвръща всички от нашите богове. Той прелъстява народа: прославя някакъв човек, на Когото юдеите удряли плесници, а Пилат Го разпънал на кръст. Той и пратените от теб войници прелъсти и обърна в галилейската вяра. И ето вече трети ден, откакто те всички заедно славят своя разпнат Христос и хулят боговете ни. Адриан заповядал веднага да заловят християните и да ти затворят в тъмница. Там те прекарали нощта в молитва и в душеспасителна беседа. Леонтий ги наставлявал и готвел за свят мъченически подвиг. На другия ден Адриан повикал християните на съд. На всички негови въпроси Леонтий отговарял с твърдо изповядване на своята вяра. Адриан заповядал жестоко да го бият и отново да го отведат в тъмницата. След това той се обърнал към Ипатий и Теодул и ги заплашил с мъчения, ако не се отрекат от Христа, и им обещал богатство и почести, ако се покорят на неговата воля. Но Ипатий и Теодул, които твърдо повярвали в Господа и във вечния живот, не желаели земни блага и не се бояли от временни мъки. Те останали верни на Бога. Адриан заповядал да ги мъчат: жестоко ги били, стъргали телата им със железни остриета и най-после ги осъдили на смърт. С думите: “Ти си наше прибежище, Господи! В Твоите ръце предаваме душите си”, те навели глави под секирата. След това Адриан повикал отново Леонтий и започнал да го убеждава, като му обещавал почести и богати дарове, ако се отрече от Христа. Но Леонтий му отговорил: - По-добре сам ти се обърни към Христа, Адриане, и ще получиш и чест, и богаство, и спасение. Адриан се засмял. - За какво спасение говориш ти? - попитал той. - Не за онова ли, което получиха Ипатий и Теодул? Нима не знаеш, от каква смърт те загинаха? - Това не е смърт - отговорил Леонтий, - а живот, и мир, и радост, защото сега те се радват заедно със светите ангели. Тогава Адриан заповядал жестоко да мъчат Леонтий. Но никакви мъчения не могли да победят твърдостта на християнина. Той със спокойствие казвал на Адриан: - И цялото ми тяло да покриеш с рани, няма да победиш духа ми, не ще станеш господар на душата ми! Още усилили мъченията. Леонтий всичко понасял търпеливо и се молел. Най-после го обесили с главата надолу, като му привързли на шията тежък камък. - Господи Иисусе Христе, Кото укрепи рабите си Ипатий и Теодул - викал мъченикът, - укрепи и мене, Твоя смирен и грешен раб, и дай ми сила да изтърпя страданията и да не отстъпя от Тебе, моята надежда! Така прекарал Леонтий целия ден. За през нощта той бил отведен в тъмницата, гдето му се явил ангел Господен и казал: “Бъди мъжествен, Леонтий! Господ Бог, комуто ти вярно служиш, ме прати, да бъда неразделно с тебе!” Това чудно видение изпълнило Леонтий с радост и нова сила, на другия ден, когато отново го довели при Адриан, той със същата непоколебима твърдост изповядал Христа. - За какви богатства, за какви почести мога аз да се отрека от моя Бог? - казал той. - Целият свят е недостатъчен за моя Господ, Когото обичам от все сърце и за Когото съм готов да претърпя най-жестоки мъчения. Тогава Адриан заповядал да го мъчат до самата смърт и свети Леонтий умрял под ударите на мъчителите. Християните благоговейно погребали тялото му близо до града. Страданията на светия мъченик са описани от очевидеца на неговия подвиг - съдебния чиновник Кир. Той начертал това повествование на оловени плочи, които били поставени при гробницата на мъченика.", "date": "2019.06.18", "title": "Св. мъченици Леонтий, Ипатий и Теодул Финикийски"}
{"url": "http://www.classa.bg/%D1%81%D0%B2%D1%8F%D1%82/item/396840-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8-%D0%BE%D0%BB%D0%B8%D0%B3%D0%B0%D1%80%D1%85-%D0%BD%D0%B0%D0%B4%D1%85%D0%B8%D1%82%D1%80%D0%B8-%D0%B1%D1%80%D1%8E%D0%BA%D1%81%D0%B5%D0%BB", "text": "С един прост трик фирма на украински олигарх е заобикаляла ограниченията за внос в ЕС. След като измамата лъсна, Брюксел промени квотите за Украйна. Последици обаче може да има за целия ЕС.         Концернът MХП („Мироновски хлибопродукт\") на украинския олигарх Юрий Косюк явно е намерил начин как сериозно да увеличи износа на своя продукция за ЕС. По данни на самия концерн, само през миналата година MХП е доставил близо 100 000 тона украинско месо в страните от общността.  дава на украинските фирми възможността за безмитен износ на почти всички категории пилешко месо, но само в рамките на определени квоти. За настоящата 2019 са разрешени 18 400 тона. Предвидено е това количество да нарасне на 20 000 тона до 2021 година и после да остане трайно на това ниво. Предвидена е обаче и възможността за допълнителни доставки на 20 000 тона замразени пилета. Как се заобикалят разпоредбите Австрийският в-к „Курир\" обвинява МХП, че от доста години насам заобикаля ограниченията за внос с помощта на един трик. Вносът в ЕС на пилешки гърди – най-скъпата част от пилето – е ограничен с квота. За да може по-евтините части от месото, които остават в Украйна след разфасоването му, да бъдат внасяни в ЕС без ограничения, се процедира по следния начин: МХП има свои клонове в Словакия и Холандия, където се отделят костите от останалото  .      Получените по този начин продукти се смятат вече за „европейско производство\" и след това могат да се продават не само в ЕС, а и да бъдат изнасяни без мито за „трети страни\". Брюкселското списание „Политико\" пише, че европейските селски стопани се оплакват от „гениалния и напълно легален начин за заобикаляне на европейските правила\", прилаган от концерна МХП. Пресцентърът на концерна потвърди пред ДВ, че изнася за по-нататъшна обработка в ЕС пилешко месо с кост. Тази практика обаче отговаряла на действащите европейски разпоредби. Нови квоти за внос И наистина Украйна успя сериозно да увеличи износа на пилешко месо за ЕС. През 2016, когато влезе в сила Споразумението за асоцииране, страната е изнасяла по-малко от 50 хиляди тона годишно. Две години по-късно, по данни на Евростат, износът е нараснал на повече от 123 хиляди тона, като повишението иде основно от износа на пилешко месо, което попада в графата „по-ниска категория\". В случая не е от значение дали става дума за прясно или замразено пилешко – за тези категории украинско месо няма нито квоти, нито мита. Тъй като властите на редица европейски държави така и не успяваха да открият никакви нарушения на правилата от страна на украинските износители, Еврокомисията предприе необичайна мярка, за да прекрати бясното разрастване на  . ЕК започна преговори за промяна на квотите за пилешко месо. По информация на ДВ, Брюксел и Киев вече са постигнали споразумение, налагащо квоти и за останалите категории пилешко месо, за които досега нямаше ограничения. Източник, запознат с преговорите, съобщи на ДВ, че е предвидено да се увеличи и общата квота за износ на пилешко месо за ЕС на 70 000 тона.   От украинска страна обаче не гледат на тази новост като на победа и твърдят, че тя е постигната с цената на компромиси. Нови правила и за произхода на продуктите? Все пак може да има и други последици - за целия ЕС - от поведението на украинския концерн МХП. Така например австрийското правителство изразява загриженост от това, че пилешките гърди, доставяни от украинската фирма в ЕС, не се маркират като продукт с произход Украйна, ако преди това са преминали обработка в Словакия или Холандия. През април бившата австрийска министърка по проблемите на устойчивото развитие и на туризма Елизабет Кьостингер разговаря с европейските си колеги и настоя следващата Еврокомисия да промени правилата за означаване на произхода на продуктите в ЕС. Според Кьостингер, потребителите в общността трябва да имат възможност да се информират откъде всъщност идва месото, което консумират.    ", "date": "2019.06.18", "title": "Украински олигарх надхитри Брюксел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396838-%D0%B7%D0%B0%D1%89%D0%BE-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BD%D0%B5-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0", "text": "БСП е арена на вътрешнопартийни борби. Но това едва ли може да се нарече криза на идентичността, защото вътъкът на БСП не е социалдемократически, а проруски       Корнелия Нинова ще води БСП и на местните избори. После - после пак ще ѝ искат оставката. Но на приключилия на Петдесетница 49-ти конгрес на българските социалисти председателката на социалистите не подаде обещаната оставка, за което я подкрепиха 535 делегата, 27 гласуваха против и 11 се въздържаха. Въпреки че форумът утвърди ръководната ѝ роля, това едва ли ще доведе до победен прираст на избиратели за БСП. Но поне няма да отслаби партията още повече с козни за лидерския пост.     Формално Нинова нямаше за какво да подава оставка - на европейските избори БСП, твърдо втора, увеличи гласовете си с 50 000 спрямо евровота през 2014 г., има един евродепутат повече от предишните четирима и прираст на гласове в София, Пловдив-град, Варна и др. Противниците ѝ в партията обаче решиха, че БСП е изгубила „спечелени избори“, а Корнелия Нинова обяви, че ще подаде оставка. Завъртяха се имена в залаганията за нов лидер на социалистите или за някакъв временен шеф до местния вот наесен. Но всичко мина по сценария на партийното ръководство - с делегати, горещо увещаващи лидерката да не напуска поста, с пламенно слово на самата лидерка. Така оставката се оказа „пунта мара“ (в стилистиката на премиера Бойко Борисов). Но с хода си Нинова печели време - за себе си и за избраното от нея ръководство, и демонстрира, че има зад гърба си подкрепата на партията и редовите симпатизанти. Голямата цел са местните избори „Поемам имиджови щети, но предпазвам партията от загубата на местни избори\", мотивира решението си председателката на БСП. В същия ден получи и подкрепата на президента Румен Радев - „г-жа Нинова знае какво прави и носи отговорност за своите постъпки!“ Но държавният глава подчерта и колко е важно за България да има „сплотена политическа опозиция”, тъй като „липсата ѝ ще бъде пагубна за нашата демокрация“. В президентските думи прозира една от разделителните линии между Нинова и вътрешнопартийната опозиция в лицето на Георги Гергов, Сергей Станишев, Михаил Миков, Красимир Янков, Георги Пирински, а вече и Румен Овчаров - отношението към Бойко Борисов и ГЕРБ. Това „крило“ е диалогично с управляващите. Дотам, че в някои среди се дискутира идеята за „споделен кмет на София“ в лицето на  , както и други планове. Позициите на управляващите в столицата са поразклатени (също и на други места), и това би било удобна формула. От друга страна БСП никога не е печелила в София. Всъщност формулата е „независим кандидат с подкрепата на...“ Именно социалисти от вътрешнопартийната опозиция лансират името на Манолова, пречистена от партийното си минало чрез позицията на омбудсман, за този пост. Някои от тях я подкрепяха още като кандидат за президент от БСП. С тезата, че би била чудесна като независим кандидат - „и нека партиите не я задушават в обятията си“, излезе по една телевизия и бившият президент (2002-2012 г.) Георги Първанов. А самата Манолова даде да се разбере, че партийно издигане и кандидатиране са „абсолютно неприемливи” за нея. С Нинова, начело на социалистите, тези планове няма да проработят. Нито другите - за приобщаване и „подаване на ръка“ от БСП на създадената от Първанов партия АБВ например - които бяха блокирани още за европейските избори. В името на властта - другото е фон На пръв поглед продължаващите вече две години разпри в БСП изглеждат като борба на недоволната партийна номенклатура, която Нинова „пенсионира“ от ръководството на „Позитано“ 20. Някои анализатори смятат, че сега му е времето за идейни и идеологически дебати - поради факта, че БСП, ръководена от Нинова, изрази по отношение на  . В действителност такива дебати не се водят, но отдалечаването на БСП от ценностите на европейската левица и приближаването към консервативните политики е факт. Този процес едва ли може да се нарече криза на идентичността, защото от стотина години насам  , а проруската ориентация не се променя, независимо кой управлява на „Позитано“ 20 (също като в българската енергетика). Не се говореше за идеи и вчера, на конгреса. В анализа за изборната загуба се чу критиката, че идеите и ценностите на социалистите не стигнали до хората. Ако изобщо е имало такива, те бяха потопени от говоренето за управленската корупция на водача на листата на БСП   - отбелязано също като недостатък на кампанията. Чуха се и предупреждения, изречени от лидерката Нинова, към „тези бизнесмени, които отвън искат да се бъркат в партийните работи - наиграхте се, затворете си портфейлите!”, и към заговорниците - да не бързат да делят наследството. Това са фрази за вътрешнопартийна употреба. За външнопартийна очакваме от социалистите да дефинират целите за местните избори - защото сега нямат управленско присъствие в нито една голяма община. При ниския старт, от който тръгват, всеки спечелен кмет и общински съветник ще се брои за плюс. Що се отнася до формулите „независим с подкрепата на...“ те са си „пунта мара\".    ", "date": "2019.06.18", "title": "Защо Корнелия Нинова не подаде оставка"}
{"url": "http://www.classa.bg/%D1%81%D0%B2%D1%8F%D1%82/item/396839-%D0%B5%D0%B3%D0%BE%D0%B8%D1%81%D1%82%D0%B8%D1%87%D0%BD%D0%B8%D1%8F%D1%82-%D1%85%D0%BE%D0%B4-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "Турция показва характер: купува руски ракети S-400 през главите на партньорите си от НАТО. Този курс обаче е опасен за Северноатлантическия съюз, предупреждава Петер Щурм от ФАЦ.         Какво представляват алиансите и за какво служат? Най-простият отговор на този въпрос е - за да могат членуващите в тях държави да имат взаимна полза и да предотвратяват конкретни заплахи. Или поне да бъдат готови да се противопоставят на потенциалните опасности. За нуждата от компромиси Само че ролята на алиансите все повече бива поставяна под въпрос. Защото големият брой участници трябва да постига компромиси в съвместната игра. Президентът на Турция Реджеп Тайип Ердоган обаче очевидно е изключил от речника си думата \"компромис\" след несполучливия опит за преврат преди три години. Проблемът в отношенията с Ердоган е там, че той поставя собствената си полза наравно с интересите на държавата. И понеже си е наумил, че САЩ трябва да му предадат  , когато смята за инициатор и организатор на опита за преврат, е готов на всичко, за да накара американците да приемат неговите условия.     Това, че Турция - само благодарение на доброто желание на западните страни - е член на НАТО, вече не е от значение за Ердоган. Той търси собствен път за страната си. И се превръща в брат по дух на Путин. На руския президент интересите на Турция са му безразлични. Но ако става дума за отслабването на НАТО, с желание се включва в процесите. От гледна точка на Москва е напълно естествено на Турция да бъдат доставени  . Тъй като по този начин Русия не само вбива клин в западния военен алианс, но и получава информация за НАТО. И ако турското правителство уверява, че това няма да се случи, то това или е непростима наивност, или е обикновена лъжа. Макар партньорите в НАТО - САЩ и Турция - още да водят преговори за  , очевидно става дума за поредния егоистичен ход на Ердоган. Гаранция, че той може да бъде убеден с разумни аргументи, няма. А ако това не се получи, американците непременно ще наложат нови санкции на Анкара. Което ще се усети от всички турски граждани. По този начин Северноатлантическият алианс няма как да си спечели приятели край Босфора. От което следва, че НАТО ще се окаже в патова ситуация.          ", "date": "2019.06.18", "title": "Егоистичният ход на Ердоган"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396832-%D0%B1%D0%B5%D0%BB%D0%B0-%D1%82%D0%BE%D1%80%D0%BD-%D0%BA%D0%B0%D1%87%D0%B8-%D0%B3%D0%BE%D0%BB%D0%B8-%D1%81%D0%BD%D0%B8%D0%BC%D0%BA%D0%B8", "text": "Звездата на \"Дисни\" Бела Торн разказа за свое ужасно преживяване, с което намери начин да се справи. 21-годишната актриса и певица написа в Twitter, че хакер е заплашил да качи нейни интимни снимки в мрежата. Тя разказа за преживяванията си и качи скрийншотове с кореспонденцията. Най-важното обаче е, че тя сама публикува въпросните голи снимки, за да натрие носа на хакера. \"Чувствам се отвратително. Чувствам, че ме наблюдават и че някой ми е отнел това, което исках да покажа само на един специален човек\", споделя Бела.      Звездата също отбеляза, че хакерът е изпратил голи снимки и други известни личности и че няма да спре да го прави. Според Торн, след нейното действие, тя се чувства много по-добре. Бела бе подкрепена от феновете й, които отбелязаха, че я следват от дните на \"Дисни\".      Според тях момичето е действало смело и никой не заслужава това. Някои обаче отбелязаха, че този, който е решил да изнудва Бела, вероятно не е видял нейният Инстаграм акаунт. Тя има 19,6 милиона абонати, на които не се страхува да покаже откровените си снимки.", "date": "2019.06.18", "title": "Бела Торн качи голи снимки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396833-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-18-%D1%8E%D0%BD%D0%B8", "text": "ОВЕН ( 21 март - 20 април ) Ще се почувствате като царе на ситуацията, дори ако наскоро сте имали много проблеми. Хората около вас ще ви слушат, а началниците постоянно искат ще съвети за реализиране на проектите. Може неочаквано да получите невярна информация, но тя ще касае любимия човек. Пътуванията извън града, ще бъдат много вълнуващи. ТЕЛЕЦ ( 21 април - 21 май )  Предстои ви, да се сблъскате с трудности в професионалната област. Ще трябва дори да се обърнете към някои инстанции, за да си върнете статута и вашите пари. Неприятните моменти в процеса на разговор с приятел, се опитайте да пренебрегнете. Не се знае, какво може да кажете в пристъп на гняв. Станете като катализатор, за да избегнете конфликтите. БЛИЗНАЦИ ( 22 май - 21 Юни ) Ще бъдете обект на всеобщо внимание, ако не се откажете да отидете на парти или масово събитие. Така искахте слава, сега и се насладете. Проблемите в битовата сфера, ще ви дойдат като гръм от ясно небе. Не се опитвайте да избягате от тях, а още от сутринта се заемете с решаването им. Вечерта е идеална за романтична среща.   РАК ( 22 юни - 23 юли ) Днес ще бъдете зарити с работа, но нито едно дело, няма да успеете да доведете до края. Възможен е истински спад както в настроението, така и в организма. Старайте се да улавяте вдъхновението дори и в най-дребните неща и подредете мислите си. Благоприятно ще се развиват финансовите въпроси, това ще позволи вечерта да пазарувате. В любовта, не се връщайте към минали отношения. ЛЪВ ( 24 юли - 23 август ) Колкото и да е невероятно, днес мечтите ви могат да се сбъднат. Във всички начинания, ви очакват велики победи. Всички, ще ви завиждат! В работата се очакват интересни срещи, както и съдържателни разговори. Но от бизнес пътувания, засега се откажете, за да не се натоварвате само с дела. Отделете време за любов. ДЕВА ( 24-ти август - 23 септември ) Завистливи хора, ще клюкарстват зад вашият гръб, но няма да ви пука. Ще сте щастливи и весели както никога. Ето какво прави истинското вдъхновение. Ще са необходими много време и усилия, за да убедите партньорите в някоя изгодна оферта. Бизнеса е сериозно и крехко нещо, което вече разбирате. Мъдро решение, ще трябва да вземат семейните. ВЕЗНИ( 24 септември - 23 октомври) Препоръчва се да не се хвърляте от една страна към друга, а да заемете твърда позиция в работата. Може би, ще трябва да се разкъсвате между обажданията на любим човек и преговори с колеги. Тревогата от загубата на пари, ще съсипе настроението ви. Но ако обмислите всичко предварително, лесно ще излезете от ситуацията. СКОРПИОН ( 24 октомври - 22 Ноември ) Ще сте енергийно изтощени. Но това не е причина да се откажете от проектите наполовина, а също и да спорите с по-опитни партньори. Здравословни проблеми не са изключени, ако имате проблеми със сърцето. Ако успеете да защитите капитала си, бюджетът няма да пострада. В никакъв случай не оставяйте битовите проблеми на заден план, заемете се веднага с тях.   СТРЕЛЕЦ ( 23 Ноември - 21 Декември ) Трябва да направите отстъпки на един от партньорите си, за да запазите своето достойнство и бизнес. Друг път нямате, не се правете на герой. Финансите ще бъдат попълнени, от връщането на стари дългове. Но няма да останат за дълго във вас - парите ще отидат за битови дела. В любовната връзка има охлаждане, разберете се в себе си. КОЗИРОГ (22 Декември - 20 януари ) Днес е добре да присъедините колегите си към вашата работа, за да завършите успешно проекта, започнат по-рано. И повярвайте, никой няма да се обиди. Освен това, проектът ще бъде е успешен и печеливш. В отношенията с роднините, се наблюдава известно отчуждаване. Възможно е ежедневната ви заетост, да е оставила своя \"отпечатък\".  ВОДОЛЕЙ ( 21 януари -  19  февруари ) Днес трябва да избягвате всякакви финансови инвестиции. Дори ако решите да купите нещо за дома, помислете сто пъти. В семейния живот, ще ви е необходимо чувство за хумор, но не се шегувайте без мярка. Особено, ако любимият не е склонен към такава комуникация. Възможно е успешно пътуване, в което може да вземете някого от приятелите или децата.   РИБИ ( 20 февруари - 20 март ) Препоръчително е да се постараете да блеснете, ако сте поканени на голямо събитие или парти. Вие сте очарователни, това е неоспоримо. Възможно е получаване на пари, изгодни оферти или договор със западни партньори. Всичко, към което упорито сте се стремили, ще започне да се осъществява. Наблюдавайте за здравето си, по-често излизайте на чист въздух.", "date": "2019.06.18", "title": "Дневен хороскоп 18 юни"}
{"url": "http://www.classa.bg/%D1%81%D0%B2%D1%8F%D1%82/item/396834-%D0%BD%D0%B0-%D0%BC%D0%BB%D0%B0%D0%B4%D0%B8%D1%82%D0%B5-%D1%80%D1%83%D1%81%D0%BD%D0%B0%D1%86%D0%B8-%D0%B2%D0%B5%D1%87%D0%B5-%D0%B8%D0%BC-%D0%BF%D0%B8%D1%81%D0%B2%D0%B0-%D0%BE%D1%82-%D1%86%D1%8A%D1%80%D0%BA%D0%B2%D0%B0%D1%82%D0%B0", "text": "Когато говорим за днешна Русия, църквата и държавата са неразривно свързани, руската набожност в своя специфичен вид е станала знакова при анализите на обществото там. Сега обаче за по-младите руснаци това малко по малко започва сякаш да се променя. Преди няколко седмици в четвъртия по големина град в Русия, Екатеринбург, се проведе извънреден протест. Сериозно множество от местни жители се събра на демонстрация срещу плановете на градската управа да построи нова голяма църква в парк в центъра на града.  И въпреки заплахите, арестите и неодобрението на регионалните и федералните политици, както и на самата Руска православна църква с целия й авторитет и влияние, протестиращите успяха да постигнат своето. Местният губернатор Евгений Куйвашев се съгласи в края на май, че строителната площадка ще бъде преместена след проучване на общественото мнение, което показва, че 74% от жителите на града се противопоставят на плановете. Още преди това президентът Владимир Путин беше казал, че ще одобри решението от евентуален референдум, въпреки че очевидно не очакваше чак такъв голям процент от хората в града да са срещу построяването на църквата.     Това е само последният от редица знаци, които показват, че нещата в Русия се променят, що се отнася до въпроса за Църквата, обществото и отношенията между тях. Неотдавнашно проучване на общественото мнение сочи, че 79% от руснаците смятат себе си за православни християни. И въпреки това протестите в Екатеринбург бяха много по-яростни, а самите протестиращи много по-кардинално настроени, отколкото се видя при големите социални протести в страната в последно време. Да протестираш срещу изграждането на църква при смяната на режима и края на СССР би било немислимо (и дори рязко анатемосано).  В това време на промени Църквата е един от символите на прераждането на Русия и на борбата срещу комунистическата власт. Тогава все още обществото си спомня за хилядите разрушени църкви и множеството свещеници, които са хвърлени в затвора или екзекутирани от съветската власт. Настроението на промяната на епохата на Перестройката и усещането за разплащане с комунистическа партия бяха обобщени от грузинския режисьор Тенгиз Абуладзе във филма \"Покаяние\", определян за един от знаковите филми на времето си. Филмът излиза през 1987 г. и същата година печели Голямата награда на филмовия фестивал в Кан. В самия край на лентата една възрастна жена пита непознат дали е на правилния път за църквата. Непознатият отговаря отрицателно, а старата жена отвръща с друг въпрос: \"Каква е ползата от пътя, ако не води до църква?\" Това е и общоприетият консенсус на епохата - пътят към църквата е същият като пътя към свободата и просперитета. Във време, в което хората от бившия Източен блок с радост поглъщат всички нови стоки, филми, музика, книги и т.н., недостъпни преди това по време на комунистическата власт, свободният достъп до църквата, който след това няма да води до неприятни разговори с КГБ, се превръща в символ на това да си свободен. Символ, който за самите руснаци е по-могъщ от McDonalds и Coca-Cola, най-вече защото е собствен за страната. Той позволява на хората да загърбят величието на СССР като идея и да се обърнат към това на Царска Русия. В същото време църквите са и символ на противопоставянето срещу комунизма. Затворени и дори разрушавани през годините, през Перестройката те са отворени наново и дават смисъл и вяра на новите руснаци.  Така късната съветска интелигенция, която се бори с комунистическото управление, намира обща кауза с традиционните религиозни вярващи в изискването за свобода на религията, наред със свободата на словото и свободата на събранията. Така в Русия става напълно нормално да бъдеш либерален и религиозен. Да се отвори нова църква, ако това е възможно, става символ на това да забиеш още един пирон в ковчега на съветската власт. Протестната култура от онова време е пропита с религиозни образи. Интелигенцията почита поетите от Сребърния век на руската култура като Осип Манделщам и Борис Пастернак, които сами са вярващи и са писали стихове за духовното възвисяване по време на църковната служба. Църквата също се променя по това време - от място, запазено за старите хора и жените, през 90-те църквите се пълнят с млади и бунтовно настроени хора. За много от тях участието в църковните служби, постът и молитвата у дома се превръща в акт на борба срещу конформизма, протест срещу наложения от предишната власт и предишното време партиен атеизъм. Но все пак тази \"романтична история\" между Руската православна църква и протеста започна да се срива малко по малко.  Руските църковни власти така и не се опитват да се ангажират новите си енориаши в сериозен разговор за съвременния свят. Вместо това те ги засипват с канони и правила за обличане, правила и начин на постене и т.н. А най-крайните форми на създаване на социален диалог са неделните училища, семинари за икони и организирането на православни хорове. Така големите социални теми за страната като огромната корупция, възхода на мафията, политическите промени и т.н. останаха извън официалния поглед на Църквата. Нямаше и дебат за езика и значението на литургията, за значението и мисията на църквата в съвременния свят или за по-голямото участие на миряните в службите. И онези новооткрити християни, които са искали Църквата да се отрече от богатствата си или поне да ги насочи за справяне с проблемите на бедите и потиснатите, са останали неприятно изненадани и разочаровани. Вместо с хората, епископите предпочитат да се заемат с реконструкции на църкви и големи катедрали като царската катедрала \"Христос Спасител\" в центъра на Москва, построена, за да отбележи победата на Русия над Наполеон, но разрушена от заповедите на Йосиф Сталин през 1931 г. Така на свещениците далеч по-интересни им стават новия политически и бизнес елит на страната и особено амбициозния кмет на Москва по това време Юрий Лужков. През новото хилядолетие, Русия е доминирана от личността на президента Владимир Путин, а църквата и държавата задълбочиха симбиотичните отношения от царските времена. Това води до завършването на проекта за възстановяването на позлатената катедрала \"Христос Спасител\" на мястото на най-големия московски плувен басейн, изграден на нейно място. Първо църква, после басейн, после пак църква. Сегашното ново поколение градски интелектуалци вече има сериозна дилема, появяваща се все по-често онлайн, дали онзи огромен басейн все пак не е бил по-полезен за московчани.  За тези млади руснаци проблемът е не толкова Църквата и вярата, колкото срастването между православието с властта на Кремъл и едва ли не божественото легитимиране на управлението в момента. Демонстрациите сега са в известен смисъл повторната проява на онзи постсъветски порив за културно и политическо прераждане, който поставя Църквата в това й силно положение. Сега обаче протестите отхвърлят православното духовенство заради неговата архаичност и подвластност на Кремъл. За най-младите руснаци, които са свикнали с онлайн общностите и виртуалната комуникация, каменните сгради на църквата предлагат много малко от нещата, които ги вълнуват. И да, младите се определят като православни християни, но просто не намират това християнство в църквите. За младите са важни актуални теми от обществения и културния живот на Русия, но такива неща рядко се превръщат в тема за свещеници и духовни служители. Колкото до връзката между младия и протестен дух в Русия и църковния клир, тя вече е скъсана. Сегашната протестна култура на критика към властта заради ниския социален стандарт, контрола върху свободата на словото и пълната пропаганда, поставя ядосаните млади от едната страна, а Църквата, подкрепяща безусловно Путин и Кремъл - от друга.  Събитията в Екатеринбург показват това. Демонстрантите до голяма степен се противопоставят не на строежа на една нова (и красива) сграда, а на изпадането на духовенството в тотална зависимост от Кремъл.  Все по-често този разрив ще си проличи и в политиката. А противопоставянията между протестиращи и духовенството ще се появяват във все повече случаи.  ", "date": "2019.06.18", "title": "На младите руснаци вече им писва от Църквата"}
{"url": "http://www.classa.bg/%D1%81%D0%B2%D1%8F%D1%82/item/396835-%D1%84%D1%80%D0%B5%D0%BD%D1%81%D0%BA%D0%B8%D1%82%D0%B5-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8-%D0%B8%D0%B7%D0%BB%D1%8A%D0%B3%D0%B0%D1%85%D0%B0,-%D0%BD%D0%B5-%D1%81%D0%B0-%D0%B4%D0%B0%D0%BB%D0%B8-%D0%BD%D0%B8%D1%82%D0%BE-%D1%81%D1%82%D0%BE%D1%82%D0%B8%D0%BD%D0%BA%D0%B0-%D0%B7%D0%B0-%E2%80%9C%D0%BD%D0%BE%D1%82%D1%80-%D0%B4%D0%B0%D0%BC%E2%80%9D", "text": "Френските милиардери, които публично обявиха, че ще дадат стотици милиони за възстановяването на символа на Париж, катедралата «Нотр Дам», все още не са платили внесли нито стотинка за възстановяването на паметника, съобщава «Блумбърг», позовавайки се на църковни и бизнес служители. Това съобщи News. bg. Вместо това, главно американски и френски граждани, чрез благотворителни фондации «Нотр Дам», стоят зад първите дарения, които плащат сметките и заплатите на 150-те работници, наети от катедралата след пожара на 15 април.     Пожарът напълно унищожи покрива на «Нотр Дам» и изведе извън списъка на посещаваните културни обекти катедралата. В момента на «Нотр Дам» работата продължава денонощно и комитетът разчита на благотворителните фондации, за да финансира първата фаза на реконструкцията. Работниците са изправени пред сериозната задача да изчислят отравянето с олово вследствие на пожара, което бе установено в района на «Нотр Дам». Андре Фино, говорител на комитета по възстановяването на «Нотр Дам» обяснява, че донорите искат да знаят за какво ще се харчат парите им, като за тази цел трябва да им се предоставят плановете за възстановяването на паметника. До момента са събрани около 9% от обещаните средства за възстановяването на паметника. При това 90 на сто от тях са дошли от САЩ. «Американците са много щедри към «Нотр Дам», паметникът е много обичан в Америка», коментира Мишел Пико, ръководител на благотворителния фонд «Приятели на «Нотр Дам». Почти 1 млрд. долара бяха обещани от някои от най-богатите семейства и компании във Франция още в първите часове и дни на инцидента, който разтърси Франция. Това предизвика и критики, че обявените дарения са толкова големи, че са израз по-скоро на суетата на донорите, отколкото инспирирани от искрено желание за запазване на културното и църковното наследство на Франция. Френският премиер Едуар Филип обяви международен конкурс за архитекти за възстановяване на кулата на катедралата Нотр Дам след специално заседание на кабинета за реконструкцията на катедралата. Властите нямат оценка за общите разходи за ремонтните дейности. Макрон заяви, че иска катедралата да бъде възстановена след пет години, което бе определено като огромно предизвикателство и историческа отговорност».", "date": "2019.06.18", "title": "Френските милиардери излъгаха, не са дали нито стотинка за “Нотр Дам”"}
{"url": "http://www.classa.bg/%D1%81%D0%B2%D1%8F%D1%82/item/396836-%D0%BE%D0%BB%D0%B8%D0%B3%D0%B0%D1%80%D1%85,-%E2%80%9E%D0%B7%D0%B0%D0%B2%D0%BB%D0%B0%D0%B4%D1%8F%D0%BB-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0%E2%80%9C,-%D0%B1%D1%8F%D0%B3%D0%B0-%D1%81%D0%BB%D0%B5%D0%B4-%D1%81%D1%80%D0%B5%D1%89%D0%B0-%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D0%BA", "text": "До неотдавна Владимир Плахотнюк, без да се крие особено, контролираше всички важни институции на властта – Главната прокуратура, Националния център за борба с корупцията, Службата за информация и сигурност, съдебната система, включително Конституционния съд. Вертикалната линия, която бе изградил, му гарантираше неограничени възможности и влияние, независимо от резултатите от всякакви избори. Във външните отношения той действаше по различен начин – доста умело насъскваше едни срещу други Запада и Русия, наричайки се проевропейски политик, който се противопоставя на заплахата на Путин. Неговата крадлива природа беше позната отдавна на всички, но това позициониране действаше. Американците бяха решили, че колкото и да е корумпиран Плахотнюк, той е техен кучи син.     Отне им няколко години, за да разберат: олигархът няма да изпълнява плановете на Вашингтон (както и на Брюксел и Москва), интересуват го само парите. При това, много – всичко, каквото има в тази нещастна страна. Ето защо между Европа, Русия и САЩ възникна взаимно разбирателство: Плахотнюк трябва да си ходи. А после ще се разберем кой ще управлява Молдова. Нека ви напомня как възникна двувластието. За да разберем неговия произход, трябва да се върнем няколко месеца назад. На 24 февруари в Молдова се проведоха парламентарни избори, след което трябваше да се сформира ново правителство. Но коалицията, необходима за неговото одобрение, не се появи до 8 юни, когато политически разнопосочните Социалистическа партия (Игор Додон, 31,22% от гласовете) и блокът АКУМ (26,66%), ориентиран към сближаването със Запада, изведнъж се обединиха. На 8 юни парламентът прекрати правомощията на правителството, контролирано от Плахотнюк, начело с Павел Филип, и гласува за новото правителство начело с Мая Санду. Демократическата партия на олигарха не участва в гласуването. В допълнение, парламентът прие декларация, в която нарича републиката „завладяна държава“, имайки предвид Владимир Плахотнюк. На следващия ден Конституционният съд, контролиран от Плахотнюк, отстрани президента Игор Додон от власт и прехвърли правомощията му на и.д. министър-председателя Павел Филип. Той от своя страна разпусна парламента и насрочи избори за 6 септември. Полицията и няколко частни охранителни фирми, контролирани от Плахотнюк, блокираха правителствените учреждения и до вчера не позволяваха на министър-председателя и на членовете на новия кабинет достъп до работните им места. Изглеждаше, че Демократическата партия ще продължи вътрешнополитическата борба. И дори може би ще спечели. Обаче през нощта се състоя 15-минутен разговор с американския посланик, след което Владимир Плахотнюк внезапно промени решението си. На летището пристигнаха няколко чартъра, които откараха олигарха и неговите съратници в различни страни. Смятам, че сега започва най-интересното: борба със Запада за влияние в Молдова. Страната, трябва да се признае, е разделена приблизително наполовина и чия пропаганда ще бъде по-успешна е трудно да се каже.  ", "date": "2019.06.18", "title": "Олигарх, „завладял държавата“, бяга след среща с американския посланик"}
{"url": "http://www.classa.bg/%D1%81%D0%B2%D1%8F%D1%82/item/396837-%D0%B3%D0%BB%D0%BE%D0%B1%D0%B0%D0%BB%D0%BD%D0%BE%D1%82%D0%BE-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D0%B8-%D0%BE%D0%B3%D1%80%D0%BE%D0%BC%D0%BD%D0%B8-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B8-%D0%B2-%D1%80%D1%83%D1%81%D0%B8%D1%8F-%D0%BF%D1%80%D0%B8%D0%B3%D0%BE%D0%B4%D0%BD%D0%B8-%D0%B7%D0%B0-%D0%B6%D0%B8%D0%B2%D0%BE%D1%82", "text": "Само една четвърт от населението на Русия може да нарече огромните територии от Урал до Тихия океан свой дом, пише Baublatt. По-голямата част от района не е подходящ за живеене главно поради изключително ниските температури. В бъдеще обаче ситуацията може да се промени и основната причина е глобалното затопляне, отбелязва швейцарското издание. От Урал до Тихия океан, 13 милиона квадратни километра, 77% от общата територия на страната – всичко това е за   на Руската федерация, пише Baublatt. И при това само една четвърт от населението на Русия може да нарече тези огромни територии свой дом, отбелязва швейцарското издание.     По-голямата част от района не е подходяща за живеене главно поради крайно ниските температури. В бъдеще обаче ситуацията може да се промени и основната причина за това е глобалното затопляне. До подобен извод стигнаха учените от Красноярския федерален изследователски център и американския Национален институт за космически полети по време на съвместно изследване, обяснява Baublatt. Според резултатите от изследването до 2080 г. климатът в азиатската част на Руската федерация ще стане по-мек. В резултат на това площта на вечната замръзналост в този регион ще бъде намалена от 65% на 40%. , цитира швейцарското издание ръководителя на изследването доктор Елена Парфьонова. Според нея в бъдеще в условията на по-топъл климат ще бъде по-лесно да се гарантира продоволствената сигурност - поне що се отнася до селското стопанство. Това обаче зависи от властите и тяхната политика, уточни Парфьонова. , смята ръководителят на руско-американското изследване. В момента, за съжаление, развитието на инфраструктурата в Сибир и Далечния Изток оставя много да се желае, оплака се Парфьонова.  ", "date": "2019.06.18", "title": "Глобалното затопляне ще направи огромни територии в Русия пригодни за живот"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396830-%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%BE-%D0%BA%D1%80%D0%B8%D0%B5-%D0%B7%D0%BB%D0%B0%D1%82%D0%BA%D0%B0", "text": "Златка Димитрова вече спокойно може да си съперничи с Благой Георгиев - Джизъса. Плеймейтката не спира да се татуира, сякаш гони бившия футболист по брой рисунки по тялото, пише \"Уикенд\".     Бургазлийката постоянно демонстрира мускулестото си тяло с изрязани дрешки или по бански и така се виждат множащите се картинки.     Ръцете и гърбът на Черната Златка са най-шарени, а револверът на задника я прави да изглежда като мутра от 90-те години. Димитрова обаче не смята да спира да се рисува и постоянно обмисля какво още да изпише на кожата си. Ако Джизъса отдавна е загубил бройка им, пред същата опасност е изправена и плеймейтката", "date": "2019.06.18", "title": "Вижте какво крие Златка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396831-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%BF%D0%B0%D0%BA-%D0%B2%D1%8A%D0%B7%D0%B1%D1%83%D0%B4%D0%B8-%D0%BC%D1%8A%D0%B6%D0%B5%D1%82%D0%B5", "text": "Половинката на вратаря на Левски Николай Михайлов - Николета Лозанова, не спира с провокативните фотоси от почивката си в Турция. Красавицата и днес не пропусна да разгорещи мрежата с перфектните си форми, като не остави почти нищо на въображението.      Плеймейтката се пусна по изрязано бельо и събра хиляди лайкове. Припомняме, че половинката на стража на \"сините\" вчера качи снимка, на която е само по прашки.     Опитният вратар получи само седем дни почивка, тъй като той бе в състава на Красимир Балъков за последните две европейски квалификации и ще се присъедини към втората част на лятната подготовка на Левски, която ще се проведе в Австрия.  ", "date": "2019.06.18", "title": "Николета пак възбуди мъжете"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396829-%D0%BD%D0%B5-%D1%8F-%D0%B1%D0%B8%D0%B2%D0%B0-%D0%B2-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%82%D0%B5,-%D0%BD%D0%BE", "text": "Копа Америка за пореден път защити славата на горещия латино футбол, като още със старта си предложи изненади и много голове. Горещо обаче е не само по терените и по трибуните, а и в социалните мрежи.   След  която се зарадва на победата с 2:0 над Аржентина, и Перу показа, че има красиви фенки. Макар да не позна крайния резултат в двубоя с Венецуела (0:0), залагайки на победа с 2:0 актрисата, певица и модел Дейзи Араухо зарадва мнозина, като позира полугола.  Червенокосата звезда обеща да не пропуска мач от Копа Америка и да призова феновете си да не я изпускат от очи.  ", "date": "2019.06.18", "title": "Не я бива в прогнозите, но"}
