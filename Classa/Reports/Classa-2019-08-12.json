{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398807-%D0%B1%D0%B0%D0%B1%D1%85%D0%B8%D0%BD%D0%B8-%D0%B4%D0%B5%D0%B2%D0%B5%D1%82%D0%B8%D0%BD%D0%B8%D0%BD%D0%B8", "text": "Неделя Мисля да си направя влог. Било изгодно. За мен най-големите влогъри на България са тия, които успяха да си ги възстановят напълно след фалита на КТБ. Останалите са пълни аматьори с нереалистично себеусещане. Същото е и в ютюб. Самотни хора говорят на телефоните си, за да развличат многомилионна аудитория. От самотни деца. С телефони. Удари камбанката, вика чичкото. И си купи от мърчандайза, вашите ще направят всичко, за да ги оставиш на мира. Стига ми репоствахте тоя елен с горящите рога. Ако не вярвате, че снимката е фалшива, значи мислите, че има толкова тъп елен, който да завре намазаните си с керосин рога в пожар и после драматично да позира. Прекалявате май с интернета. Иначе, споко, вече всички сме Сибир. Мразовити заточеници на системата, които си шушукат антиправителствено преди вечерна проверка. Понеделник Какъв чудесен ден. Едно наперено момче, кандидат за кмет, разправя, че щяло да инвестира в трамваите, метрото било твърде скъпо за малка София. Как си личи, че си кореняче, мой човек. Нито София е малка за каквото и да е, нито трамваят вече впечатлява гостите на столицата като едно време. Ти продължавай да ги плещиш тия и ще си инвестираш в трамваи още доста, докато други инвестират в служебни шофьори. Покрай Спаси София се сещам за Спаси Готъм. Новата Батуомън щяла да е лесбийка, еврейка и веган. Ех, каква кукичка за по-консервативните шарани, понеже нали ни дойде до гуша от политическа коректност и сега всяка роля е погрешно разпределена. Вие предпочитате кисела самотна жена, която нощно време бие лоши мъже, да има по-друга екранна обосновка, нали така. Ама и вие не знаете какво искате. Вторник Някакъв влогър на име Слави повел група неориентирани последователи към Мусала, сгафили нещо в пъченето и сега врещи срещу системата. Оф, а аз си мислех, че имаме капацитет само за по един свръхамбициозен лидер Слави на сезон. Мусала ли бе, чиче, закатери и ти? Много ви се услаждат върховете на вас инфлуенсерит. А не изглеждаш човек, дето се е събличал по физическо много редовно, та катеренето да ти идва естествено. Последно да ви питам, с Гешев какво правим? Че още ден-два и съвсем няма да е огнена тема. Сибир ли сме вече? Или още, знам ли как е правилно да го кажа? Иначе делото за хака на НАП щели да го гледат при закрити врата. Да не изтече още някоя данна сигурно. Моля ви, пускайте ни отвреме-навреме по някой скрийншот или запис на охранителна камера, да сме спокойни, че знаете какво правите. Сряда Тоя влогър Слави Мусалата излезе голяма работа. Зове за бунтове в негова подкрепа, единадесетгодишни в цялата страна организират комитети. Пращат му пари да си плати глобата, понеже той неговите за глупости не ги давал. Леле, че влиятелен катерач се извъди. А вие не вярвахте, че ще бъде детска планета. Надеждата ми е в пубертета. Апропо, ако Гешев му отвърти един задвратник на тоя публично, има моята подкрепа официално. Чухте ли, в Рим вече нямало да дават да се сяда на Испанското стълбище. О, каква трагедия за инстаграм. Скузи, ако досега не сте положили задник на тази забележителност, от тая седмица ще глобяват. Естествено, не важи за Слави Мусалата, той може да прави каквото си иска и да организира после опълчение от езиковите паралелки. Но приказката ми беше за стълбата де. Испанската е под зепрещение, но нашата си е отворена за всякакви катерачи. Четвъртък Голям ден за българската рзаследваща журналистика. Първо - в репортаж за интернет (влог) на Генка Шикерова лъсна тлъста схема с прасета и . Скъп и нектролируем огън има в тия наши инсинератори. Пламна и тоя хабитат. Ще послушаме малко БАБХини деветини, а прокуратурата ще има възможност да се прояви като полезна за хигиената. Макар че аз все така не съм убеден в ефективността да кремираме свинщината. Само я пърлим, нищо повече. Вторият любопитен момент дойде, когато Георги Лозанов похвали малко грапаво сайта Биволъ, а те разследваха комплимента му и се обидиха. На репутация се засегнаха хората и се запалиха да я доказват. Настана страховит приятелски огън. Още един див пожар за съпричастие из социалните мрежи. Никой ли няма да спретне колаж на бивол с горящи рога? Петък Страхотна жега наоколо. От общината раздават минерална вода на минувачи. Хората са щастливи, забравят, че това е град, построен върху минерален извор, тая пластмаса за тръби на чешмички по-добре да беше отишла. Обаче дай му на нашенеца аванта и той веднага става европеец. Същата минерална вода нали по морето четири кинат струва бутилчицата?! Като споменах морето, благодаря сърдечно за всички тия споделени бедра и деколтета, наистина нямаше нужда. Напълно ви съчувствам. Но, така де, и това си е вид обществена смелост. Знаете ли я теорията, че именно заради горещото ни лято и морето, нямаме революцци. Но пък нямаме и проблеми със Сибир от друга страна, сещате ли се. Мажете се само, да не изгорите, че виждате какви драми са. Събота Обяниха най-богатите семейства в света. Няма нашенци, не се налага прокуратурата пак да заработва. Ветко остава на топло, ако се чудите как върви и това инсинериране. Иначе кралската династия на Саудитска Арабия е в челната петица. Това обяснява защо реваншът между Джошуа и Руис ще е там. Но за това вълнение все още ни е рано. Отказах се да си правя влог. Искам да си остана правилно неразбран. Ако стана твърде влиятелен, ще искате да ви водя на Мусала или да заемам позиции относно медийната среда, а аз едвам свързвам двата края. Пък и да не съм Българската православна църква, че всеки път като цъкнете камбанката, да изкарвам кинти.  ", "date": "2019.08.12", "title": "БАБХини деветинини..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398808-%D0%BC%D0%B0%D0%B3%D0%B8%D1%8F%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0%D1%82%D0%B0-%D1%81-%D0%BD%D0%B0%D0%B9-%D0%BC%D0%BE%D1%89%D0%B5%D0%BD-%D0%B3%D0%BB%D0%B0%D1%81-%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0", "text": "Гласът й е звучал на много места по света - Йордания, Петра, на свещения храм Тара в Ирландия. И който веднъж го е чул, не го забравя. Българката Смиляна Захариева влезе в Гинес за \"най-мощния глас на планетата\".       На 27 септември 2018 година пловдивчанката Смиляна Захариева постига нов световен рекорд за мощен глас в книгата на Гинес, след като уредът засича 113.8 децибела на 2.5 разстояние. Указанията на Гинес са стриктни, те включват редица параметри - точен вид и марка на уреда за измерване на силата на гласа, разстояние, височина, калибровка на шумомера.      Експериментът се провежда пред медия, която заснема всичко без прекъсване. И става така, че рекордът е поставен, а името на Смиляна Захариева е вписано през юни тази година в книгата на Гинес. Впрочем при точно изчисляване на силата на гласа се използва формула, която отчита разстоянието и височината на източника - когато тя се приложи, става ясно, че от устата на Смиляна гласът излиза с мощност 143.8 децибела. Само за сравнение - 120 децибела е шумът в дискотека, излитащ самолет стига 150 децибела, а удар на парен чук звучи със 120 децибела. В обикновен разговор не може да се разбере силата на гласа на Смиляна, но когато тя запее, хората замират. Мнозина плачат. Това е магията на родопската песен, а някъде в нея се корени и магията на непобедимия на цялата планета глас.     Да пееш не с една, а със 101 гайди Смиляна е завършила Националното училище за фолклор в Широка лъка в клас за родопско пеене, нейният глас е подбран и школуван да изпълнява точно този вид народна музика, която се отличава от всички други в страната с необикновената си мощ. Поне две са причините за това, а те обясняват и рекорда - в Родопите хората живеят в разпокъсани махали, за да се чуят, гласът им трябва да е силен. И втората, по-логична причина - песните се изпълняват със съпровод от каба гайда, а това е инструмент, който не може да свири тихо, така че певците трябва да имат силен глас. Година преди да се реши да кандидатства за рекорд на Гинес Смиляна Захариева пее на сцената на Античния театър в Пловдив не с една, а със 101 каба гайди...След като покорява това препятствие, тя предприема първите стъпки към рекорда. \"Бях певица, обикаляхме по турнета, нямаше ни по цели месеци, обяснява Смиляна. Когато веднъж се върнах от поредното турне, двегодишната ми дъщеря не ме позна. Тогава казах  - край.\" След 20 години работа в туристическата сфера, днес Смиляна Захариева се връща към музиката, но това не става изведнъж и лесно. Глас, който да се чуе и отвъд планината Изградила своята душевност на базата на родопската песен, тя търси днес нови приложения на този необикновен лад, който може дори да лекува. Смиляна развива своите познания и умения в сферата на музикотерапията и е подкрепена от редица изследвания, доказващи лечебното влияние на родопските песни върху аурата на човека. Разработва своя система от десет родопски чана с различно звучене и вече прилага резултатите си. Най-силният глас на планетата е звучал на различни места по света - все импровизирано, сред хора, които и не подозират, но няма да забравят преживяването. Смиляна е запявала някои от легендарните родопски песни като \"Излел е Дельо хайдутин\", с която поставя рекорда, или \"Девойко, мари, хубава\", \" Рипни, Калинке\" на места като Петра, Йордания, в пустинята при бербери, на свещения хълм Тара в Ирландия. На тазгодишния Национален гайдарски събор в село Гела, тя запя под съпровод на гайда на поляната малко след проливния дъжд. Неочаквано и внезапно екна гласът, който извади хората от навесите и палатките и ги събра. Тази година съборът бе посветен на стогодишнината от рождението на легендарния гайдар бай Дафо Трендафилов, а Смиляна Захариева е единствената певица, която има диск с него отпреди години. Така традицията продължава и прехвърля вечната планина, за да се чуе и далеч от нея.  ", "date": "2019.08.12", "title": "Магията на българката с най-мощен глас на планетата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398809-%D0%BE%D1%87%D0%B0%D0%BA%D0%B2%D0%B0-%D1%81%D0%B5-%D0%BF%D1%8A%D1%80%D0%B2%D0%B0-%D1%81%D1%80%D0%B5%D1%89%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BA%D1%83%D0%BF%D0%B8%D1%85%D0%BC%D0%B5-%D1%84-16-%D0%B1%D0%B5%D0%B7-%D1%80%D1%83%D1%81%D0%B8%D1%8F-%D0%BD%D1%8F%D0%BC%D0%B0-%D0%B3%D0%B0%D0%B7-%D0%B7%D0%B0-%D1%85%D1%8A%D0%B1%D0%B0-%D0%B1%D0%B0%D0%BB%D0%BA%D0%B0%D0%BD", "text": "Продължаваме да работим за идването на Фолксваген в България, и за Хюндай, също. Ако с Южна Корея подпишем договора през септември месец, той също ще е за милиард и половина, подчерта премиерът.     \"Без Русия не може да има газ за хъба \"Балкан\", това заяви в Туркменшстан българският премиер. Среща Борисов-Медведев се очаква днес в рамките на Първия каспийски форум, който се провежда в Туркменистан, в курортната база \"Аваза\". Очаква се тема на разговорите да бъдат енергийните проекти и по специално Балкански поток, както и захранването на хъба \"Балкан\" с туркменистански газ. Това ще е първата среща между българския премиер и руския му колега след като България подписа договора за закупуване на американските бойни самолети Ф-16. \"Туркменистан се развива бързо, страната е в тройката с най-големите газови находища, но всички тръби от Туркменистан към Европа минават през Русия. За да захраним хъба \"Балкан\" с туркменистански газ, това може да стане само със съгласието на руската страна и за това ще говоря с премиера Медведев\", заяви Борисов след като разгледа икономическото изложение на пристанището в Туркменбаши, съпроводен от вицепремиера Рашид Мередов.   Последната среща Борисов-Медведев беше през март т.г., когато руският премиер направи официална визита в нашата страна. Тогава в изявлението си пред медиите във с предстоящото подписване на договора за Ф-16 Бойко Борисов потупа приятелски своя руски гост и го успокои: \"Няма да се плашите!  Щe пoддържaмe руcкaтa тeхникa в aвиaциятa, дoкaтo дoйдaт нoвитe изтрeбитeли\". Медведев прие закачката с ледено изражение на лицето и отговори: \"Изтрeбитeли винaги щe дoйдaт, вaжнo e гaз дa дoйдe и цeнтрaлитe дa рaбoтят\". Премиерът със загриженост коментира, че след 10-12 гoдини щe ce нaлoжи дa внacямe тoк. По отношение на АЕЦ \"Белене\" Борисов подчерта пред Медвев: \"Няма дa имa руcкa цeнтрaлa, зaщoтo рeaктoритe ca бългaрcки\" и подчерта, че нe иcкa дa хвърлим \"3 милиaрдa в Дунaвa\". A зa въпрoca -НAТO или Руcия Бoриcoв oтceчe: \"Ниe cмe в НAТO и c Руcия\" и отново пoиcкa Чeрнo мoрe дa e зoнa зa туризъм. Какво точко ще си кажат двамата сега и ще има ли реални икономически изражения от разговора им шест месеца по-късно, предстои да видим утре в \"Аваза\", курортен център на 12 км от гр. Туркменбаши. Националната туристическата зона Аваза, която посрещна гостите на първия Каспийски икономически форум, е изградена по инициатива на президента на Туркменистан през 2007 г.  Огромни модерни хотели, водни пързалки, паркове и места за отдих са превърнали Аваза в съвременен комфортен курорт, който разполага с всички удобства за провеждане на големи мероприятия с различно предназначение на най-високо организационно ниво. Също като Дубай туркменистанският курорт е изникнал от пясъците, а стопаните му са се погрижили да направят от пустинята една зелена приказка. Но! Но за разлика от Дубай, Аваза е абсолютно празен. Хотелите са празни, плажовете пусти, няма чадъри, ресторантите - празни. Целият курорт изглежда като призрачен град без жители. Казват, че заради сигурността на форума президентът е наредил курорта да се изпразни. Но и без Каспийския форум \"Аваза\" остава празен откъм туристи. За миналата година визи за Туркменистан са получили едва около 1000 чужденци.  Страната е абсолютна авторитарна диктатура, която се ръководи от волята на великия ръководидел Гунбангули Бердимухамедов, чиято позлатена статуя на кон се извисява в столицата Ашхабат. В близост до Туркменбаши е изградено ново международно летище, което има капацитет да приема самолети от всякакъв тип, но в часа на кацането на българския полет единственият самолет на летището беше на българския премиер.  По широката нова магистрала от летището до града нямаше нито една кола, освен двата автобуса на българската бизнес делегация и журналистите. По цялото протежение на пътя, повече от 50 км, от двете страни в пясъка са засадени зелени туи, които се напояват капково. А през 50-100 метра зад борчетата се забелязваха мъже в черни панталони и бели ризи. Туркменбаши също е построен в пустинята и всяко храстче са напоява.  Присъствието на мъжете с бели ризи е навсякъде в града, буквално  на всеки ъгъл. Портретът на усминахтия президент Бердимухамедов грее почти на всяка сграда, а всички вестници излизат на първа страница с неговия лик. Телевизията показа заседание на правителството, на което министрите стоят прави и си записват разпорежданията му, а пред него на масата лежи златен лаптоп. Новините на телевизията са с обекти предимно от живота и дейността на президента. Любимото животно на президента е конят. А образите на двата му най-любими коне са вплетени в националния герб  на страната. През пролетта президентът издаде нова песен заедно с внука си, записана в чест на националния ден на коня, който се празнува на 27 и 28 април. Изпълнението е посветено на президентския кон на име Просперитет. В песента се казва, че именно той бил предвестник на просперитета в Туркменистан. Стиховете са написани лично от президента, а композитор на музиката е внукът му. През юни т.г. Гурбангули Бердимухамедов отпразнува своя 62-и рожден ден с откриване на най-голямата рафинерия в света за преработване на природен газ в бензин. Съоръжението има за цел да разнообрази въглеводородния износ на богатата на газ централноазиатска страна, която се бори с ниските енергийни цени в световен план. Бердимухамедов обявил, че новата рафинерия ще преработва 1,785 милиарда кубически метра природен газ годишно и ще произвежда от него 600 000 тона бензин, 12 000 тона дизел и 115 000 тона втечнен природен газ. Преработването на газ в бензин в сравнително нова технология. Заводът е построен от консорциум между японската компания \"Кавазаки хеви индъстри\" и турската \"Рьонесанс\". Във финансирането на проекта на стойност 1,7 милиарда долара е участвала Японската банка за международно сътрудничество. Газ, пясъци, модерно строителство ... и опити да се превърне тази бивша съветска република в съвременна високотехнологична държава с авторитарно управление, където по думите на премиера Борисов България има интерес да инвестира.      ", "date": "2019.08.12", "title": "Очаква се първа среща Борисов-Медведев след като купихме Ф-16: Без Русия няма газ за хъба \"Балкан\"!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398810-in-memoriam-%D0%B7%D0%B0-%D0%B5%D0%BC%D0%B8%D0%BB-%D0%B5%D0%BB%D0%BC%D0%B0%D0%B7%D0%BE%D0%B2-%D1%85%D1%80%D0%B0%D0%BD%D0%B8%D1%82%D0%B5-%D1%81%D1%82%D0%B0%D0%BD%D0%B0%D1%85%D0%B0-%D0%BE%D1%82%D1%80%D0%BE%D0%B2%D0%B8,-%D0%B0-%D0%BE%D1%82%D1%80%D0%BE%D0%B2%D0%B8%D1%82%D0%B5-%E2%80%93-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0", "text": "  „Много от Вас имат честта да го познават като лечител, поет, писател, журналист, изследовател, възкресител на българското билкарско изкуство, иноватор в много области, но преди всичко като грижовен и незаменим приятел. Ние от екипа на неговата   имахме привилегията да го познаваме като баща, спътник, водач, опора и да се възхищаваме на неговият безкраен оптимизъм и вяра в добротата на човека и бъдещето на България и Билкария.“ В негова памет поместваме отново интервюто, което Емил Елмазов  специално за е-вестник точно преди 10 години. –  Какво е качеството на билките, които се продават в търговската мрежа? – Има няколко начина за добиване на билки в България. Първият е от диви находища. Обикновено тази дейност е свързана с разрешителен режим. Билки може да се добиват и свободно, стига собственикът на терените да няма някакви претенции. За жалост, има и трети начин – от крайпътни земи, за които никой не претендира, но са доста замърсени. Обикновено най-бедните слоеве от населението, които събират билки, берат от тези площи, защото никой не ги гони. Това е доста отдавнашна традиция – още от времето, когато „Билкокооп“ държеше монопола върху търговията, смесването и производството на продукти от билки. Има и един по-прогресивен начин – създаване на билкови резервати. Така сме направили в Боженския Балкан – на площ от 150 дка, която се охранява и е далече от пътищата, отглеждаме билки. Ако има нещо положително в съсипването на българската индустрия, то е, че в Балкана настана пустота и чистота. В нашия и в други резервати за билки в Родопите тенденцията е завареното там да се запази и да се привнасят култивирани растения, които са високоиздръжливи, сухоустойчиви и студоустойчиви. –  Заради по-суровите климатични условия в планината ли е важно билките да са толкова издръжливи и устойчиви? – Колкото един семенен и растителен материал е по-близо до самооцеляването в дивата природа, толкова той е по-подходящ за билкарството. Има и лечебен смисъл в това – ако едно растение не може само да се опази в рамките на някаква местност, как ще опази човека? Прилага се и подходът за откриване на антагонисти и протагонисти на лечебните растения, защото те сами се подреждат. Сами отчитат особеностите помежду си – своите приятелства и враждувания, така че човек пуска природата да изпълнява своите закони, въпреки неговата ръка. Получава се една симбиоза, която днес се нарича биодинамично земеделие. В него човекът се намесва само с цел да увеличи активните вещества в лечебните растения. –  Каква е разликата между билките, отгледани в „резерват“ и самораслите видове? – Ако една коприва расте край пътя, прашна и засипана от олово, тя не е никакво лечебно растение – тя е отровно растение. Но ако е в резервата и има 0.3% съдържание на органично желязо, ние можем от нейните собствени листа да приготвим течна тор и допълнителни препарати, с които да я обливаме, да я обработваме и след няколко години желязото да нарасне двойно. Тоест, може да се подсказва на растението желаната посока за развитие. Това е основата на биодинамичното земеделие и бъдещето на билкарството – в строго охранявани местности, с помощта на съвременната наука, но без оттегляне от правилата на природата. Тогава билките стават лечебно средство. –  Казахте, че билките сами се подреждат и съчетават. Какво значи това? – Ако посеете примерно салвия скларея, много скоро край нея започва да се появява живовляк. Преди това сте имали много добро желание да посадите живовляк, но той не се е хванал. Обаче със съпровождащата салвия скларея – неговата „майчина билка“, той застава там и се стимулира от присъствието й. Лайката например е известна като лекаря на растенията. Посяхме лавандула, която е един изискан сорт, доста студоустойчив, на върха на билото, но той не тръгна добре. Когато засадихме семена от медицинска лайка край плантацията с лавандула, тя тръгна два пъти по-бързо. Такива съчетания, открити отдавна във вековете, или нови познания от съвременната агронаука се прилагат, за да не се използват хербициди. В тази територия не трябва да има дори и един синтетичен атом. –  Как съчетахте билките, които посадихте, с дивите растения, характерни за местността? – Там заварихме естествени находища от зим-зелен, от пчелник – съхранихме ги и установихме край тях само техни „протагонисти“. Иначе ще ги прогоним. А има растения, които винаги променят местата на появяването си. Такова е разковничето, обичничето, някои от т. нар. магични растения. Даже и жълтият кантарион не вирее два пъти на едно и също място. И той прихожда, и той се премества. Много от растенията са странстващи, независимо от това, че ние ги възприемаме като статични същества. Правейки карта на резервата от година на година, ние виждаме как те се движат, как са относително неспокойни, търсят все по-доброто място – както ние, когато имаме една квартира, искаме още по-хубава, на по-слънчево място, с повече запаси от храна и вода. Много е интересно да се наблюдават растенията и е полезно да им се помага, но само полека, отстрани, за да не загубват те своя имунитет и способност да се справят с битието си сами. Всичко, което отглеждаме с много закрила, пестициди и химия, накрая се оказва неполезно и като сила, и като възможности, попадайки в човешкия организъм. –  Имате предвид храните, които основно консумираме ли? – Да – виждаме какво се получава от силно химизираните храни в момента. Храносмилателният тракт на хората започва да се уврежда вече в много ранна възраст – дори при децата. Започваме да се питаме дали от това хранене с химия няма да се промени самото човешко същество. То или трябва да мутира, или постоянно да страда от полипи по червата, от рак на дебелото черво и всевъзможни заболявания. Мечтата на Хипократ е била „Храната да бъде вашето лекарство, а лекарството да бъде вашата храна“, а сега е обратното – храните станаха отрови, отровите – лекарства. –  Има ли билки или билкови рецепти, които са много ефикасни, но вече са изчезнали? – Ние върнахме от диви находища в Родопите едно растение, наречена лимец. Това е първото пшеничено растение по нашите земи. Точно то се беше загубило и изчезнало за повече от 50-100 години. Преди 7 години, когато започнахме да го възстановяваме, разчитахме на една шепа семена. Сега вече имаме 20-30 декара от него. Това е пшеницата, която защитава децата от глутеновите алергии, защото не съдържа никакъв глутен. Основното качество на това растение е, че запазва устойчивостта на човешкия организъм. 17 000 години то си съществува, независимо от човека, без някой да го гледа и пренася, което показва, че самото то е много устойчиво.    Вероятно има и други такива растения. Мечтата на Хипократ може и да се сбъдне на практика някой ден, въпреки че билките, които познаваме, засега стигат най-много до подправки. Но ето че лимецът – тази първородна пшеница – носи сложното качество да бъде едновременно и храна, и лекарство. –  Откъде да си купим хубави билки? – Отивате в резервата и си купувате оттам, където всичко е чисто и лесно обозримо. Колкото можете да повярвате, че в едно кисело мляко няма консерванти и всичко, свързано с неговото производство, е чисто, толкова може да повярвате и на написаното на едно пликче с билки, ако не знаете, че зад него стои стабилна суровинна база. –  Кои заболявания най-добре се влияят от билки? – Опитът на човечеството е хилядолетен. Удивителни постижения имат например живовлякът и черният оман в лечението на рака на дебелото черво. Жълтата тинтява, която вече е много рядка и е в Червената книга, носи изключително облекчаване на сърдечния мускул и на сърдечната дейност. Розмаринът повдига жизнеността на мускулатурата и на духа. Лимецът подпомага устойчивостта на организма и волята на човека. Котешката стъпка е едно възродено средство срещу туморни заболявания. Очанката си върна значението за лекуване на уморените от екраните на компютрите и телевизорите очи на човека. Може много да изреждаме… –  Кои билки влияят добре за отказване на алкохола и цигарите? – Копитникът, макар че е силно действаща билка и се води дори за токсична, когато е приложен умерено, с познание и от квалифициран фитотерапевт, може да повлияе върху един заклет алкохолик. Масажите с масло от здравец повлияват силно върху пушачите. Риганът също е много мощно средство за лекуване на зависимости.        Той е бил използван в английските приюти за наркомани още в началото на века. Нашето откритие – лимецът, добавен към копитник и в комбинация с етерично- маслена субстанция с основна съставка – уникалното българско здравецово масло, дава разкошен резултат. Холистичното лечение, в което фитотерапията и аромотерапията са силни, не трябва да се разглежда като използване на една билка срещу една болест. Трябва да лекуваме не болестта, а организма, а той сам ще си изхвърли болестта. –  Има ли хубави билкови рецепти, които вече са забравени и трябва да се възродят? – Има много хубави билкови рецепти – от богомилския „Зелейник“, който ние сме издали, през рецептите на Боян Мага, на Василий Врач, на Поп Богомил. От Христос насам всички големи философи са били и лечители. Хипократ също не е лекувал със средствата на съвременната медицина, а със силата на растенията. –  Имаше много добри чайове, които се произвеждаха по билкови рецепти, но изчезнаха от търговската мрежа. Какво стана например с чая „Бронхопам“?  – Той е по рецепта на д-р Димитър Памуков и се произвеждаше от „Билкокооп“. Явно отношенията между д-р Памуков и „Билкооп“ са останали неуточнени и по този начин марката загива. Но рецептата я пише на всяка кутийка. Вече няма тайни, магически рецепти. Има само най-точно време за приложение и най-точната рецепта за отделния човек и неговия здравословен проблем. И най-важното – трябва да се лекува самият организъм, а не на болестта.      ", "date": "2019.08.12", "title": "In memoriam за Емил Елмазов: Храните станаха отрови, а отровите – лекарства"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398811-%D1%82%D0%BE%D0%BF-10-%D0%BD%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8", "text": "Напоследък се сблъскваме с многобройни текстове, пълни със суперлативи за бойните изтребители западно производство (по-конкретно американските), в които същевременно се омаловажават предимствата на руските самолети. И това се отнася не само за авиацията, но и за останалата военна техника, включително и специалните единици. \r\n Затова се опитахме да преценим какво е положението в тази сфера обективно, като разгледаме характеристиките и перспективите на съществуващите самолети и тези, които ще бъдат приети на въоръжение в близко бъдеще. Предлагаме списък на 10-те най-модерни летателни машини, който се смята за най-точен от специалисти по целия свят. \r\n   \r\n   10. F-16 “Fighting Falcon”   Производител: САЩ  Приет на въоръжение: 1978 г.  Максимална скорост: 2 Маха  Максимална далечина: 4200 км \r\n   \r\n   9. Saab JAS 39 “Gripen”   Производител: Швеция  Приет на въоръжение: 1997 г.  Максимална скорост: 2 Маха  Максимална далечина: 3200 км \r\n   \r\n   8. МиГ-35   Производител: Русия  Приет на въоръжение през 2018 г.  Максимална скорост: 2.25 Маха  Максимална далечина: 2000 км \r\n   \r\n   7. F-35 II “Lightning”   Производител: САЩ  Приет на въоръжение: 2015 г.  Максимална скорост: 1,6 Маха  Максимална далечина: 2200 км \r\n   \r\n   6. Eurofighter “Typhoon”   Производител: Обединена авиостроителна корпорация на Великобритания, Германия, Италия и Испания  Приет на въоръжение: 2003 г.  Максимална скорост: 2 Маха  Максимална далечина: 2900 км \r\n   \r\n   5. Dassault Rafale   Производител: Франция  Приет на въоръжение: 2001 г.  Максимална скорост: 1.8 Маха  Максимална далечина: 3700 км \r\n   \r\n   4. “Сухой” 30MKИ   Производител: Русия/Индия  Приет на въоръжение: 2002 г.  Максимална скорост: 2 Маха  Максимална далечина: 3000 км \r\n   \r\n   3. “Сухой” Су-35   Производител: Русия  Приет на въоръжение: 2008 г.  Максимална скорост: 2,25 Маха  Максимална далечина: 3600 км \r\n   \r\n   2. F-22 “Raptor”   Производител: САЩ  Приет на въоръжение: 2005 г.  Максимална скорост: 2,25 Маха  Максимална далечина: 2960 км \r\n   \r\n   1. “Сухой” ПАК ФА   Производител: Русия  Приет на въоръжение през 2018 г.  Максимална скорост: 2,0 Маха  Максимална далечина: 3500 км \r\n     \r\n     \r\n  ", "date": "2019.08.12", "title": "Топ 10 на най-добрите изтребители"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/398812-%D0%BB%D0%B8%D0%BD%D0%B8%D1%8F%D1%82%D0%B0-%D0%BD%D0%B0-%D0%B1%D0%B5%D0%B4%D0%BD%D0%BE%D1%81%D1%82-%D1%89%D0%B5-%D1%81%D0%B5-%D0%BE%D0%BF%D1%80%D0%B5%D0%B4%D0%B5%D0%BB%D1%8F-%D0%BF%D0%BE-%D0%BD%D0%BE%D0%B2%D0%B0-%D0%BC%D0%B5%D1%82%D0%BE%D0%B4%D0%B8%D0%BA%D0%B0-%D0%BE%D1%82-2020-%D0%B3", "text": "Линията на бедност ще се изчислява по друга методика от 2020 г. Тя, освен това, ще се прилага и при изчисляването на месечното подпомагане за хора с увреждания. Промяната се предлага от Министерството на труда и социалната политика. Проектът на методиката и мотивите на вносителя са публикувани за обсъждане на портала за обществени консултации. Сега действащата методика за определянето на линията на бедността се основава на статистическото наблюдение на бюджетите на 3020 домакинства. Новата методика ще се базира на статистическото наблюдение на бюджетите и условията на живот на 8200 домакинства, става ясно от мотивите на Министерството за промяната.     Ведомството ще следи и повече източници на данни – Националната агенция за приходите (НАП), Националният осигурителен институт (НОИ), Агенцията за социално подпомагане (АСП). Ще се предоставят и индивидуални данни за социалните трансфери за участващите в извадката на изследването. Линията на бедност се предвижда да се индексира с инфлацията за малката потребителска кошница, както и с коригиращ коефициент. Така се отчитат инфлационните процеси през предходната година и се създава гаранция за избягване на възможността за понижаване размера на финансова подкрепа на хората с увреждания, посочват от социалното министерство. До 2019 г. официалната линия на бедност се използва за аналитични цели, не е обвързана нормативно със социални плащания и се използва при следните плащания от държавата: при предоставянето на хранителни продукти на лица в риск от бедност по Оперативната програма за храни и/или материално подпомагане; при изплащане на еднократни – великденски или коледни, добавки към пенсиите; при предоставяне на безплатна правна помощ; при предоставяне на помощи при бедствия. Линията на бедност се прилага и от Община Велико Търново за определянето и администрирането на местните такси и цени на услуги на територията на общината. Сега действащата методика за определянето на линията на бедност е от 2006 г. и е актуализирана веднъж – през 2007 г., посочват от Министерството на труда и социалната политика. В мотивите се посочва, че тя не отговаря на европейските стандарти, а и социално-икономическите условия в страната са се променили оттогава. От ведомството подчертават, че линията на бедност е 321 лева според сегашната методика. Според предлагането изменение, обаче, тя би била 351 лева. При този размер под прага са над 1,5 млн. души, което е 22% от населението на страната.  ", "date": "2019.08.12", "title": "Линията на бедност ще се определя по нова методика от 2020 г."}
{"url": "http://www.classa.bg/%D1%81%D0%B2%D1%8F%D1%82/item/398813-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D0%BD%D0%B5%D1%82%D0%BE-%D0%B2-%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%89%D0%B0%D1%82%D1%81%D0%BA%D0%B8%D1%82%D0%B5-%D0%BC%D1%83%D0%BB%D1%82%D0%B8%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D1%81%D1%82%D0%B0%D0%B2%D0%B0-%D1%81%D1%8A%D0%BC%D0%BD%D0%B8%D1%82%D0%B5%D0%BB%D0%BD%D0%BE", "text": "Уорън Бъфет веднъж ми каза, че любимите му инвестиции не са толкова залозите върху САЩ, колкото залозите върху способността на американските компании да продължат да изнасят капитализма по света, пише Рана Форухар за Financial Times. Компании като American Express, Coca-Cola, Kraft-Heinz и Procter & Gamble, в които Berkshire Hathaway на Бъфет инвестира, са огромни глобални франчайзи. Все по-голяма част от техния растеж идва от развиващите се пазари, докато те все още изплащат надежден дивидент. Те бяха, каза Бъфет през 2012 г., по-безопасни дори от американските съкровищни ​​бонове. Каква разлика в перспективата може да донесат няколко години. Оставете настрана скорошните предизвикателства, пред които са изправени отделните компании, включително Kraft-Heinz. Днес цялата мъдрост на хеджирането чрез акциите на американските мултинационални компании е съмнителна. Сега е съвсем неясно как, а в някои сектори дали изобщо, през следващите години ще се осъществява трансграничен бизнес. Всички знаем, че глобализацията е застрашена. Данните, събрани от Швейцарския икономически институт, показват, че  . Настоящите препятствия пред нея - от по-ниските трансгранични капиталови разходи до локализирането на веригите за доставки поради популизма, митата и натиска в подкрепа на водещите национални компании - скоро няма да изчезнат. Така че най-умните капиталисти започнаха да преосмислят своите основни теории за инвестиране в новата епоха: епохата на деглобализация. Някои от новите правила са очевидни - по-големите може да не са по-добри. Неотдавнашен доклад на JPMorgan за деглобализацията показва, че през последните 20 години е налице много тясна връзка между интензивността на трансграничната търговия и маржовете на корпоративните печалби в САЩ. По-конкретно, компаниите с голяма пазарна капитализация „се възползваха много от намирането на работна ръка, фабрики и ресурси в страните с най-изгодни разходи за заплати, данъчно облагане, регулации и инфраструктура“. Тази корелация сега се разпада, когато търговията става все по-нестабилна. Технологиите ще бъдат главното бойно поле, на което ще се разиграват търговските войни и политическите конфликти в бъдеще. Помислете за последните заглавия по този въпрос, включително американско-китайските спорове за китайската технологична група Huawei; откриването на антитръстово дело срещу Amazon от ЕС и евентуалните глоби за Qualcomm, както и борбата на Г-7 да постигне съгласие за система за цифрово данъчно облагане. Най-глобализираните технологични акции, които дърпат пазара през последните години, също ще го поведат надолу. Неотдавнашните разочарования при Facebook, Amazon, Apple, Netflix и Google са един знак, но има много по-фини и по-показателни примери за това какво предстои. Arrow Electronics, която дистрибутира компонентите и полупроводниците, които се вграждат в коли, съдомиялни машини, компютри и телефони по целия свят, обяви предупреждение за печалбата си, като се позова на „влошаващите се условия на търсене“.       Това не означава, че технологиите вече няма да стимулират растежа - просто най-добрите възможности за инвестиции може би са в Китай и развиващите се пазари. Пекин даде да се разбере, че инициативата му „Един пояс, един път“ ще бъде не само за изграждане на инфраструктура, но и за създаване на цялостна високотехнологична екосистема, базирана върху китайските цифрови стандарти и местните компании. Китай се превърна в световен инкубатор за мобилните плащания, приложенията за изкуствен интелект и най-модерните биотехнологии. Мисля, че Китай е много подобен на САЩ от периода след Втората световна война - огромен, едноезичен пазар с нарастващо потребителско търсене. Той ще притегли останалата част от Азия и много нововъзникващи пазари в своята орбита на растеж. Вижте неотдавнашното решение на Филипините, традиционен американски съюзник, да използват китайските телекомуникационни компании, за да развият своята 5G мрежа. Не мога да си представя, че инвеститорите няма да се справят по-добре в Азия, отколкото в САЩ или Европа през следващите години. Това може да е вярно не само за акциите, но и за облигациите. Точно както инвеститорите, търсещи доходност в свят с ниски лихвени проценти, се втурнаха в области с висок растеж, като например технологичните акции през последното десетилетие, така сега те се опитват да хеджират евентуалния шок при растежа чрез инвестиране на дълговите пазари, които сега са в балон с епични пропорции. Обичайно е да се твърди, че ако САЩ и светът като цяло влязат в рецесия, хората ще се насочат още повече към американските държавни ценни книжа като сигурно убежище. Но след като Китайската народна банка обяви през 2013 г., че вече не е в интерес на Китай да стимулира натрупването на валутни резерви, една мярка за търсенето на американските съкровищни ​​бонове - съотношението на поръчките към предложените количества - намалява. Междувременно спредът в доходността между американските 10-годишни държавни облигации и съответните им китайски ценни книжа нараства. Пекин даде да се разбере, че ще използва стимули, свързани с инфраструктурата, за да подкрепи забавящата се икономика. Той също се стреми да увеличи търговията с юани и да премахне ограниченията за чуждестранна собственост върху финансовите компании по-рано от очакваното. Всичко това е, за да се намали зависимостта от долара и да се създаде финансова екосистема, ориентирана към Китай. Гравитационното поле на Китай също така ще подкрепи пазарите на суровини. Китайците се нуждаят от петрол - оттук и нарастващото участие на Пекин в Близкия изток и близките отношения с Русия, където както облигациите, така и акциите се представят добре. Суровините ще бъдат един от малкото пазари, изолирани от деглобализацията, тъй като те ще бъдат движени основно от растежа на средната класа в нововъзникващите пазари. Новата ера принадлежи на тази демография, а не на американските мултинационални компании.  ", "date": "2019.08.12", "title": "Инвестирането в акциите на щатските мултинационални компании става съмнително"}
{"url": "http://www.classa.bg/%D1%81%D0%B2%D1%8F%D1%82/item/398814-%D0%B7%D0%B0%D1%81%D0%BB%D1%83%D0%B6%D0%B8%D0%BB-%D0%BB%D0%B8-%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%BE%D1%81%D1%82%D1%82%D0%B0-%D1%81%D0%B8", "text": "Популярността на Европейския съюз (ЕС) сред неговите жители се увеличи до най-високото ниво от десетилетие насам, докато вярата в правителствата на страните членки отслабва. Това трябва да е сигнал за националните лидери, които отказват да споделят властта или да спазват демократичната уредба, пише Леонид Бершидски, цитиарн от  . Гласоподавателите са по-удовлетворени от ЕС, сочи последно изследване на Евробарометър. Около 45% от тях виждат блока в позитивна светлина, докато само 17% в негативна, което е най-положителният рейтинг от 2009 г. насам. 61% от европейците са оптимисти относно бъдещето на ЕС, а най-голям брой от неговите жители от 15 години насам смятат, че гласът им е чут в Съюза. Разгледано страна по страна, блокът се представя изключително добре. В 23 от 28-те държави членки възприятията за ЕС се подобряват спрямо предходната година, докато в 20 от страните мнозинството от гражданите има позитивно отношение към него.     Зад тази розова картина обаче прозират знаците, че ЕС прави не всичко правилно. Ясно е, че несигурностите, съпровождащи Brexit във Великобритания, направиха гласоподавателите в останалите страни по-признателни за позитивите на блока. В Кралството обаче делът на хората с позитивно отношения към ЕС спада до 38% от 43% година по-рано – най-същественото отстъпление в държава членка. Друг притеснителен знак е, че имиграцията все още е начело на опасенията на гражданите в блока, три години след миграционната криза в Европа. Националните дебати по темата са непрестанни, но все още нищо не се е случило на ниво ЕС, което да ги успокои.  По всичко личи и че председателят на Европейската комисия Жан-Клод Юнкер, който ще бъде заменен на поста от бившия германски министър на отбраната Урсула фон дер Лайен в края на октомври, не е направил много, което да забелязват избирателите. Сред предимствата, споменати от респондентите на Евробарометър, само „по-евтини разговори при използването на мобилен телефон в друга държава от ЕС“ се дължи на администрацията му. Юнкер постигна малък напредък и по отношение на климатичните промени - тема, която за първи път среща най-голяма загриженост сред гласоподавателите в Европа след миграцията. Така излиза, че възприятията за ЕС се подобряват основно, защото икономическата криза се оттегли почти навсякъде в Стария континент, защото Brexit е непривлекателен пример и защото САЩ престанаха да бъдат „блестящият град на хълма“ под управлението на президента Доналд Тръмп. Одобрението към блока всъщност не се увеличава заради правилните му действия и мерки и остава уязвимо и на най-слабото забавяне на икономическия растеж, заключва Бершидски.  ", "date": "2019.08.12", "title": "Заслужил ли е Европейският съюз популярността си?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398815-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%BE-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5", "text": "Възгледите на един Кандидат. Призракът на Вишински. Прокуратурата в когнитивен дисонанс Той е \"момчето от крайния квартал\" без асансьор в хола, с ипотекирана къща във Волуяк и таван срещу затвора. Той е \"бедният хусар\" (сиреч - класическа лека кавалерия), възпят като тежка артилерия от шефа на Шесто, днес професор по лидерство (каквото и да означава това). Той е сам в \"калната битка\", сам като Кьовеши (как гордо звучи за невежите!), сам, но не самотен. Той е обект на непринудителна възхита (неизбежна като неизбежната самоотбрана), засвидетелствана от неговите подчинени прокурори и следователи, барабар с куриерите, шофьорите и секретарките, които го удавиха в море от любов и с обнажена гръд бранят своя началник от гражданското недоволство, наречено презрително \"уличен натиск\" и още по-презрително - \"медийни атаки\".   Той е горд собственик на високи и дълбоки качества: \"висок етичен стандарт, висока професионална компетентност, изключително високи професионални и нравствени качества; задълбочени знания в областта на правото, богат практически опит, ръководни и административни умения, изявени аналитични способности, изявена независимост, воля за налагане на законността, решителност при изпълнение на служебните задължения, устоява на натиск при прилагане на обществено непопулярни решения; умения за работа в екип; визионер с модерно мислене, ясна концепция и стратегически подход; отстоява каузи; изявен лидер, излъчва институционално доверие; притежава в пълна степен необходимите познания за функциониране на прокуратурата; безукорен професионалист и етичен магистрат; гарант за развитието на съдебната система; с принос за утвърждаване на правовата държава\". Поне така пише в мотивите на прокурорската колегия във ВСС. Той е Кандидатът за главен прокурор. Единствен, защото е безспорен, или безспорен, защото е единствен, не е ясно. Очевидно Кандидатът е еманация на прокуратурата и на разбирането що е правосъдие. Приказката за \"момчето от крайния квартал\" е все същият флирт с публиката като приказката за \"момчето от Банкя\" с неговото прасе, куче и колело. Колкото и да се разграничава от \"асансьора в хола\", Кандидатът е негов духовен наследник, приемник и продължител. \"Асансьорът\" поради своето правно безкултурие и дълбинно невежество издаваше присъди от парламентарната трибуна. Кандидатът с неговите \"задълбочени познания\", \"изявени аналитични способности\" и \"воля за налагане на законността\" раздава присъди от телевизора. Понеже в съдебната зала нещо не му се получава. Май нищо не му се получава там. Което не му пречи да \"излъчва институционално доверие\".  Драматичната рецитация на СРС-та е заменена с публикуване на доказателства и разпити на свидетели, преди тези доказателства да стигнат до съдебната зала, ако изобщо стигнат и ако издържат. Кандидатът предупреди застрашително (да няма изненадани!), че \"публичното оповестяване на доказателства\" ще продължи и занапред като превантивна мярка срещу \"защитата и някои други\", които дрънкат и мрънкат по телевизорите. \"Адвокатите винаги са били в противоречие на това, което се внася като обвинителна теза от страна на прокуратурата\", жалваше се \"Асансьорът\" в правно безсъзнание и не разумяваше защо изобщо адвокатите дръзват да говорят не само с медиите, но и в съдебната зала. Кандидатът с неговите \"изключително високи професионални и нравствени качества\" води все същата люта битка със защитата: \"Моята работа е да ги арестувам (престъпниците - бел.авт.), нейната работа (на защитата - бел.авт.) е да ги спасява, независимо каква е истината. Тя (защитата - бел.авт.) няма интерес от работеща прокуратура\". Това е циничното разбиране що е правосъдие. А именно: зрелище, екшън и \"На колене!\"; и две жени посред столицата, оковани в белезници пет часа, приковани в алчните за шоу тв обективи. Какво ще реши съдът - няма значение. Ти си вече осъден. През и чрез медиите. Преди и независимо от съда. С презумпцията за виновност. Въпреки и независимо от доказателствата. Ти си престъпник в очите на обществото. Ти си опозорен, омърсен, смазан и смачкан. Ти си свършен. Ти си унизен. Унижение и репресия - това е сърцето на правосъдието. На полицейското \"правосъдие\". Една машина, която произвежда страх и подчинение. Няма конституция. Няма презумпция за невиновност. Няма изконно право на защита. Така мисли Кандидатът. Понеже е \"безукорен професионалист и етичен магистрат\". И разделение на властите няма. Ако случайно има, това е \"виждането на десните екстремисти\", сиреч - кристален десен екстремизъм. Така мисли Кандидатът. Понеже е визионер и стратег и главно - \"гарант за развитието на съдебната система; с принос за утвърждаване на правовата държава\". Това е приносът на Кандидата за утвърждаване на правовата държава.  Разделението на властите не е плод на възпаленото въображение на някакви \"десни екстремисти\", които според Кандидата всъщност били болшевики. Не е екстремистко-болшевишка приумица (щях да напиша изгъзица, ама се въздържах заради доброто си възпитание!) нито на десни, нито на леви, нито на никакви екстремисти. Разделението на властите е основен конституционен принцип. Защита срещу деспотизма и тиранията. Пренебрежението на Кандидата към конституцията свисти досущ като градинска пръскачка с терористични намерения.      Когато общественото съзнание римува прокуратура с диктатура, призракът на Андрей Януариевич Вишински се изкачва по парадното стълбище на Съдебната палата. Когато прокуратурата панически обяви градинските пръскачки за страховито оръжие на кибертероризма, избликна гейзерът на обществения присмех: \"Пусни пръскачките - свали правителството!\". Така изглежда прокуратурата днес - една невъзможна смесица от призрак и присмех. Кандидатът е заобиколен от врази - \"бизнес кръгове, обвиняеми, подсъдими и/или осъдени лица\", \"мотивирани от партийни, корпоративни и/или лични интереси\" и изобщо - един \"политически кръг и свързаните с него медии и олигарси\". Колко удобно! Всеки, който дръзне да изрече или напише една критична дума срещу Кандидата, е пакетиран и надлежно етикетиран като олигарх (или храненик на олигарх), медиен император, десен екстремист и защитник на корпоративни интереси, противни на обществения интерес, и - в светла перспектива - подсъдим. Липсва само обвинението в джендъризъм.  Колко познато! Всеки, който дръзне да изрече или напише една критична дума срещу началството (вожда) на к'вото и да е, било партия, било институция, било нещо друго, тутакси бива заклеймен и жигосан като враг, олигарх, кариерист, службогонец, подкупник, продажник, заговорник, съзаклятник, съглашател, колаборационист, предател, превратаджия и гад безподобна, и като така трябва да бъде опозорен, унизен, наплют, обруган, сплашен, наритан и изритан като мръсен пес. Да не пречи. Кандидатът е прав. Битката е кална. Защото е битка с гражданите. За три дни общественото пространство подгизна от прокурорски декларации, позиции и заплахи. Пред нашите изумени очи прокуратурата се преквалифицира на адвокатура. За 72 часа (колкото една мярка за неотклонение \"задържане под стража\") пустите прокурори станаха адвокати. Уж на свои колеги, захапани от медиите, но всъщност - на Кандидата.  На 5 август Кандидатът прописа едновременно в първо лице единствено и множествено число, в безлични глаголни форми и от името на главния прокурор (вече!). И заплаши своите критици, \"че няма да се допуснат персонални атаки срещу магистрати\" (разбирай самия Кандидат) и на тези атаки \"ще бъде отговорено с всички позволени от закона средства\". В превод - с всички средства.       На 6 и 7 август Управителният съвет на Асоциацията на прокурорите в България и Прокурорската колегия на ВСС откликнаха самоотвержено и под индиго на повика на Кандидата и защитиха прокурорската гилдия от \"неправомерни медийни атаки\", \"медиен натиск\" и \"медийни провокации\". И за пискюл Асоциацията поиска Колегията \"да упражни правомощията си за вземане на отношение по случая\" (с всички средства, очевидно), а пък Колегията изневиделица призова \"обществото и медиите за повече толерантност в провежданото обсъждане на номинираната кандидатура за главен прокурор\".  Прокурорите се призовават взаимно да \"вземат мерки\" срещу медиите (сиреч - да им вземат мярката), а после призовават същите медии към толерантност. Толерантност към какво? Към полицейския манталитет, навлякъл магистратска тога? Към овластеното невежество? Към изнасилването на правовата държава? Към злоупотребата с правосъдието? Към покушението срещу конституцията?   Не знам какво е това - обсесивно-компулсивно разстройство или когнитивен дисонанс. Но със сигурност е цензура. Цензурата е оръжие на властта, която и да е тя. Властта се има за всесилна, а всъщност е страхлива. Властта люби да бъде обгрижвана и ухажвана, дундуркана и възхвалявана. В името на тези високи цели, на своята недосегаемост и неприкосновеност властта си отглежда медийни лакеи и ласкатели, мазнюги и мерзавци, кокони и кокотки. Възнаграждава ги и ги толерира. Това не е журналистика. Това е обслужващ персонал, сборище от метреси и наемници, орда питбули, които бранят властта от \"посегателствата\" на свободното слово. Властта искрено ненавижда свободното слово и всеки свободен глас. Тя чува само собствения си глас, но твърди, че това е гласът на народа.  Журналистиката, уважаеми госпожи и господа прокурори, не е прислуга на властта, нито нейна държанка. Цензурата, уважаеми госпожи и господа прокурори, е цивилизовано чудовище, напарфюмиран изрод. Това чудовище, този изрод разяжда обществото. И го развращава.  ", "date": "2019.08.12", "title": "Полицейско правосъдие"}
{"url": "http://www.classa.bg/%D1%81%D0%B2%D1%8F%D1%82/item/398816-%D0%B2%D1%80%D0%B5%D0%BC%D0%B5-%D0%B7%D0%B0-%D0%BF%D0%BB%D0%B0%D1%89%D0%B0%D0%BD%D0%B5-%D0%BD%D0%B0-%D1%81%D0%BC%D0%B5%D1%82%D0%BA%D0%B8%D1%82%D0%B5-%D1%83%D0%BA%D1%80%D0%B0%D0%B9%D0%BD%D0%B0-%D1%89%D0%B5-%D0%BE%D1%82%D0%B3%D0%BE%D0%B2%D0%B0%D1%80%D1%8F-%D0%B7%D0%B0-%D0%BD%D0%B0%D0%BC%D0%B5%D1%81%D0%B0%D1%82%D0%B0-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8", "text": "Самоувереността на американските демократи, с коятп явно си объркаха сметките на последните президентски избори в САЩ, може да струва много на партия, която разчита на не особено надежден партньор - Украйна.         Победителите не ги съдят. Очевидно именно тази вечна теза мотивира демократите, когато се доввериха на подкрепата от украинските политици в борбата за Белия дом. Още повече се проникнаха със смисъла на този израз представителите на Киев, които просто не можеха да повярват в това, че републиканците с техния Доналд Тръмп, ще успеят да устоят на мащанбата кампания, коята разгърнаха опонентите им. Предвкусвайки победата на Хилари Клинтън, украинските политици от различни нива критикуваха Тръмп по всякакъв възможен начин, обаче, това е по-малкото зло. По-интересното е, че в началото на 2016 година администрацията на Барак Обама започна да копае под Тръмп и започна да прави това именно от Украйна. Демократите се опитаха да съберат уличаващи доказателства за политическия стратег Пол Манафорт, което, както е известно, се увенча с успех. По-нататъшното развитие на събитията е добре известно на всички.  Волята на обикновените американци надделя над политическите спекулации, отваряйки пътя към Белия дом за Тръмп, демократите започнаха да популяризират темата за руската намеса, но не успяха да докажат заговора на 45-ия американски президент с Кремъл.  Но едва сега, години по-късно, става ясно, че цялата история с RussiaGate крие банален опит за по-добро скриване на многобройни скелети в кабинетите на Демократическата партия. Тук започва нова глава в тази история, която може да струва кариерата на толкова много политици.      От гледна точка на демократите, RussiaGate не завърши много добре. Разбира се, трябва да разберем, че те просто са изчерпали ресурсите си за такава скъпа кампания. Въпреки това докладът на Робърт Мюлер всъщност развърза ръцете на Доналд Тръмп точно в началото на нова президентска надпревара.  Освен това Демократическата партия буквално направи подарък на президента, като избра Джо Байдън за свой фаворит в надпреварата. Както знаете, вицепрезидентът на Барак Обама се изцапа в корупционен скандал в Украйна, където изнудва тогавашния президент Петро Порошенко. Той поиска уволнението на генералния прокурор, който инициира проверки на компанията, съсобственост на Байдън-младши. Нефтената и газовата компания Burisma беше замесена в корупционни схеми и разследванията могат да се превърнат в международен скандал. Защото Джо Байдън постави пред Порошенко избор: справедливост или финансова помощ от САЩ.  И Порошенко избра парите. Всичко това прави Байдън отличен противник на Тръмп, но главата на Белия дом очевидно е настроен за голям реванш.  Неслучайно генералният прокурор на САЩ Уилям Бар се зае с разследването на отношенията на демократите с украинските политици, а адвокатът на президента Рудолф Джулиани няколко пъти призова за сътрудничество по този въпрос, новият президент на Украйна Владимир Зеленски.  Повечето украински политици, които някога подкрепяха Хилари Клинтън, днес попадат в категорията „бивши“. Влиянието им в Украйна е изчерпано, няма доверие от страна на хората, освен това мнозина имат репутация на корупционери, включително Петро Порошенко.  Бившият президент с големи трудности успя да промотира партията си \"Европейска солидарност\" в парламента на Украйна, след като получи депутатски имунитет. Необходимо е да се вземе предвид фактът, че той е пламенен противник на Владимир Зеленски и вече отбеляза опити за дискредитиране на своя наследник, което не е толкова трудно, като се има предвид разликата в количеството на политическия опит. Разбира се, може да изглежда, че с високо ниво на обществена подкрепа и мнозинство в парламента, Зеленски няма смисъл да се страхува от Порошенко.  Не забравяйте обаче, че говорим за Украйна - държава, преживяла две революции. И трябва да се отбележи, че почти всички обвиняеми на втората - Революцията на достойнството - сега се събраха именно около Порошенко. Като се има предвид, че Зеленски го очакват 5 години управление в страна с плачевно състояние на икономиката, многомилиарден външен дълг, демографска криза и война, да имаш противник като Порошенко не е най-доброто нещо, което можеш да си измислиш. Не е чудно, че държавният глава възнамерява да внесе законопроект за премахване на имунитета на депутатите в парламента.  Нещо повече, не трябва да забравяме, че Зеленски дойде на власт след гръмките си обещания да привлече на съд всички основни корумпирани служители на Украйна, дошли на власт през 2014 година. Порошенко, който в началото на годината стана обвиняем за кражбите на държавни пари чрез предприятия за отбранителна индустрия, включително. И в този смисъл интересите на американския президент и неговия украински колега могат да се сближат.  Разбира се, Зеленски дълго време се преструваше, че не забелязва флирта от страна на Белия дом, но вече през септември двамата държавни глави ще проведат преговори, които биха могли да имат много интересни последици.  Не забравяйте, че на първо място Тръмп е бизнесмен и знае как да прави оферти, които не могат да бъдат отказани.  Зеленски до известна степен е и представител на бизнеса.  Във всеки случай в това той има повече опит, отколкото в управлението на страната.  Затова уверено може да се заяви, че много политици в Киев и Вашингтон нервно ще наблюдават преговорите, очаквайки не най-добрият резултат от т ях.        ", "date": "2019.08.12", "title": "Време за плащане на сметките: Украйна ще отговаря за намесата в американските избори"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/398797-%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%BB%D0%B0%D1%81%D1%82%D1%82%D0%B0-%D1%81%D0%B5-%D0%BF%D1%80%D0%B0%D0%B2%D0%B8,-%D1%87%D0%B5-%D0%BD%D1%8F%D0%BC%D0%B0-%D0%BF%D1%80%D0%BE%D0%B1%D0%BB%D0%B5%D0%BC", "text": "\"Нека всички да разберат, че няма да сме безропотните хора, които бяхме\": медицинските сестри протестират от няколко месеца. Управляващите обаче се правят, че няма проблем. Медиците са много разгневени. И не са само те.       Когато гледате репортажи, в които едни уморени жени протестират, настоявайки за поне 1120 лева (572 евро) заплата, помислете за катетъра. Защо за катетъра ли? Защото, когато лежите обездвижени след операция, катастрофа, счупване, множествена склероза или куп още болести и състояния, които възпрепятстват двигателната ви активност, някоя медицинска сестра трябва да ви сложи катетър. Иначе няма как да уринирате. Или подлога за друга належаща нужда. Все още няма роботи, които да го правят, а медицинските сестри в България толкова намаляват, че от 2016 г. министрите от второто правителство на Бойко Борисов записаха в наредба различни доплащания, в т.ч. и за “самостоятелен сестрински пост”. Това са допълнителни индивидуални грижи от медицинска сестра или акушерка извън осигурените, но както върви, все по-трудно ще е и с полагаемите. Все повече пари от джоба за лошо здравеопазване Гражданите на най-бедната, с най-висока смъртност и най-ниска преживяемост държава в ЕС и бездруго дават значителни суми за доплащане, които отреждат на България първо място в Общността. Според данни на европейската статистическа служба (EВРОСТАТ), българите доплащат 47% от разходите за лекарства, медицински изделия и болничен престой. И никоя друга държава от ЕС не е отнела това “първенство” от България в последните години. (Гърция и Испания допълват челната тройка съответно с 35% и с 24 на сто плащания от джоба на пациента).     Вместо голямата реформа в здравеопазването, напусто чакана и в третото правителство на Бойко Борисов, властта предлага модел, при който доплащанията от джоба на пациента още да нараснат. Причината е, че ще намалее броят на услугите, покривани от здравните вноски, ако бъде приет моделът, представен преди месец от министъра на здравеопазването Кирил Ананиев. Но за да не гневят българите в тези горещи предизборни месеци, управляващите обявиха, че моделът ще стартира през 2021 г. - в български условия това означава изобщо да не влезе. Сестрите повече не могат да чакат И ако този модел ще си чака, не може да чака нерешеният проблем с унизителното заплащане на медицинските сестри, фелдшерите (колкото са останали), лаборантите, рехабилитаторите и други здравни специалисти. Медицинските сестри протестират от няколко месеца, но изглежда властта не отчита, че има праг, отвъд който хората претръпват и са готови да стигнат докрай, но да постигнат исканията си. Заяви го по БНР тази седмица главната медицинска сестра от Белодробната болница в София Веселина Ганчева: „Нека всички да разберат, че медицинските специалисти вече се събудиха и няма да сме безропотните хора, които бяхме до момента. Ние вече няма какво да губим. На никой не му се ходи в чужбина, принуждават ни да го направим. Всички ще излезем и ще направим всичко възможно това да се случи“. Какво могат да им направят, да ги уволнят? Кой ще работи - поне половината от близо 350-те държавни, общински и частни болници няма да могат да направят графиците си и ще настъпи колапс в и бездруго полуживата здравна система. А дори да уволнят някои от протестиращите, те ще спечелят делата в съда. Вероятно към Темида ще се отнесе заради дисциплинарното си уволнение и Мая Илиева, една от лидерките на протестите, за които те не бяха подкрепени от синдикатите. Реакцията на сестрите може да се прочете върху плакатите им, на които пише: “КНСБ = нищо” и “Частните болници са много за малка България!” Къде са парите Въпреки обещанията на управляващите от 1 юни медицинските специалности да получат исканите възнаграждения, заради което бяха отпуснати 50 милиона лева, това не се случи. След 1 юли няма да има медицинска сестра с по-ниска заплата от 950 лева, обеща през април т.г. здравният министър, но се оказа, че в Пловдив например заплатите на сестрите ще бъдат увеличени от ноември. В края на юни Мая Илиева заяви, че медицинските специалисти не знаят къде са отишли тези милиони и определи действията на властта като “измиване на ръцете”. Министерството на здравеопазването защити министъра си с обяснението, че си е свършил работата с приемането на методиката за разпределение на разходите за персонал за държавните и общинските болници. Повече не можел да направи. Частните лечебни заведения обаче, които са над една трета от всички болници, не могат да бъдат задължени да използват тази методика.  Медицинските сестри искат две минимални работни заплати - 1120 лева, което означава, че с удръжките ще им останат, в зависимост от стажа, между 800 - 900 лева. От Българския лекарски съюз (БЛС) вече обявиха, че ги уважават, но няма как да получават повече от лекарите - и ги приканиха да се съобразят с реалността. Време е обаче от ГЕРБ, които управляват в последните десетина години, да обяснят как така разходите на здравната каса почти са се удвоили за 10 години - от близо 2.4 милиарда през 2009 г. на около 4.35 милиарда за 2019 г., а заплатите в здравеопазването са далеч от приемливите.  Медицинските сестри готвят нов национален протест пред парламента на 10 септември. Няма да са сами - за същата дата е обявено и началото на есенното недоволство срещу избора на Иван Гешев за главен прокурор, само че пред Съдебната палата. Дотогава, ако свинската кланица заради чумата продължава, на жълтите павета могат да пристигнат и недоволни от селата. Сега някои от тях само блокират пътища. Всички тези хора са здравата ядосани, а управляващите се правят, че проблем няма. Явно не мислят за катетрите.    ", "date": "2019.08.12", "title": "А в България властта се прави, че няма проблем"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398798-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80,-%D0%B5%D0%BF%D0%B8%D1%81%D0%BA%D0%BE%D0%BF-%D0%BA%D0%BE%D0%BC%D0%B0%D0%BD%D1%81%D0%BA%D0%B8", "text": "  град Коман *, близо до Неокесария , епископ на която в описваното време бил   **, живеел в доброволна бедност един мъж на име Александър. Неговият богоугоден живот бил скрит от хорските очи и бил известен само на Бога. Свети Александър бил прекрасно образован човек, можел е да придобие значителни богатства и да се ползва от всеобщо уважение, но заради Бога той избрал доброволна нищета. Той презирал света, не смятал за нищо своите знания и се представял за човек необразован и невеж, изпълнявайки думите на апостола:   (1Кор. 3:18). Блаженият Александър желаел да се храни с труда на ръцете си и в крайното си смирение избрал едва ли не най-последния вид работа: той започнал да прави въглища и да ги продава, за да добива дневната си прехрана. Поради това свети Александър станал предмет на шеги и забавление за децата: от работа лицето и дрехите му се пропивали с въглищен прах и когато се появявал в такъв вид на пазара, приличал на етиопец.     Свети Александър бил известен в целия град като въглищар. Но Господ, Който живее във висините, и гледа към смирените и ги издига, благоволил още и в тукашния, земния, живот да прослави Своя смирен раб Александър и да дари в негово лице на църквата Си стълп и украшение. Затова Той го удостоил с епископски сан. Починал Команският епископ и жителите на града изпратили пратеници при   в Неокесария с молба да отиде при тях и да им постави епископ. Свети Григорий скоро пристигнал. Когато на събора започнали да търсят мъж, достоен да заеме светителския престол, се появили разногласия: едни избирали лица от благороден произход, други - богати, трети - красноречиви, четвърти - почтени на вид и възраст, и довеждали всички тези избраници при свети Григорий Чудотворец, като хора достойни за похвала и епископство. Но свети Григорий не бързал да избере и посвети епископ, защото очаквал кога Господ Сам ще яви достойния. Той се обърнал към събора и му напомнил как Бог е избрал Давид, за да царува над Израиля. Когато Иесей довел при свети Самуил най-големия си син Елиав, пророкът попитал Господа дали този е предназначен да бъде Негов помазаник? Но Господ казал на Самуил:   (Царств. 16:6-7). - И ние трябва - казвал свети Григорий - да изберем пастира на този град не като съдим по външността, но трябва да търсим този, който Бог е приготвил, защото човек гледа на лице, а Бог на сърце, и мярка за достойнството служи не външният вид, а вътрешната настроеност на сърцето, която е известна само на Господа. Тези думи на свети Григорий били неприятни за някои и те с насмешка си говорели помежду си: ако не се гледа на външния вид и благородния произход, то и въглищарят Александър може да бъде избран и поставен за епископ. Напомнянето за въглищаря предизвикало смях и у другите, които присъствали на събора. Свети Григорий след известен размисъл казал: “Не без действие на Божия Промисъл се споменава този човек, който става предмет на подигравка.” И започнал да разпитва: “Кой е този Александър, за когото споменавате? Искам да го видя.” В това време Свети Александър стоял до сградата на участниците. Някои излезли и довели свети Александър на събора. Когато той застанал сред събранието, всички започнали да го гледат и да се смеят, защото от въглищата както той самият, така и бедната му дреха били черни. По време на всеобщия смях, той стоял с почит пред светителя, вглъбен в себе си, без да обръща внимание на тези, които се смеели. Свети Григорий Чудотворец, който имал дара на прозрението, познал обитаващата в блажения Александър Божия благодат, която го правела достоен за избирането на светителския престол. Той станал от мястото си, уединил се със свети Александър и започнал да го пита, като го заклинал в Божието име да говори истината: - Кой си ти? Свети Александър, макар да искал да скрие себе си, но понеже не бил в състояние да каже неистина пред толкова уважаван светител и при това се страхувал от клетвата, разказал всичко за живота си: как бил образован, но заради Бога смирил себе си и се облякъл в доброволна нищета. От беседата с него свети Григорий се убедил, че той отлично познава не само науките, но и Свещеното Писание. След това светителят заповядал на един от приближените си да отведе свети Александър там, където бил отседнал, да го умие, облече и да го доведе отново на събора. А сам отново седнал на мястото си и провел боговдъхновена беседа. След не много време, пред събора бил доведен свети Александър, умит, облечен в светла дреха и с извънредно благолепно лице. Всички, които преди били виждали светия мъж, не могли да сдържат изумлението си. А свети Григорий започнал да беседва с него, като му поставял въпроси от Свещеното Писание. Свети Александър отговарял така благоразумно, че тези, които присъствали, не могли да не го признаят за човек учен и разумен, при което още повече се удивлявали: защо мъж с такива познания е скривал своята мъдрост и е живял сред тях като последен невежа? В същото време се укорявали, че са осмивали толкова мъдър човек, смирил себе си заради Бога, и го считали за безумен. Тогава всички, които били на събора, с радост и единодушно избрали свети Александър за епископ, като изпълнение на Господните думи, говорещи в писанието:  (1Царств. 16:7). Свети Григорий, възвел свети Александър по иерархическите степени - първо го посветил за иерей, а после за епископ. След посвещението за епископ той наредил на свети Александър да каже поучително слово. Когато светецът казвал поучението, благодатта на Светия Дух изтичала из устата му като река и довеждала сърцата до умиление. Целият град се зарадвал и прославил Бога, че има такъв учен пастир. Свети Григорий се върнал в Неокесария, а свети Александър пасял стадото Христово в Коман, и със слово и живот бил пример за вярващите. По това време в Коман пребивавал един млад философ от Атика. Когато слушал поученията на светителя към народа, той се смеел на простотата на неговата реч, лишена от ораторски украшения. Но в своите поучения свети Александър се грижел не за красотата на думите, а за това - да бъдат поучителни, и заради простотата на тези, които го слушали, те се отличавали с простота, като в същото време били много душеспасителни. Но ето, че веднъж на този атически философ му се случило такова видение: пред него се появили много красиви бели гълъби, които излъчвали сияен блясък, както казва псалмопевецът:  (Пс. 67:14), и чул глас: - Това са думите на епископ Александър, над когото ти се смееше. Когато дошъл на себе си от видението, философът се засрамил от своята постъпка, отишъл при епископа и поискал прошка от него. Скоро - по време на царуването на Диоклетиан   (император 284–305 г., бел.ред.), срещу християните било повдигнато гонение и свети Александър, епископ Комански, бил хванат от нечестивите езичници. Той бил принуждаван към идолопоклонничество, но не се отрекъл от Христа, за което след мъчения бил хвърлен в огъня, където светият епископ приел мъченическа смърт за Христа нашия Бог.   В този ден се чества паметта на  светите мъченици Памфил и Капитон .", "date": "2019.08.12", "title": "Св. свещеномъченик Александър, епископ Комански"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398805-12-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1813 г. - Австрия обявява война на Наполеон.     1851 г. - Американецът Айзък Сингер получава патент за шевната машина със задвижване посредством педал, с което се освобождават и двете ръце на шивача.     1875 г. - На заседание на Българския революционен централен комитет е взето решение за организиране и избухване на Старозагорското въстание (1875 г.).     1877 г. - Американският астроном Асаф Хал открива Деймос, спътник на Марс.     1879 г. - Създаден е Българският военен флот.     1879 г. - Във Варна се създава Портово капитанство.     1887 г. - От Виена тръгва първият влак Ориент експрес до Истамбул.     1898 г. - САЩ анексират Хавайските острови.     1898 г. - Подписан е мирният протокол, с който се поставя край на Испано-американската война.     1904 г. - Основан е бразилският футболен клуб Електро клуб, предшественик на днешния Ботафого от Рио де Жанейро.     1953 г. - СССР извършва първия си опит с водородна бомба.     1961 г. - Започва изграждането на Берлинската стена.     1962 г. - Космическият кораб на СССР „Восток - 4\" е изведен в орбита.     1965 г. - В периода 12 - 15 август в Копривщица се провежда Първият национален събор на народното творчество.     1970 г. - СССР и Западна Германия подписват пакт за ненападение.     1972 г. - Последните сухопътни войски на САЩ във Виетнам напускат страната.     1974 г. - Турция поставя ултиматум на Кипър с искане да бъде създаден автономен окръг в населения с кипърски турци район.     1981 г. - IBM представя своя персонален компютър - IBM PC.     1985 г. - Самолет Боинг на японските авиолинии катастрофира над Осутака, Япония - загиват 520 души.     1992 г. - САЩ, Канада и Мексико подписват договор за създаването на Северноамериканската организация за свободна търговия, която обединява двата най-богати пазара в света.     1994 г. - Учреден е Съюзът за отечеството. Председател е Гиньо Ганев.     1998 г. - В отговор на обвиненията за присвояване по време на Втората световна война на еврейски авоари швейцарски банки се съгласяват за изплатят обезщетение в размер на един милиард и двеста и петдесет милиона щатски долара на оцелелите от Холокоста.     2000 г. - Руската атомна подводница „Курск\" претърпява авария, 117 военни моряци загиват.     2006 г. - Съветът за сигурност на ООН приема резолюция 1701, настояваща за прекратяване на огъня в Ливан и изпращането на 15 000 миротворци в зоната на конфликта.  ", "date": "2019.08.12", "title": "12 август, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/398799-%D0%BF%D0%BE%D1%82%D0%BE%D0%BF%D0%B8-%D0%BF%D0%BE%D0%B4%D0%B0%D1%80%D0%B5%D0%BD%D0%BE%D1%82%D0%BE-%D0%BC%D1%83-%D0%BE%D1%82-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%B1%D0%BC%D0%B2,-%D0%B7%D0%B0%D1%89%D0%BE%D1%82%D0%BE-%D0%B8%D1%81%D0%BA%D0%B0%D0%BB-%D1%8F%D0%B3%D1%83%D0%B0%D1%80", "text": "В атака на ярост, мъж потопи в индийска река лекия автомобил BMW, който родителите са му подарили, явно ядосан, защото това не е Ягуарът, който всъщност е искал. Събитията се случиха този петък в Ямуна Нагар (Хаяна, Индия). Във видео, публикувано в YouTube, може да видите как група мъже на борда на надуваема моторна лодка отиват до мястото, където автомобилът от висок клас е наполовина потопен в реката, в опит да го изтеглят на сушата. Под зоркия поглед на десетки любопитни хора, които наблюдават нетипичната сцена, мъжете дори мобилизират кран, но в крайна сметка автомобилът потъва напълно. Според местните медии превозното средство - чиято стойност се изчислява на около 50 000 долара - остава плаващо известно време, тъй като е закачало някои корени. По-късно младежът се върнал на местопроизшествието, вероятно разкаял се и се опитал да го измъкне от водата с помощта на местни водолази. Полицията арестува извършителя, за да го разпита във връзка със случая. Според властите момчето е записало инцидента и го е изпратило на баща си, в допълнение към качването на изображенията в социалните мрежи, където те се разпространяват вирусно.", "date": "2019.08.12", "title": "Потопи подареното му от родителите БМВ, защото искал Ягуар"}
{"url": "http://www.classa.bg/%D1%81%D0%B2%D1%8F%D1%82/item/398800-%D0%B2-%D0%BC%D0%BE%D1%81%D0%BA%D0%B2%D0%B0-%D1%81%D0%B0-%D0%B8%D0%B7%D0%BB%D0%BE%D0%B6%D0%B5%D0%BD%D0%B8-%D0%BC%D0%B8%D1%82%D0%B8%D1%87%D0%BD%D0%B8%D1%82%D0%B5-%D0%BA%D0%BE%D0%BB%D0%B8-%D0%BD%D0%B0-%D1%81%D1%8A%D0%B2%D0%B5%D1%82%D1%81%D0%BA%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8", "text": "ВДНХ е уникално пространство от около 235 хектара, разположено в североизточната част на Москва, което е проектирано да представя икономическите, научните и технологичните постижения на СССР в многобройните си павилиони. То е отворено за публика през 1939 г. и оттогава се превръща в туристическа атракция, която представя величието на Съветския съюз. С началото на важна реконструкция през последните години, емблематичното място се превърна в много повече от набор от произведения на социалистическия монументализъм. Новите проекти дават на този музей на открито нотка на модерност и различни видове забавления, от най-голямата в света пързалка през зимата, до концерти и музеи за всякакъв вкус. Всяка година около 25 милиона посетители идват във ВДНХ, за да се разхождат по широките алеи между фонтани и кафенета. На 10 и 11 август в Панаирния изложбен център на ВДНХ, бе инсталирана изложба на уникални автомобили от гаража със специално предназначение на Федералната служба за защита на Русия. Ретроспективната изложба включва луксозни автомобили, използвани от ръководители и висши служители на страната от царско време до съвременността. Посетителите могат лично изпитат какво е да прекараш известно време в лимузина ЗИЛ-114 от времето на съветския лидер Леонид Брежнев или в луксозен ЗИС-115 от времената на Йосиф Сталин. Те могат да разгледат отблизо интериора на ЗИС-110B, от времето на друг съветски лидер - Никита Хрушчов, който много обичал този кабриолет. Изложбата естествено включва и екземпляри от съвременния президентски транспорт като Аурус Сенат.", "date": "2019.08.12", "title": "В Москва са изложени митичните коли на съветските лидери"}
{"url": "http://www.classa.bg/%D1%81%D0%B2%D1%8F%D1%82/item/398801-%D0%B4%D0%B6%D0%B5%D1%84%D1%80%D0%B8-%D0%B5%D0%BF%D1%89%D0%B0%D0%B9%D0%BD-%D0%B5-%D0%BE%D1%82%D0%BA%D1%80%D0%B8%D1%82-%D0%BC%D1%8A%D1%80%D1%82%D1%8A%D0%B2-%D0%B2-%D0%BA%D0%B8%D0%BB%D0%B8%D1%8F%D1%82%D0%B0-%D1%81%D0%B8,-%D1%81%D0%BB%D0%B5%D0%B4-%D1%8F%D0%B2%D0%BD%D0%BE-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE", "text": "Милиардерът Джефри Епщайн, 66-годишен, бе намерен мъртъв в килията си тази събота и очевидно се е самоубил, съобщават местните медии, цитирайки полицейски източници. Служители, запознати с въпроса, казаха пред NBC News, че магнатът се е обесил в килията си. Федералните власти потвърдиха, че ФБР разследва \"явното самоубийство на Епщайн\". Преди това Епщайн беше преместен в отдел за наблюдение на самоубийствата, след като бе открит в безсъзнание в килията си с петна на врата на 23 юли, седмица след отхвърлянето на искането му за гаранция. Милиардерът беше арестуван на 6 юли, повече от 10 години, след като предишно разследване приключи със споразумение за освобождаване от санкция. Прокуратурата твърди, че полицията иззела като доказателство снимки на голи непълнолетни от дома на магната. Пред съда заподозреният отрече твърденията за трафик на деца и сексуална конспирация. Както е подробно описано в обвиненията, за които той можеше да бъде осъден на 45 години затвор, Епщайн е канил непълнолетни на възраст между 13 и 16 години под предлог, че ще правят масажи; плащал им от 200 до 300 долара в брой и ги насилвал сексуално. Полицията изчислява, че общият брой на жертвите възлиза на 38 млади хора, но Miami Herald смята, че цифрата е около 80. Милиардерът е имал няколко служители и сътрудници, които намирали кандидатите, някои от които също станали вербовчици на кандидати. Според съдебните документи, разкрити един ден преди смъртта му, една от предполагаемите сексуални робини е свидетелствала, че когато е била непълнолетна, й е било наредено да има отношения с известни американски политици, с принц Андрю на Йорк (обвиняван преди това), \"друг принц\" , „чужд президент\", „известен премиер\" и „собственик на голяма верига хотели във Франция\", на които не си спомня имената.", "date": "2019.08.12", "title": "Джефри Епщайн е открит мъртъв в килията си, след \"явно самоубийство\""}
{"url": "http://www.classa.bg/%D1%81%D0%B2%D1%8F%D1%82/item/398802-%D1%85%D0%B8%D0%BF%D0%B5%D1%80%D0%B7%D0%B2%D1%83%D0%BA%D0%BE%D0%B2%D0%B8%D1%82%D0%B5-%D1%80%D0%B0%D0%BA%D0%B5%D1%82%D0%B8-%D0%BA%D0%B8%D0%BD%D0%B6%D0%B0%D0%BB-%D1%81%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BF%D1%80%D0%B5%D0%B4-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%BE%D1%81%D1%82%D1%82%D0%B0", "text": "По време на Международните армейски игри, военен спортен турнир, организиран от руското Министерство на отбраната, за първи път беше показана на обществеността хиперзвуковата ракетна система Кинжал. \r\n Два изтребителя МиГ-31К, въоръжени с ракети „Кинжал\", участваха във въздушното шоу, проведено в тренировъчния лагер „Дубровичи\", на около 250 километра югоизточно от Москва. Общо 60 цели от дванадесет типа бяха поставени в този полигон с площ над 7000 квадратни метра. \r\n \r\n \r\n   \r\n \r\n \r\n Самолетите покриваха атакуващи самолети и бомбардировачи, които хвърляха бомби по силите на импровизиран враг. \r\n Хиперзвуковата ракета „Кинжал\" беше представена миналата година от руския президент Владимир Путин, заедно с други футуристични оръжейни системи, които са в процес на разработка или вече се използват от въоръжените сили на страната. \r\n Ракетата е в състояние да достигне свръхзвукова скорост от десет Mach и да надвие всички съществуващи системи за ПВО и ПРО, пренасяйки ядрени и конвенционални бойни глави на разстояния до 2000 километра. \r\n От края на 2017 г. десет самолета-прехващача МиГ-31К, въоръжени с ракети Кинжал, са на бойна служба във Военния окръг на Южна Русия. \r\n", "date": "2019.08.12", "title": "Хиперзвуковите ракети Кинжал се представят за първи път пред обществеността"}
{"url": "http://www.classa.bg/%D1%81%D0%B2%D1%8F%D1%82/item/398803-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D1%80%D1%8A%D0%BA%D0%BE%D0%B2%D0%BE%D0%B4%D0%B8-%D0%BF%D1%80%D0%BE%D0%B1%D0%BD%D0%BE%D1%82%D0%BE-%D0%B8%D0%B7%D1%81%D1%82%D1%80%D0%B5%D0%BB%D0%B2%D0%B0%D0%BD%D0%B5-%D0%BD%D0%B0-%D0%BD%D0%BE%D0%B2%D0%BE-%D1%81%D0%B5%D0%B2%D0%B5%D1%80%D0%BD%D0%BE%D0%BA%D0%BE%D1%80%D0%B5%D0%B9%D1%81%D0%BA%D0%BE-%D0%BE%D1%80%D1%8A%D0%B6%D0%B8%D0%B5", "text": "Севернокорейският лидер Ким Чен Ун е наблюдавал изпитателния изстрел на „ново оръжие\" в събота, съобщава агенция KCNA. Севернокорейските учени завършиха ново въоръжение, което беше тествано по заповед на лидера на азиатската страна, който бе свидетел на изстрелването на няколко снаряда. Според Ким Чен ун е разработена нова неуточнена оръжейна система, която се адаптира към теренните условия на страната, благодарение на факта, че обединява поредица от тактически характеристики, които я правят по-ефикасна в сравнение с други съществуващи оръжия. Северна Корея е изстреляла неидентифицирани снаряди край източното си крайбрежие във вторник, довеждайки изстрелванията до четири за по-малко от две седмици, съобщи южнокорейската армия. Севернокорейският лидер Ким Чен Ун нарече изстрелването на ракети \"предупредително\" за САЩ и Южна Корея. Междувременно севернокорейското външно министерство осъди съвместните американски военни учения с Южна Корея, които то определи като „открито презрение и грубо нарушение\" на постигнатите споразумения за подобряване на отношенията между Пхенян и Вашингтон и гарантиране на траен мир на Корейския полуостров. „Подобни агресивни действия показват, че властите на САЩ и Южна Корея нямат политическата воля да изпълняват съвместните декларации и поддържат позицията си да продължават да се сблъскват с нас като врагове\", заяви говорител на външното министерство, цитирана от агенцията KCNA. Южна Корея и Съединените щати се договориха да започнат в неделя втората фаза на съвместните си военни учения, което породи напрежение със Северна Корея, на което тя отговори със старт на неидентифицирани снаряди край източното крайбрежие. От тази неделя двете страни планират да изпълнят компютърни тренировки за подготовка за евентуалното избухване на мащабна война на Корейския полуостров. От своя страна Пхенян счита тези учения като предизвикателство за преговорите за денуклеаризация в региона.", "date": "2019.08.12", "title": "Ким Чен Ун ръководи пробното изстрелване на \"ново севернокорейско оръжие\""}
{"url": "http://www.classa.bg/%D1%81%D0%B2%D1%8F%D1%82/item/398804-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0-%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0", "text": "70 000 долара на минута, 4 милиона на час и 100 милиона всеки ден. С този темп расте богатството на семейство Уолтън, собственик на американския супергигант Walmart Inc., което оглавява списъка с най-богатите династии на планетата, публикуван тази събота от Bloomberg. За сравнение, нов служител в техните магазини печели около $ 11 на час. Според класирането 25-те най-богати династии в света монополизират общо богатство от 1,4 трилиона долара, което представлява ръст с 24% от миналата година. В САЩ най-богатите 0,1% от страната контролират повече богатство днес, отколкото по всяко друго време от 1929 г. насам, изчислява Bloomberg.   Това са петте семейства, които водят „класирането\". Уолтънс Компания: Walmart Богатство: 190,5 милиарда долара Walmart е най-големият търговец на дребно в света по приходи. Богатството на семейство Уолтън се е увеличило с 39 милиарда долара, откакто оглави списъка с най-големи богатства през юни 2018 г., а сега възлиза на почти 191 милиарда.   Марс Компания: Марс Богатство: 126 милиарда долара Династията е известна предимно със сладкишите M&M, Млечен път и Марс, въпреки че продуктите за грижа за домашни любимци представляват приблизително половината от приходите на компанията. През последната година богатството й нарасна с 37 милиарда долара.   Коч Компания: Koch Industries Богатство: 124,5 милиарда долара Koch Industries, собственост на Чарлз и Дейвид Коч, е конгломерат с годишни приходи от около 110 милиарда долара. От миналата година богатството му е нараснало с 26 милиарда долара.   Ал Сауд Саудитското кралско семейство Богатство: 100 милиарда долара Оценката за нетната стойност на Саудитската монархия - което е новост в тазгодишния списък - се основава на кумулативни плащания, които се изчисляват, че са получени от членовете на кралското семейство през последните 50 години от Royal Diwan, изпълнителната служба на краля. Bloomberg пояснява, че общото богатство, контролирано от него, вероятно е много по-голямо.   Компания: Шанел Богатство: 57,6 милиарда долара Братята Ален и Джерард Вертеймер притежават прочутата модна къща Шанел, която спечели 11 милиарда долара приходи през 2018 година.", "date": "2019.08.12", "title": "Най-богатите семейства на планетата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398806-%D0%BE%D1%82%D0%BF%D1%83%D1%81%D0%BA%D0%B0%D1%80%D1%81%D0%BA%D0%B8-%D0%B0%D0%B2%D0%B3%D1%83%D1%81%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE-%D0%B5%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B8", "text": "Имаше някаква скорошна статистика, че всяко (или беше всяко второ?) българско семейство разполага със средно две цяло и трима роднини и/или познати, \"устроени\" в чужбина. Цифрата след десетичната запетая е за дете в подрастваща възраст, понеже още не се смята за пълноценен възрастен. Тоест такъв, който изпраща пари на несретниците от фамилията, останали в България. Нищо, нека са там, нека има. Ако не са нашите самоотвержени емигранти, сега парите, които идват от тях, нямаше да надхвърлят с 300 хил. евро чуждите инвестиции у нас! Разбира се, беге емигрантите биха имали много против да ги поставяме всичките под общ знаменател. А и не би трябвало, понеже ние като нация сме юнайтед калърс ъф Бенетон - варираме от памидово тъмносиньото на Азис до здравословно бялото на доктор Емилова. А и по интелект и професионални постижения също сме много различни - от петокласник, спечелил олимпиада по математика в Сеул, до фриланс джебчийка в Холандия.     Обаче каквито и да са и с каквото и да се занимават, има нещо, което ги обединява, а именно, че със стоицизъм, благодарност и вяра в доброто у своите роднини, Исус и Николина Чакърдъкова преминават през изпитанието \"Отпускарски август в България\". Когато настъпи този месец, нашите хора се натоварват на боингите от всички точки на света (без Антарктида, понеже там нямаме българска диаспора, а полярният изследовател проф. Пимпирев не се брои, макар да твърди, че най-южният континент му е втора родина и даже си има ледник, кръстен на неговото име). В зависимост от семейните конфигурации на пребиваващите за постоянно в чужбина наши сънародници, ето какво се случва, след като се изсипят на Терминал 2 и се пръснат надлъж и нашир по нашата китна родина. Вариант 1: Български родители с две (биологични) деца, родени в чужбина (Възраст: 43, 41, 8, 6) Още при изхода \"Пристигащи\" на летището двете баби се сбиват коя първа да поеме грижите за внучетата. Печели баба Стоянка, но приповдигнатото й настроение веднага се сменя с изражение на кръвна обида, понеже с възмущение забелязва, че децата са забравили много български думи, научени през миналото лято. \"Вие вкъщи, бабо, не четете ли приказки? Направо не ги е срам майка ви и баща ви! Я елате сега да ви прочета аз една от Елин Пелин.\" И чете: Имало едно време братче и сестриче (\"Като вас с Дженифър, бабенце!\") , в чиято къща, блага и честита, има нейде тайно пръчка скрита. \"Когато децата вдигат много врява, тя мигом излиза и мир въдворява.\" Уф, стига бе майко, какви са тия глупости! Ако те чуе някой, ще ни докладва на социалните, че си бием децата, ще ни ги вземат и ще ги дадат на гейове да ги отглеждат. Ти телевизия не гледаш ли? Бабата, разбира се, че гледала, ама най-вече \"Моят живот\", \"Остани с мен\" и отскоро \"Сестра Бети\". Вариант 2: Съпругата е българка, съпругът - чужденец. С едно дете (Възраст: 33, 41, 7) Понеже вече от шест години идва всяко лято в България, зетят е закалил небцето и черния си дроб с домашнярката на тъста. Затова и дума не иска да чуе за дръндосване по нашите пътища, само за да се пържи на изкуствения плаж в Свети Влас. Иска на село, под асмата на хладно. Жена му няма особено думата, затова отива сама с детето на море. Много е обидена. През следващите 10 дни зетят и тъстът изпиват 16 литра ракия и мастика, изяждат половин прасе и 14 кг градински домати с големината на детска главичка. Съпругата се връща с кръвно 180/120 от морето. Някакъв с джип щял да сгази детето, както се плацикало на плиткото на плажа (!). Освен това всеки ден давала по 40 лева за дюнер с картофки и минерална вода, а като за капак й откраднали дамската чанта и надуваемото фламинго на детето от фоайето на хотела. Вариант 3: Младоженци. Съпругът е българин, съпругата е чужденка (Възраст: 24, 26) Хич и да не си помислят младите, че ще останат само с едно подписване в кметството в Дюселдорф/Одензе/Енфилд. Няма начин - ще се вдига сватба \"както си му е редът\" и в България. Да видят сватовете, че не се скъпим като тях. Купили били на младоженците сервиз от порцелан \"Чърчил\". Изрисуван с водни птици и лилии. Много важно - като че ли златни яйца ще им снесат тия патки! Виж, българската рода няма да се изложи като мине по тънката лайсна. За целта се буква цял един манастир, а на попа му се дават инструкции да не кади, защото германската/датската/английската свекърва имала астма и да не стане някоя беля. Канят се 400 души гости, а за \"веселата част\": трима тенори, два балета, българката, която е станала втора на швейцарската Евровизия, ансамбъл \"Българе\", както и трима от най-актуалните за момента изпълнители: Криско, Тита и Цветелина Янева (но без негъра от хитовия клип към \"Болка моя\", понеже той пък искал безобразно висок хонорар). Вариант 4: Младоженци. И двамата българи (28, 34) И двамата са с бърнаут, големи патриоти и понеже са се запознали в състава за български народни танци в Торонто, са решили да се оженят в носии в родопско село със 127 жители. В пояса си младоженецът е запасал хайдушки пищов, който си е купил от сайт за продажби на вещи на старо, а булката е с цветя, втъкнати в забрадката, и с вълнени чорапи, които й докарват контактен дерматит. Целият сватбен ритуал от едно време е пресъздаден до най-малкия детайл. Дори менюто за гостите е съобразено с традиционната българска кухня и, за голямо съжаление на повечето, не включва панирани пилешки хапки с корнфлейкс и гуакамоле. Въпреки изключителната автентичност на събитието, гостите изпитват известен скепсис, че традициите ще бъдат спазени до такава степен, че накрая някой ще провеси бял чаршаф със следи от дефлорация от покрива на ресторанта. Обаче младоженците са изобретателни и изненадват всички, символично развявайки японското знаме. Следва поднасяне на благата ракия. Вариант 5: Семейна двойка-българи (49, 53) Това им е първото прибиране в България след заминаването за Америка със зелени карти преди три години. В куфарите, които са помъкнали, са си опаковали само четките за зъби, за да има достатъчно място за подаръци за всички вкъщи. Буквално всички! Малка част от подаръците са \"типикъл америкън\" и представляват чорапи, памучни тениски и чанти от разпродажби в супермаркети, ортопедични стелки, машинка за подстригване и подобни. 12 от роднините и познатите са искрено трогнати и благодарни за получените армагани, другите 50 човека лицемерно благодарят и казват \"Ама нямаше нужда да се харчите толкова!\" като междувременно си мислят: \"Пу, досвидя им по един парфюм Шанел и един айфон да донесат!\" Вариант 6: Глава на семейство в България, който пребивава сам в чужбина (44) Норвегия за него е по-скоро мащеха, отколкото майка, защото по девет месеца в годината живее във фургон на 68-и северен паралел, избива бетон на строежи, пътища и мостове и играе покер \"на вързано\" с полски колеги с физиката на вграден кухненски бокс. От летището го докарва братовчед му, понеже жена му е заета да се обезкосмява за предстоящия първи секс (с друг човек!) след многомесечна суша. След скромните 15 градуса, от които идва, следва неизбежна агонична аклиматизация към крематориума на градската средa. В останалите дни от августовския престой пак избива бетон, този път обаче това е бетонна плоча на собствен имот в петричко село. Освен това води семейството в Гърция и си прави нови две към общо 50-тината татуировки - на Брус Дикинсън и на сина си. С тях засега завършва корпоралната фреска \"Тело̀ на умерен културист за чудо и приказ\". Вариантите от 7 до 77 са за тези наши сънародници, които не се разпознават в основните шест. А това са: секс робини, хванати по дискотеките на Слънчака уж от богати западни продуценти, които са им обещали да се снимат в следващия клип на починалия преди повече от година диджей Авичи, шофьори на тирове (понеже те са граждани на света, а не на определена страна), берачки на портокали в Гърция и Джино Бианкалана.    ", "date": "2019.08.12", "title": "Отпускарски август в България по емигрантски"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398787-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D0%B0%D0%B2%D0%B3%D1%83%D1%81%D1%82", "text": "Очаква ви ден на експерименти, рискови операции и придобиване на опит в нови проекти. Вие ще се справите успешно с всички въпроси, но ще загубите много сили. Най-важното е, да държите портфейла си близо до вас. Възможни са финансови измами и кражба на пари. Възможно е да получите предложение за сътрудничество от приятел, който наскоро е отворил собствен бизнес. Сами ще се измъкнете от ситуации, които водят до непрекъснати неприятности. Дори ще ви завиждат, а колеги и приятели ще искат съвети от вас. Приятно впечатление ще остави във вас човек, с когото работите от дълго време. Ако се зароди чувство, не го крийте в себе си. Следете за знаците на съдбата. Препоръчително е да бъдете по икономични с парите, но не и в общуването. Новите запознанства ще бъдат перспективни, така че не се отказвайте от тях през деня. Възможно е да сключите дългосрочен договор и да отидете на работа в чужбина. Тези, занимаващи се с изкуство и творчество, ще получат помощ от богат покровител.   Още от сутринта е необходимо да си поставите цел, която да ви ентусиазира за активна работа. За сега отдих не се очертава, но това е временно. Ако сте планирали почивка, то бързо ще трябва да се справите с всичките си задачи. В любовта не се отличавате със сантименталност, но не си струва да показвате и открита страст в отношенията. Посветете деня, на укрепване на бизнес и приятелските връзки. Това ще ви предпази от разочарование и негодувание. При работа с техника, бъдете внимателни, в противен случай ще попаднете в цяла гама от неприятности. Може да се сблъскате с проблеми във финансовата област, когато ще трябва спешно да изплатите дълг. Вечерта ви чака, компенсация за свършената работа. Днес може да успеете в много области - спорт, работа и любов. Трудили сте се усилено и сега получавате хубави бонуси. Ще получите морална утеха, след разговор с някой от вашите роднини. Има шанс да укрепите финансовата ситуация и да похарчите солидна сума за лични нужди. Очаква ви щастлив ден. Въпреки че, всеки има собствено разбиране за това състояние. Ако искрено се радвате дори на дреболии, то това е плюс за вашата душа. Мечтите са позволени, но не до такава степен, че да забравите за работата и домашните задължения. Предстоят ви ремонти, покупки, продажби и инвестиции в бизнеса. Ще бъдете изненадващо проницателни, когато въпросът докосне парите. Освен това, не само за вашият капитал. Може да помогнете на приятел да излезе от кризисна ситуация, за което ще получите награда. Чудесен ден за творчество, музика и четене на специална литература. За дълго пътуване, е по-добре да изберете вечерта.   Трябва да бъдете изключително внимателен към малките неща и изпълнителни в работата. Нищо не е невъзможно, ако сте истински майстор в професията си. Между другото, денят е добър за тези, които отдавна не са посещавали козметолог и диетолог. Не пречи да посетите експерт, за да коригирате външния си вид и да свалите излишните килограми. Ще се нуждаете от допълнителен източник на енергия, за да реализирате всички свои планове. Парите не са толкова важни, но не може да се справите без тях в процеса на работа. Спортът е полезен за тези, които искат да свалят някой излишен килограм. Но трябва да се свържете с опитен инструктор, а не да се изтощавате във фитнеса. Очакват ви много заплетени ситуации, които могат да бъдат преодолени само по един начин – с огромна упоритост. Ако се подадете на ленивостта, няма да свършите нищо навреме. Ако ви остане свободно време, обадете се на близките си хора. Толкова рядко комуникирате с роднини, че скоро ще забравите как изглеждат. Бъдете по-меки и отстъпчиви.   Ще се обръщате към всеки, когото срещнете по пътя, само да за решите финансовите си проблеми. Но коренът на злото, лежи именно във вашата непрактичност. Купувате всичко, което поискате. А така, не трябва да действате. В приятна атмосфера, ще прекарате вечерта. Възможно е запознанство, което да прерасне в любовна връзка.", "date": "2019.08.12", "title": "Дневен хороскоп 12 август"}
{"url": "http://www.classa.bg/%D1%81%D0%B2%D1%8F%D1%82/item/398788-%D0%B1%D1%83%D0%BD%D1%82%D1%8A%D1%82-%D0%BD%D0%B0-%D1%8F%D0%BF%D0%BE%D0%BD%D0%BA%D0%B8%D1%82%D0%B5-%D1%81%D1%80%D0%B5%D1%89%D1%83-%D0%B1%D1%80%D0%B0%D0%BA%D0%B0-%D0%B1%D0%BE%D1%80%D0%B1%D0%B0-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D0%B8%D0%BB%D0%B8-%D0%B5%D0%B3%D0%BE%D0%B8%D0%B7%D1%8A%D0%BC", "text": "Облечена в пищна бяла рокла булката пристъпва сред събраните около 30 свои приятели в банкетната зала на известен токийски ресторант. Тази сватба не е типична, макар да е част от нарастващ тренд в Япония, тук 31-годишната Санене Ханаока няма да се обвърже с някой мъж, дори не и с някоя жена. С тази церемония тя цели да засвидетелства цялата си любов към човека, когото обича най-много на този свят - себе си. \"Исках да открия как да живея самостоятелно, как да разчитам само и единствено на собствените си сили\", казва Ханаока пред събралите се нейни приятели, благодарейки им, че присъстват на нейната соло сватба. До неотдавна японките, останали незадомени и след 25 години бяха наричани \"коледни сладкиши\" - жаргон, визиращ онези останали неизядени празнични лакомсва, които не могат да се продадат след 25 декември и трябва да бъдат изхвърлени. Днес подобни откровени обиди остават все повече в миналото, тъй като нарастващ брой жени в страната отлагат брака или тотално се отказват от него, отхвърляйки по този начин пътя на традициите от миналото. За много от тези жени дори бракът се превръща в символ на един път на слугинска работа и волско търпение към поведението на неблагодарни и твърде патриархални мъже. Процентът на работещите жени в Япония е по-висок от всякога, но културните норми все още остават до голяма степен в миналото. От жените се очаква освен да прекарват деня си на работното място, също така да се грижат и за цялата домакинска работа, както и за грижата за децата и за възрастните роднини - все фактори, които се явяват спирачка в кариерното развитие. За да избегнат тези двойни стандарти много жени предпочитат да не влизат в брак, съсредоточавайки се върху работата, хобитата си, пътувания и новооткрити възможности на независими хора в една модерна страна. За много политици тази тенденция е повече от тревожна на фона на все по-застаряващото и намаляващо население на Япония. Ако до средата на 90-те едва една на 20 жени в страната е оставала неомъжена до навършване на 50 години, сега нещата са се променили драстично - през 2015 г. (последната година, за която има налична статистика) една от седем жени остава неомъжена до тази възраст. А при жените на възраст от 35 до 39 години процентът е още по-висок: Близо 1/4 от жените в тази възрастова група никога не е сключвала брак. Две десетилетия по-рано този дял е бил около 10%. Според оценките на правителството миналата година броят на двойките, сключили брак, е стигнал най-ниските си нива от края на Втората световна война насам. И това е шестата поредна година, в която браковете намаляват. Паралелно с това има и логичен спад в броя на новородените деца - най-ниският от 1899 г. насам, когато Япония започва да поддържа статистика за раждаемостта и смъртността в страната.     Местните власти вече се опитват да противодействат на тази тенденция с кампании за насърчаване на браковете и раждаемостта, но поне засега не си личи да има ефект. Дори напротив - бизнесът забелязва тенденцията на самотните жени и започва да предлага все повече услуги, насочени към тях - от ресторанти за самостоятелна вечеря, през единични салони за караоке, та до жилищни комплекси, насочени към жени, които искат да купуват или наемат жилище самостоятелно. Туристическите компании вече предлагат пакети за пътешествия, подбрани специално за самотни жени, а фотостудиата имат опция за фотосесия и самостоятелни булчински портрети. Промяната е обвързана и с променящата се среда на труда в Япония. Вече близо 70% от жените в страната на възраст от 15 до 64 години са трудово заети, което представлява своеобразен рекорд. Кариерата им обаче често е възпрепятствана от безмилостен прилив на тежести в домашните задължения. Макар темата за прекалената заетост на работното място да става все по-актуална в японското общество, и досега от младите служители се очаква да прекарват по-голямата част от будното си време в работа. Това, заедно със задълженията в дома, поставя жените в много неблагоприятна ситуация. Един от ключовите фактори тук много японки да не искат да влизат в брак обаче е фактът, че на тях просто вече не им се налага. \"Една от причините една жена да се омъжи е да има финансово стабилен живот\", казва 49-годишната Мики Мацуи, директор на издателство в Токио. \"Нямам никакви притеснения относно това да бъда сама, както нямам и финансови притеснения. Така че не бях притисната в ъгъла да си избирам мъж по финансови причини.\" Същевременно за онези жени, които не са обременени от семейство, но работят и разполагат с достатъчно пари за себе си, японският пазар и ориентирана към потреблението култура предлагат широка гама от дейности, хобита и въобще възможности, каквато нито майките, нито бабите им са имали. За тях обвързаните им приятелки със семейства и деца дори могат да служат като предупредителен знак за всички нежелани ефекти, които вървят в кюпа. Шигеко Широта, на 48 години, работи като администратор в занималня за деца в предучилищна възраст. По нейни думи много от омъжените й приятелки остават вкъщи с децата си и получават твърде малко помощ от съпрузите си. \"Не е честно жените да се забиват в домовете си като домакини. Те са щастливи, докато са с децата си, но някои от тях просто описват съпрузите си като едни големи бебета. Тези жени не харесват идеята да се грижат и за съпрузите си\", споделя тя. Липсата на връзка или деца дава на Широта достатъчното да време да пътува и да се занимава с хобитата си - часове по изработка на бижута, уроци по ирландски танци. Миналото лято дори е летяла до Ирландия, където да се състезава на голям международен форум по ирландски танци. А след състезанието си има достатъчно пари и време, за да заведе майка си на екскурзия в Китай. И няма намерение да спира да пътува скоро. Но не са само жените, често и мъжете бягат от брака. Тежестта на традиционната култура влияе и на силния пол, тъй като от мъжете се очаква да носят основния доход на семейството. В условията на огромна конкуренция за работни места и несигурни договори много млади мъже предпочитат да останат сами, тъй като се притесняват, че ще им е трудно да подкрепят финансово цяло семейство. Така малко над една трета от мъжете на възраст от 35 до 39 години никога не са били женени, за разлика от по-малко от 1/4 преди 20 години. По този начин дори и за мъжете идеята за брака се превръща до голяма степен в бреме, което могат и да си спестят. Според експертите обаче за младите хора да останат сами не е толкова избор, колкото често просто стечение на обстоятелствата, особено при жените. Самата нужда от брака за финансова стабилност е отпаднала и това позволява на жените да избират този, който им харесва наистина. Това обаче не винаги става. 42-годишната Каори Шибуя има сериозна връзка в 20-те си години, но тя не сработва. В 30-те си използва услуги за запознанства като сайтове и приложения, но и с тях няма кой знае какъв успех. Сега продължава да излиза на срещи от време на време, но досега не е срещнала някой, който наистина да я грабне. А с времето и нейните собствени шансове намаляват, казва самата тя. Шибуя в момента живее с овдовялата си майка. Според нея жени избират брака, защото се чувстват уязвими сами. Но тя започна собствен бизнес преди две години, отваряйки свое кафене, и сега е уверена, че може да се справя и сама с живота. Макар като дете да е виждала отношенията между баща й и майка й като идилични, сега като вече пораснал човек всичко й изглежда по-различно. Сега тя осъзнава какви неща е трябвало да издържи майка й. Жените, които не се интересуват от това да имат деца, също често виждат малко смисъл и в самия брак. Въпреки че броят на самотните майки в Япония расте, това до голяма степен се дължи най-вече на ръста в разводите, а не толкова на жените, които се решават сами да отгледат дете. Тази свобода обаче има своята цена и тези жени, които са поели по пътя на това да бъдат сами, трябва да правят компромиси. Единият от тях е чисто физическата самота. Санене Ханаока опитва да пребори това, споделяйки жилище в покрайнините на Токио с двама съквартиранти. Когато усети, че започва да се чувства самотна, тя гледа отново записа от \"сватбата си\", където е заобиколена от всички хора, които я подкрепят и обичат. Ако и това не помага, си спомня и алтернативата - на собствената й майка, която има нещастен брак, както и на всички онези млади майки, които вижда на работа като детска учителка - една голяма част от тези жени дотолкова са вглъбени в идеята да се грижат за собствените си деца, че не се грижат за себе си. \"Ако стана майка, страхувам се, че ще се очаква да играя ролята на майка, която се изисква от японското общество, а не да бъда себе си\", споделя тя. А на страховете й няма отговор.    ", "date": "2019.08.12", "title": "Бунтът на японките срещу брака - борба за свобода или егоизъм"}
{"url": "http://www.classa.bg/%D1%81%D0%B2%D1%8F%D1%82/item/398789-%D0%B7%D0%BB%D0%B0%D1%82%D0%BD%D0%B8%D1%8F%D1%82-%D1%81%D1%82%D0%B0%D0%BD%D0%B4%D0%B0%D1%80%D1%82-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D0%BC%D0%BE%D0%B4%D0%B8%D1%84%D0%B8%D1%86%D0%B8%D1%80%D0%B0%D0%BD", "text": "Някои от потенциалните кандидати на президента Тръмп за борда на Федералния резерв изразиха одобрението си за връщане към златния стандарт. Традиционните експерти по паричната политика осмиват идеята, и не изцяло без причина. Златният стандарт няма да работи при паричната и финансовата система на 21 век. Възможно е обаче да се използват най-добрите му характеристики, без действително той да се възстанови, пише за Wall Street Journal Джон Кокрън, старши сътрудник в Станфордския университет. Идеята зад златния стандарт е проста: правителството обещава, че ако донесете, да речем, 1000 долара в брой, можете да ги продадете за една унция злато, и обратното. Чрез фиксирането на долара към нещо с независима стойност правителството обещава да реши проблема с инфлацията или дефлацията. И ние повече не се нуждаем магьосниците от централната банка да управляват нещата. Целта на паричната политика обаче не е да стабилизира доларовата цена на златото; по-скоро тя е да се стабилизират цените на всички стоки и услуги. Цената на златото варираше от 1000 до 1 800 долара за тройунция през последните 10 години. Ако Федералният резерв бе фиксирал тази цена, критиците казват, че цената на всичко останало щеше да варира толкова много.     Сега, ако Фед обвърже златото, вероятно цената му спрямо други стоки няма да варира толкова. Но проблемът е реален. При златния стандарт САЩ преживяха много по-волатилна годишна инфлация и дефлация, отколкото днес. Златният стандарт не предотврати дефлацията по време на Голямата депресия, както и предишните паники, което е основна загриженост сега. Проблемът би бил по-лош днес. Какво определя стойността на златото спрямо всички стоки и услуги? През 19 век златни монети са били използвани за много сделки. Хората и фирмите е трябвало да държат запас от златни монети съобразно своите разходи. Когато стойността на златото се е покачвала спрямо всичко останало (дефлация), хората са получавали стимул да харчат монетите и по този начин да повишават цените на стоките и услугите. Ако стойността на златото е падала (инфлация), хората са се нуждаели от повече злато, така че те са харчили по-малко и са натискали надолу другите цени. Този решаващ механизъм е свързвал цената на златото с всички други цени. Тази връзка вече е напълно изчезнала. Освен в бижутерията и в някои дребни промишлени приложения, няма нищо специално относно златото, което да го свързва с всички други цени. Ако днес Федералният резерв фиксира цената на златото, цената на всичко останало просто ще блуждае. Федералният резерв може също толкова ефективно да фиксира цената на дъвката. Паричната котва е нещо добро, но котвата трябва да бъде свързана с кораба. Златото вече не е. По-широките стокови стандарти са изправени пред същия проблем. Търгуваните суровини са толкова малка част от икономиката, че относителната им цена може да се колебае значително, като има малък ефект върху инфлацията.   Правителствата не гарантираха парите и дълга си изцяло със златни резерви. Как тогава биха обещали винаги да обменят пари за злато? Златният стандарт беше изкуство, подобно на банкирането с частични резерви. Централните банки определяха лихвените проценти както днес, за да управляват потоците от злато. Изявленията на централните банкери разстройваха пазарите както и днес. Имаше периодични суверенни кризи, които се характеризираха с отклоняване на правителствата от златния стандарт. Те не можеха да издават повече пари, когато това бе необходимо. В резултат имаше банкови кризи, а паричните средства периодично бяха в недостиг. В отговор бе създаден Федералният резерв, за да „осигури еластична валута“, а не главно да определя лихвените проценти. Златният стандарт наистина беше фискален ангажимент, а не паричен. Ако хората искаха повече злато от правителството, отколкото то имаше в резерв, правителството трябваше да повиши данъците или да намали разходите, за да купува повече злато. По-често правителствата вземат заеми, за да купуват злато, но те трябва убедително да обещаят да увеличат данъците или да намалят разходите си, за да вземат заемите. Този фискален ангажимент в крайна сметка придава на парите стойност, а не понякога празното обещание за обмен на пари срещу злато. Данъците в крайна сметка гарантират всички държавни пари. Златният стандарт направи този фискален ангажимент видим и проверяем. С това разбиране Съединените щати днес биха могли да приемат политика, която да имитира добрите характеристики на златния стандарт. Наричам я ИПЦ стандарт (от индекс на потребителските цени). Първо, Конгресът и Федералният резерв трябва да се съгласят, че „ценова стабилност” в мандата на Фед означава точно това, а не постоянна инфлация от 2% годишно. Мандатът на Фед би бил да запази индекса на потребителските цени (или подходящо подобрен индекс) възможно най-близо до определена стойност. Второ, ИПЦ целта ще обвърже фискалната политика (Конгреса и Министерството на финансите), както и паричната политика (Федералният резерв). Инфлацията ще изисква автоматично фискално затягане, а дефлацията ще предизвиква разхлабване, точно както правителство при златен стандарт, което се опитва да защити своята валута, трябва да осъществи фискално затягане, за да увеличи златните си резерви. Трето, правителството ще подражава на обещанието за обмяна на злато срещу банкноти на съвременните финансови пазари. Има много начини да се направи това, но най-лесно е то да се ангажира да търгувава редовен дълг за такъв индексиран с инфлацията на същата цена. При тази система инфлацията ще струва на правителството пари и ще наложи фискално затягане по същия начин, както някога го правеше златото. И обратното - системата ще предотврати и дефлацията. Застъпниците на златния стандарт предлагат убедителна критика на настоящата парична политика, но връщането към златото е невъзможно. Стабилният ИПЦ, имунизиран както от инфлацията, така и от дефлацията, подкрепен от същите фискални ангажименти, които лежаха в основата на златото, си струва да се вземе насериозно.  ", "date": "2019.08.12", "title": "Златният стандарт може да бъде модифициран"}
{"url": "http://www.classa.bg/%D1%81%D0%B2%D1%8F%D1%82/item/398790-%D0%B8%D0%BC%D0%B0-%D0%BB%D0%B8-%D0%BF%D0%BE%D0%B2%D0%B8%D1%88%D0%B5%D0%BD%D0%B0-%D1%80%D0%B0%D0%B4%D0%B8%D0%B0%D1%86%D0%B8%D1%8F-%D0%B2-%D1%80%D1%83%D1%81%D0%B8%D1%8F", "text": "Преди по-малко от два дни на военен полигон в Архангелска област, северозападна Русия, се случи авария при изпитание на реактивен двигател на течна основа,  . Поради тази причина реших да проследя развитието на радиационната обстановка в района, с помощта на виртуалната карта на Обединения (ядрен) изследователски център, към Европейската комисия. Рано тази сутрин техните индикатори в района на аварията показваха нормални показания, но след няколко часа …     … изчезнаха от полезрението. Изчезнали са индикаторите не само от Архангелска област (в червения кръг на горната снимка), но и всички останали от територията на Русия.     Трябва ли да се безпокоим? Според мен е много рано за безпокойство. Даже и да има локално изпускане на радиация това едва ли засяга останалата част от Европа. За сега.   Ако се получи развитие на картината своевременно ще го отразя.      ", "date": "2019.08.12", "title": "Има ли повишена радиация в Русия?"}
{"url": "http://www.classa.bg/%D1%81%D0%B2%D1%8F%D1%82/item/398791-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D1%82%D0%B5-%D1%81%D0%B8%D0%BB%D0%B8-%D0%BD%D0%B0-%D0%B8%D1%80%D0%B0%D0%BD-%D0%B8-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D0%BE%D0%B4%D0%BF%D0%B8%D1%81%D0%B0%D1%85%D0%B0-%E2%80%9E%D1%81%D0%B5%D0%BA%D1%80%D0%B5%D1%82%D0%BD%D0%BE%E2%80%9D-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0%D0%BD%D0%B5-%D0%BD%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE", "text": "Както бе съобщено от китайската информационна агенция „Синхуа” на 5 август 2019 г., позовавайки се на телевизионния канал Press TV, главнокомандващият на военноморските сили на Иран контраадмирал Хосеин Ханзади заяви, че иранските и руските въоръжени сили са подписали „тайно“ споразумение за разширяване на сътрудничеството чрез редица проекти, включително броят на военните учения в южните води на Иран. Ханзади направи това изявление в неделя на церемонията по откриване на международното състезание по водолазно гмуркане на южния ирански остров Киш. Той е подписал споразумението с руското министерство на отбраната от името на Генералния щаб на въоръжените сили на Иран по време на пътуването си до Москва миналата седмица.     „Някои членове от това споразумение са класифицирани, но като цяло то е насочено към разширяване на военното сътрудничество между двете страни“, каза той и добави, че „споразумението може да бъде първото по рода си между двете страни“. Според него споразумението е „повратна точка” във военното сътрудничество между Иран и Русия. Ханзади също отхвърли като „незначителни” последните стъпки на САЩ и Великобритания, както той ги нарече, за „ескалация на напрежението” в региона на Персийския залив. Съединените щати настояват към своите регионални съюзници да формират коалиционни сили, които да гарантират безопасността на чуждестранни кораби, преминаващи през Ормузкия пролив. Този ход последва неотдавнашното задържане на британски нефтен танкер в Персийския залив за „нарушаване на правилата за корабоплаване”.  ", "date": "2019.08.12", "title": "Въоръжените сили на Иран и на Русия подписаха „секретно” споразумение за разширяване на сътрудничеството"}
{"url": "http://www.classa.bg/%D1%81%D0%B2%D1%8F%D1%82/item/398792-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%B7%D0%B0-%D0%B4%D0%BE%D0%BB%D0%B0%D1%80%D0%B0", "text": "Президентът на САЩ Доналд Тръмп с цялата сериозност започна да заплашва Русия с нова поредица от икономически санкции, включително замразяване на доларовите резерви на Руската федерация, блокиране на разплащанията и платежни транзакции чрез системата SWIFT, забрана за пласиране на държавния дълг на Руската федерация в щатски долари и др. Той пое твърд курс за отслабване на щатския долар спрямо другите валути, за да увеличи международната конкурентоспособност на американската икономика. Плюс това той заплаши всички страни (не само Русия), че в случай на действия за увеличаване на щатския долар спрямо националните валути, те ще бъдат наказани (за това се подготвят специални доклади на Конгреса в САЩ за идентифициране на валутни манипулатори сред търговските партньори на Америка).     Оттогава се наблюдава известен напредък към изместването на щатския долар от руската икономика. Например, според Банката на Русия, делът на американската валута в международните (златни и валутни) резерви на Руската федерация е намален наполовина миналата година - от 45,8% на 22,7% - и достигна най-ниското си ниво за всички времена. Под влияние на такива фактори като заплахата от икономически санкции (както и вече наложените санкции) руските банки постепенно намаляват частта от валутата в своите баланси. В началото на 2015 г. чуждестранните активи на руските банки (средства в кореспондентски сметки и депозити в банки на нерезиденти, участие в капитала на нерезиденти, предоставени им заеми и други инвестиции) възлизат на 275,9 милиарда долара. И в началото на второто тримесечие на 2019 г. те вече възлизат на 201,8 милиарда долара, тоест намаляват с 27%. Чуждестранните задължения също намаляват: от 226,4 милиарда долара към 1 януари 2015 г. до 130,2 милиарда долара към 1 април 2019 г. (с 43,5%). От своя страна, валутната структура се променя в чуждестранните активи и пасиви на руските банки. Делът на долара в чуждестранни активи намаля през годината с 5 процентни пункта - от 60,5% на 1 април 2018 г. до 55,5% на 1 април 2019 г. Бенефициент беше единната европейска валута, еврото, чийто дял нарасна с 5.2 процентни пункта - от 19.5% на 24.7%. В чуждестранните активи на руските банки има такава валута като рублата. На 1 април миналата година делът ѝ е 12,8%, а година по-късно той възлиза на 12,7%. Както можете да видите, дедоларизацията на руските банки не означава, че рублата заема мястото на „зелената“ валута. Мястото ѝ заема еврото. И отчасти - други валути (лири стерлинги, японска йена, китайски юан и др.). И ето още една новина, с която руските власти се гордеят: през първото тримесечие на 2019 г. щатският долар в разплащанията за руския износ в Китай загуби позиции към други валути - делът му падна под 50%. В този случай обаче намаляването на дела на долара не се дължи на националната валута на търговските партньори (рублата и юана), а доларът се заменя с еврото. Като цяло, когато започнете да навлизате в детайлите на успехите на дедоларизацията на руската икономика, тогава възникват много въпроси и съмнения, че Русия наистина се измъква от диктатурата на западната валута. Заместването на щатския долар с евро в балансите на руските банки и компании или в международните резерви на Руската федерация не решава радикално проблемите на финансовата и икономическата сигурност на Русия. По команда от Вашингтон, белгийската компания SWIFT, която управлява системата на международните разплащания и трансфери, лесно ще блокира операциите на руските банки и компании, извършвани във валутата, наречена „евро“. Ето защо сериозните експерти съвсем основателно казват, че истинската дедоларизация е освобождаването не само от продуктите на „печатницата” на Федералния резерв на САЩ, но и от еврото, британската лира, австралийските и канадските долари, швейцарския франк и другите валути на страните, които са най-близките съюзници на Вашингтон. Но сега бих искал да се спра на един аспект на проблема с дедоларизацията, който преследва паричните власти на Русия. Оказва се, че „неосъзнатите“ граждани на Русия не искат да преминат към рубли, те се интересуват повече от чуждестранната валута, особено от американския долар. В края на юни банките приеха валутни депозити в размер, равен на 1,5 милиарда щатски долара. От началото на годината депозитите на физически лица в чуждестранна валута са нараснали с 8,1 милиарда долара. Бягството към чуждестранна валута продължава непрекъснато в продължение на осем месеца (тоест от ноември миналата година, когато пропагандната кампания за дедоларизиране на руската икономика достигна своя връх). Последният път, когато подобна валутна треска се наблюдава в Русия, беше преди десет години: през 2009 г. гражданите поставиха валутни депозити на стойност 20 милиарда долара върху валутни депозити само за шест месеца. Хората бягаха от падащата рубла в „зелената“ валута, еврото и другите задгранични парични единици. В средата на тази година обемът на валутните депозити достигна исторически максимум от 96 милиарда долара. Централната банка е на загуба. На първо място, валутният баланс в банковия сектор, към който се стреми Централната банка, е нарушен. Тя очакваше задълженията в чуждестранна валута да намаляват по-бързо от валутните активи на банките. Но не. Оказва се точно обратното. „Неосъзнатите“ граждани, заедно с „неосъзнатите“ компании и организации, не искат да се разделят с валутните депозити и дори ги увеличават. Към днешна дата валутните задължения на банките надвишават валутните им активи, което, разбира се, е неприятно явление за финансовия регулатор. Как сега руските парични власти да докладват за успехите по дедоларизация? Явно дори другарят Тръмп не е в състояние да помогне. Всички очакват, че рублата все пак ще падне по-бързо от щатския долар. Защо? Защото другарят Тръмп смята, че ако Федералният резерв на САЩ понижи основния лихвен процент (и вероятно ще го понижи), тогава въпросът ще е решен. Както и че Америка ще спечели валутната война. Не, понижаването на основния лихвен процент е необходимо, но недостатъчно условие за такава победа. За да спечели, Федералният резерв на САЩ, като централните банки на Китай, Япония и други страни, трябва да създава международни резерви и постоянно да ги пълнят с валутите на конкурентните страни. Засега Тръмп все още не е осъзнал очевидното нещо: валутната война включва непрекъснати валутни интервенции. А в Америка имат много неясна представа за тези интервенции. И следователно, независимо дали американският президент иска или не, но рублата ще падне спрямо щатския долар (кой би казал, че Американската централна банка трябва да започне да натрупва руска рубла в своите резерви?) И следователно, независимо дали Набиулина го иска или не, но доларизацията на руската икономика ще продължи. Може би ще придобие малко по-различни форми. Нашите граждани имат добра памет. Те не са забравили как Централната банка на Русия под „мъдрото” ръководство на Елвира Набиулина през декември 2014 г. успя да срине рублата спрямо щатския долар почти два пъти. По всяко време тя може да повтори своя „подвиг“ от преди пет години (за което между другото на Запад беше удостоена с титлата за най-добър централен банкер). Централната банка се опитва да забави притока на чуждестранна валута върху депозитите на руските банки. По-специално чрез увеличаване на приспаданията за резервиране на задължения по такива депозити. Банките трябваше донякъде да понижат лихвите. За доларовите депозити максималните годишни лихви, които могат да бъдат намерени, са около 3%. Много банки предлагат услугите си на 1-2%. Но експертите казват, че дори и курсът да бъде понижен до нула, чуждестранната валута все още ще се носи в банките. Е, ако процентът падне под нулата, тогава всички ще преминат в кеш. Въпреки това, защо „преминат”? Днес мнозина вече са преминали. В продължение на много месеци според Банката на Русия обемът на закупената от гражданите чуждестранна валута надвишава продажбите ѝ. Банката на Русия дава своите прогнози размери на кешовата валута в страната. В началото на тази година тя е около 27 милиарда долара. Изрично занижени цифри. Попълването на валутните резерви на гражданите става не само с помощта на валутните обменители, но и с помощта на неотчетен внос на банкноти от чужбина (тоест контрабанда). Миналата есен, според руските експерти, в ръцете на гражданите размерът на паричната чуждестранна валута възлиза на около 80 милиарда долара. Днес със сигурност е повече. Размерът на паричната валута е близък до обема на чуждестранната валута, поставена от гражданите на банкови депозити. Ако добавите тези две стойности заедно, получавате най-малко 180 милиарда долара. Оказва се, че руските граждани гласуват за чуждестранна валута. Могат ли да бъдат обвинени в липсата на „патриотизъм“? Не, Централната банка, която играе срещу руската рубла, трябва да бъде обвинявана в липсата на патриотизъм.      ", "date": "2019.08.12", "title": "Руснаците гласуват за долара"}
{"url": "http://www.classa.bg/%D1%81%D0%B2%D1%8F%D1%82/item/398793-%D0%BA%D1%8E%D1%80%D0%B4%D1%81%D0%BA%D0%B8%D1%8F%D1%82-%D1%89%D0%B0%D1%82-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "Защо турците можеха да си позволят С-400? Защото Щатите си позволяват кюрди и двете страни изглежда смятат този обмен за сравнително равен. Това не е първият път от началото на сирийската война, когато турците под различни предлози започват операции „срещу терористите“ в Сирия близо до собствените си граници. Разликата между тези операции и например руските, е, че разбирането за „терористи” варира в различните страни. Тези, срещу които се борят турците, САЩ използват като основен помощник в борбата срещу Асад и част от истинските терористи. И това е в основата на конфликта между Вашингтон и Анкара през последните години. Затова сега представителите на Турция и САЩ отново се срещнаха, за да създадат „буферна зона“, след като Ердоган и външното министерство на Турция обявиха намерението си да започнат нова сирийска кампания. Заслужава да се отбележи, че това не е първата инициатива през последните години, но конфликтът около доставките на руско оръжие донякъде намали турския плам. Но историята се върна в руслото си доста бързо, което означава, че отново можем да си спомним, че основният турски враг през това десетилетие все още са кюрдите.     Желанието за нова малка победна кампания се подхранва от вътрешнополитическата ситуация. Истанбул се изплъзна от ръцете на действащия президент и независимо как променя конституцията, за да укрепи собствените си позиции, опозицията в различните ѝ форми не престава да предизвиква безпокойство. „Продължаващите победи“ над кюрдите в тази ситуация са от критично значение за Ердоган. Дори тези победи да са само на заглавията на вестниците. Междувременно си струва да признаем, че източната част на Сирия всъщност напълно се е изплъзнала от контрола на Дамаск, коалицията и всеки друг изобщо. Това е земя, на която заповеди дават Щатите, които успешно изпълняват своите планове, подкрепяни от безкрайната кюрдска благодарност: именно поради тази война в Сирия и дейното участие на Щатите в нея, кюрдите почти получиха реална държава, макар и много призрачна.    ", "date": "2019.08.12", "title": "Кюрдският щат на Америка"}
{"url": "http://www.classa.bg/%D1%81%D0%B2%D1%8F%D1%82/item/398794-%D1%81%D0%B0%D1%89-%D0%B8%D0%B7%D1%81%D1%82%D0%B8%D1%81%D0%BA%D0%B2%D0%B0%D1%82-%D0%BF%D0%B5%D1%82%D1%80%D0%BE%D0%BB%D0%B0-%D0%BE%D1%82-%D1%81%D0%B8%D1%80%D0%B8%D1%8F", "text": "Според някои източници до 10 август командването на въоръжените сили на САЩ в Ирак и Сирия, заедно с ръководството на СДС, откри трансграничен преход на иракско-сирийската граница в Синджар. Използвайки този преход, Вашингтон възнамерява да изнася петролни продукти от контролирани от него територии в североизточната и източната част на Сирия с оглед на по-нататъшната им продажба в европейските страни. Ситуацията в Сирия в сферата на производството на петрол изглежда едновременно тъжна и абсурдна. С избухването на гражданска война в страната, САР се разви от износител на петрол до вносител. Нивото на производство на въглеводороди намаля десетократно. Така през 2010 г. производството на петрол възлиза на 385 000 барела на ден, докато през 2017 г. тази цифра е едва 16 000. Днес, според ресурса Take-profit.org, в Сирия, контролирана от официалното правителство, добивът на петрол е 25 000 барела на ден. Тези обеми не са достатъчни за задоволяване нуждите на страната, в резултат на което Сирия е принудена да купува петрол от съседни държави. И това въпреки факта, че най-богатите сирийски находища са разположени на източния бряг на Ефрат – „Ел Омар”, „Шадади”, „Конако” и други, които в момента са под американски контрол.     Във времената, когато властта отвъд Ефрат принадлежеше на бойците на „Ислмяска държава”, производството на петрол там възлизаше на около 100 хиляди барела на ден. С течение на времето тази цифра намаля. За да поддържат стабилна работа, съоръженията за производство на въглеводороди изискват компетентна поддръжка. Терористите не можаха да осигурят това и не обърнаха необходимото внимание на този въпрос. Находищата просто продължиха да се развиват и целият произведен нефт се продаваше в чужбина, за да се получат средства за издръжка на терористите. Сега, когато територията на левия бряг на Ефрат на Сирия де факто принадлежи на Съединените щати, ситуацията с развитието на петролните находища изглежда различна. Американците се интересуват от дългосрочната печалба от сирийските петролни кладенци. В тази връзка, Вашингтон възнамерява да изпрати в региона своите специалисти по обслужване на оборудване за производство на нефт, което ще увеличи производството с няколко пъти и евентуално ще го доведе до предвоенното ниво от около 200 хиляди барела на ден. Американският петрол ще бъде доставен в Европа по иракско-турския петролопровод Киркук-Джейхан. Естествено, продажбата на такива въглеводороди не се облага с данък и не се обмитява, което означава, че можете да се продава по-евтино и чистата печалба да влиза в джоба. Тези намерения и планове на американците са откровена и неприкрита кражба. Вашингтон е присвоил напълно незаконно петролните находища на Сирия и сега се разпорежда в свои интереси. Следователно в обозримо бъдеще не е нужно да се надяваме, че САЩ независимо и доброволно ще напуснат Сирия. Те ще продължат да намират всякакви оправдания и причини да бъдат там, докато не изтискат всичко от сирийските находища до последната капка.    ", "date": "2019.08.12", "title": "САЩ изстискват петрола от Сирия"}
{"url": "http://www.classa.bg/%D1%81%D0%B2%D1%8F%D1%82/item/398795-%D0%BF%D1%83%D1%82%D0%B8%D0%BD-%D0%BA%D0%B0%D1%80%D0%B0-%D0%BC%D0%BE%D1%82%D0%BE%D1%80-%D0%B2-%D0%BA%D1%80%D0%B8%D0%BC", "text": "На десетки руснаци ще бъде повдигнато обвинение за нарушение на реда и участие в протести срещу правителството. Това съобщи прокуртурата на Русия ден след поредните протести в Москва и други градове на страната. В руската столица бяха арестувани над 220 души.   Имаше сблъсъци с полицията, а медии отбелязват, че специални части са действали брутално и са пребивали хора без да се интересуват дали са от митинга или просто граждани, преминаващи в района на безредиците. Докато в Москва арестуваха протестиращи, президентът Владимир Путин се появи тържествено на мотоциклет „Урал“ в Крим. Моторът е изработен специално за него и е с кош. Държавният глава бе съпровождан от рокерската група „Нощни вълци“, които са считани за пропразиденстка формация, на която правителството отпуска всяка година милиони долари за различни мероприятия в страната и зад граница.     В кратка реч Путин обяви, че събора в Крим е патриотичен и той много се радва, че до него са такива смели и силни мъже, които дават пример на руските младежи как трябва да се обича родината. На задната седалка зад Путин бе седнал губернаторът на Севастопол Михаил Развожаев, а в коша – управителя на Крим Сергей Аксенов. Празникът минава под надслов: Да не забравяме нашите славни победи. Вождът на „Нощни вълци“ Александър „Хирурга“ Залдостанов благодари на руския президент за помощта, която той оказва на рокерите-националисти и обеща твърда подкрепа за сегашното управление в Кремъл. В същото време в московски арест режисьорът Дмитрий Василиев изпадна в диабетна кома, съобщава \"Новая газета\",  Той бе сред задържаните участници в протестите, които настояват за честни и справедливи избори. Василиев е разпитван часове наред, а полицаите му отнели инсулина. Режисьорът няколко пъти молил да му дадат лекарството, защото се чувства зле, но му било отказано. Чак, когато изпаднал в кома, бил откаран в реанимация.", "date": "2019.08.12", "title": "Путин кара мотор в Крим"}
{"url": "http://www.classa.bg/%D1%81%D0%B2%D1%8F%D1%82/item/398796-%D1%82%D1%80%D1%8A%D0%BC%D0%BF-%D0%BD%D0%B0%D0%BF%D1%80%D0%B0%D0%B2%D0%B8-%D0%BF%D1%80%D0%BE%D0%B1%D0%B8%D0%B2-%D0%B7%D0%B0", "text": "\"Тръмп е по-малкото зло в сравнение с лидерите на една политическа партия - Демократическата партия - които приемат и защитават радикална идеология, основана на джендър изследванията. Той е по-малкото зло в сравнение с една политическа партия, която защитава абортите фанатично, т.е. без да допусне и най-малката критика или резерва. Той е по-малкото зло в сравнение с една политическа партия, която яростно се противопоставя на религиозната свобода, особено когато тя влиза в конфликт с правата на хомосексуалистите и с образователната й политика. И той е по-малкото зло в сравнение с една политическа партия, чиито лидери - вместо да вярват в равното третиране на всички граждани от закона - одобряват несправедливата дискриминация на “белите мъже”... Доналд Тръмп разруши идеологическата хегемония: на естаблишмънта на Републиканската партия и на нейния агонизиращ рейгънизъм. Вярно е, че при Тръмп няма интелектуална дълбочина. Но той има заслугата, че направи пробив, за да може да се създаде нещо ново\". Американският консервативен есеист и журналист Род Дреер е много критичен към Доналд Тръмп. Въпреки това, ако трябва на всяка цена да избира между демократите и Тръмп, той ще избере Тръмп. В интервю за “Фигаро” той обяснява защо.      (“Бенедиктинската опция - стратегия за християните в постхристиянска нация”), която имаше голям успех в САЩ. - Как реагирате, като консервативен автор, на смятаните за расистки туитове на Тръмп? - Не харесвам начина, по който Доналд Тръмп говори за “раса”, но не мисля, че това, което медиите наричат “расизъм” от негова страна, е нещо реално. След като Доналд Тръмп нападна депутата демократ от Балтимор, медиите веднага обявиха президента за “расист” и то само защото ставаше въпрос за чернокож депутат, който освен това е родом от Балтимор, град с голямо чернокожо мнозинство. Това е абсурдно. Няма никакво съмнение, че Тръмп засилва расовата тревога. Но левицата е виновна за същото. Доналд Тръмп нападна преподобния Ал Шарптън, нюйоркски чернокож активист, известен с расизма си срещу белите и антисемитизъм. Само за един ден трима кандидати за президент на Демократическата партия - Джо Байдън, Камала Харис и Елизабет Уорън - публикуваха туитове в подкрепа на Шарптън. Това е невероятно… Тръмп обаче наистина е лицето на консерватизма в САЩ и аз съжалявам, че това е лицето на расовата враждебност. Но лицето на либерализма в САЩ изобщо не е по-добро: то е нещо като двуликия Янус, който не толерира расизма срещу чернокожите, но приема расизма срещу белите; всичко това се приема, защото е описано с Оруеловия термин “многообразие”. - Не харесвате вашия президент, никога не сте го криели. Въпреки това го наричате “по-малкото зло”… в сравнение с какво? - Той е по-малкото зло в сравнение с лидерите на една политическа партия - Демократическата партия - които приемат и защитават радикална идеология, основана на джендър изследванията. Той е по-малкото зло в сравнение с една политическа партия, която защитава абортите фанатично, т.е. без да допусне и най-малката критика или резерва. Той е по-малкото зло в сравнение с една политическа партия, която яростно се противопоставя на религиозната свобода, особено когато тя влиза в конфликт с правата на хомосексуалистите и с образователната й политика. И той е по-малкото зло в сравнение с една политическа партия, чиито лидери - вместо да вярват в равното третиране на всички граждани от закона - одобряват несправедливата дискриминация на “белите мъже”. Не гласувах на президентските избори през 2016 г., защото структурата на американската политика е такава, че гласът ми така или иначе нямаше да бъде преброен. Живея в Луизиана, щат, който до голяма степен е за Тръмп. Независимо дали бях гласувал или не, това нищо нямаше да промени. Ситуацията ще бъде същата на президентските избори през 2020 г., но се чувстам донякъде виновен, че не изразих позицията си. Така че със свито сърце ще гласувам за Тръмп, ако изобщо гласувам. Това е защитен вот, защото дори и Тръмп да не е нещо добро за Америка, перспективата демократите да поемат Белия дом ме тревожи още повече. Направих това и през 1991 година. Тогава избирателите в Луизиана трябваше да избират новия си губернатор между двама ужасни кандидати: Едуин У. Едуард, известен корумпиран човек, и Дейвид Дюк, бившият лидер на Ку Клукс Клан. Никога не съм си представял, че мога да гласувам за Едуардс, но при тези обстоятелства нямах избор. По онова време много хора (включително и аз) залепиха етикет на колата си: “Гласувайте за мошеника: важно е”. През 2020 г. нашият етикет ще бъде: “Гласувайте за човека с оранжева коса: важно е”. - Пишете, че е “добре да бъдем консервативни”. Защо? - Добре е да бъдем консервативни днес, защото най-накрая виждаме да се очертава интелектуално разнообразие вдясно. Дълго време всеки, който възразяваше на неолиберализма вдясно, се мъчеше гласът му да бъде чут. Доналд Тръмп разруши идеологическата хегемония: на естаблишмънта на Републиканската партия и на нейния агонизиращ рейгънизъм. Вярно е, че при Тръмп няма интелектуална дълбочина. Но той има заслугата, че направи пробив, за да може да се създаде нещо ново. Аз съм от онези консерватори, които се чувстват по-близки до някои части от новата френска десница, гравитираща около списания като   или  , консерватизъм, който досега беше чужд на американците. Всичко това се променя: през юли група интелектуалци се събраха във Вашингтон за конференцията “Националния консерватизъм”. Беше направен първият сериозен опит да се изгради консерватизъм за епохата след Тръмп. Но много консерватори, удобно настанили се в естаблишмънта на Републиканската партия, се надяват, че след като Тръмп си тръгне, всичко ще бъде както преди. Аз не мисля така, защото едно младо поколение консерватори - професори и мислители, които не са затворени в изчерпания рейгънизъм - най-накрая работи за изграждането на интересна философска и политическа теория, от която да се роди нов здрав консерватизъм. Без Доналд Тръмп нищо от това не би било възможно. Въпреки това Тръмп остава отговорен за отровния образ, който консерватизмът има днес особено сред младите: така че ще отнеме време тази нова част от десницата да бъде взета насериозно. - Какви са днешните предизвикателства пред консерватизма, особено в САЩ? - Честно казано, не мисля, че най-големите ни предизвикателства са в сферата на политиката. Нашият проблем днес е културен и се състои в радикалното разпокъсване на обществото и обезкореняването на хората. Четете Уелбек, той разбра всичко. Но политиката може да бъде един от начините да отговорим на кризата, през която преминаваме. Консерватизмът в Европа трябва да отговори ефикасно на екзистенциалната заплаха, каквато е миграционната криза. Може ли Европа да спре вълните на нелегалната имиграция, без да загуби душата си? Да се надяваме! В Съединените щати, както и в Европа, консерватизмът трябва да даде конструктивен отговор на отказа от солидарност в глобализираните общество. Американският народ (в смисъла на гръцкия  ) се разпада… Но също така консерватизмът трябва да защитава хората от идеите на идентичностната левица и особено от идеологиите, основани на джендъра. При пътуването ми в Полша това лято ме увериха, че някои американски и френски компании, навлезли в страната, принуждават служителите си да подкрепят тези идеологии. Всичко това е част от разрушаването на семейството, провеждано от прогресистите. За какво са консерваторите, ако не успеят да спрат този процес? Те трябва на всяка цена да бъдат сила, способна да се противопостави както на неолибералната икономическа политика, така и на новите идеологии. Малцина американски консерватори разбраха къде е истинската заплаха. Това е заплаха за индивидуалната свобода и личния живот, породена от това, което Шошана Зубоф нарича “надзорен капитализъм”. Ако държавата беше събрала личната информация, до която имат достъп   и другите гиганти от Силициевата долина, всички щяха да полудеят, при мисълта, че държавата, също като ЩАЗИ, прави досие на всеки един от нас. Именно това се случва днес, но в големите компании, така че никой не се тревожи за опасностите и безнравствеността на подобно явление. В момента пиша книга за възхода на мекия тоталитаризъм в либералните демокрации. Затова по-рано тази година се срещнах в Прага с Камила Бендова, дисидентка, подписала навремето “Харта 77”. Тя ме накара да проумея колко сме били безразсъдни да не се противопоставим на този технототалитаризъм. “Ако бяхте преживели това, което ние сме преживели, щяхте да знаете, че рано или късно информацията, събрана за вас, ще бъде използвана срещу вас”, ми каза тя. Може би ще кажете, че това е параноя. Аз го наричам мъдрост. Консерватизмът трябва да избере своя лагер: да бъде на страната на личността срещу капиталистическия надзор. - Достатъчно силна ли е американската десница в дебата на идеи, за да отговори на идеите на демократите? - Аз съм песимист. Битката, която ни очаква, се основава на политиката на идентичността. И тази битка ще бъде много грозна, защото се води на лично    ниво. Популярността на Тръмп никога не е надхвърляла 50 процента: така че единственият начин да спечели тази надпревара е да съживи своята база от активисти. Но демократите ще направят същото, за да сразят Тръмп. Предвиждам най-грозната и негативна политическа битка в модерната ни история. Не виждам как могат да бъдат спрени силите, които разрушават Съединените щати. Една от мъртвите зони на американската десница е убедеността, че политиката е единственият начин да се отговори на идеологията на левицата. Защото най-големите промени, преживени от американското общество, не са дошли от политиката, а от технологиите и културата. Познавам консерватори, които се оплакват от демократите, а същевременно купуват смартфони на малките си деца. Мислят ли до какво ще доведе това? Една консервативна политика може (и трябва) да защити организациите на гражданското общество, но не може насила да направи хората морално отговорни. Така че съм песимист, защото виждам, че повечето американски консерватори смятат, че гласувайки за Тръмп, ще се противопоставят на днешния безпорядък. Но Тръмп не е решението на нашата криза: той е само един от симптомите й! - Каква е прогнозата ви за президентските избори през 2020 г.? - Ако Джо Байдън е кандидатът на демократите на президентските избори, те със сигурност ще спечелят. Байдън е човек, който създава впечатление, че е стабилен и “нормален”. Дори консерваторите са уморени от анормалността и нестабилността на Тръмп. И въпреки левия завой, избран от Байдън, нашият президент трудно ще го представи за луд левичар. Но същевременно самият Байдън ще трябва да се бори за издигането си като кандидат срещу твърдото ядро на Демократическата партия, което жадува за нещо ново. Избирателите демократи са изправени пред дилема: да победят Тръмп, или да направят истински ляв завой. Ако демократите изберат друг кандидат, а не Байдън, тогава Тръмп има всички шансове да спечели. Но с Тръмп всичко е възможно… Какво ще се случи след изборите, ме тревожи много повече. Ако Тръмп бъде преизбран, част от левицата ще полудее и можем да се опасяваме от насилие и то не само от най-радикалните. Но ако Тръмп загуби, можем да очакваме да обикаля Съединетите щати, заявявайки на висок глас, че са му откраднали изборите. Тогава той ще направи всичко, за да разклати новоизбрания президент и ще насърчи най-верните си привърженици към вероломство. Човек почти би си помислил, че живеем във Ваймарската република или в Испания през 1931 година. - Вие сте автор на книгата “Бенедиктинската опция - стратегия за християните в постхристиянска нация”. Има ли място в политическия живот “бенедиктинската опция”, която предлагате? - В Съединените щати “бенедиктинската опция” трябва да накара законодателя да защитава религиозната свобода, особено правото децата ни да учат в религиозно училище. Но най-фундаменталният политически урок, който дава “бенедиктинската опция”, е че ни учи да работим заедно в малки местни общности. Модерното общество е толкова разпокъсано, че дори неделната литургия в нашите енории понякога е единственият момент през седмицата, в който човек не се чувства самотен. Така че трябва да започнем да възстановяваме смисъла на политиката във възможно най-малкия мащаб. Мисля обаче, че има нещо още по-фундаментално от това. Виждам, че нашето общество изпада в нова мрачна епоха. И именно общностите, основани на принципите на “бенедиктинската опция”, ще запазят живата памет за нашата култура в дългосрочен план. Тези общности ще посеят семената на възраждането. Моят “бенедиктински залог” иска да съхрани християнската вяра и култура, носена от християнската цивилизация, за да я преведе през изпитанията на времето. Политиката сама не може да изпълни подобна задача.    ", "date": "2019.08.12", "title": "Тръмп направи пробив за..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398783-%D0%BF%D1%80%D0%B8%D1%87%D0%B8%D0%BD%D0%B8%D1%82%D0%B5,-%D0%B4%D0%BE%D0%B2%D0%B5%D0%BB%D0%B8-%D0%B4%D0%BE-%D1%80%D0%B0%D0%B7%D0%B2%D0%BE%D0%B4%D0%B0-%D0%BD%D0%B0-%D0%B4-%D1%80-%D0%B5%D0%BD%D1%87%D0%B5%D0%B2", "text": "Най-после стана ясно точно какво е  . След много спекулации по темата близки до бившата двойка разкриха истинската причина за скъсването им.   Това бил тежкият характер на бившата моделка, която успяла да докара мъжа си почти до лудост, пише в. „Уикенд“.     Проблемите между красавицата и хирурга се влачили с години, но двамата успявали да ги крият от останалите хора и да го играят идеалното семейство пред обществото. Зад лъскавата фасада на светските им изяви обаче се криел истински кошмар за пластичния хирург, свидетелстват близки до двойката.  Теди Велинова далеч не била вечно усмихнатата, нежна и предана половинка, за каквато се представя още от началото на връзката си с доктор Енчев. Напротив – в ежедневието си с него била вечно недоволна, мрънкаща и язвителна.  Любимото ѝ занимание било да критикува своя мъж и да се подиграва с всеки негов дребен недостатък. „Любима тема на Теди бяха проблемите на Ангел с килограмите”, твърдят близки до семейството.  Те разкриват, че докторът от малък страдал от склонност към напълняване и това му създало комплекси за малоценност още в детските години.  Както се вижда от старите му снимки, когато се е запознал с Велинова, д-р Енчев е бил далеч по-закръглен в сравнение със сега. Започнал да отслабва заради жена си.        Тя обаче непрекъснато го подигравала за всеки килограм в повече, натрупан върху фигурата му. Наричала го с всевъзможни обидни епитети като „шишко” и „дебеланко”, подигравала го, че диетите само на него не действат, а най-язвителна станала, когато решил да си направи липосукция, само и само да й се хареса.  Вместо да оцени жеста, Теди започнала още повече да го взима на подбив.  Не стига това, ами и не била доволна от живота, който й осигурявал. Макар че на всяка нормална жена ежедневието на Велинова би се сторило като приказка, самата тя не го виждала по този начин. Смятала мъжа си за стиснат, защото не я водел достатъчно често на пътешествия зад граница и не й купувал диамантени бижута.    Според тях, съпругата до последния ден с мъжа си не спирала да иска все повече и повече пари от него. В началото на връзката им тя си поставяла спирачки в това отношение, но след като родила второто им дете, решила, че си е оплела кошницата и вече може само да „дои” своята „златна крава”.  Макар че се къпела в лукс, не преставала да му поръчва нови бижута, скъпи дрехи, обувки и чанти, дари обзавеждането в дома им държала да е „марка”.  Не харесала дори G-класата, която Енчев й подарил за рождения ден. Обявила, че е твърде скромен и скучен подарък за майката на двете му деца.   В същото време категорично отказвала самата тя да работи. Оправдавала мързела си с грижи за децата. В дома им обаче се разхождали две гувернантки, които на практика поемали всички тези грижи, докато госпожата се занимава със себе си и своите претенции.  Резултатът от всички тези изисквания бил, че докторът не можел да вдигне глава от работа, за да угажда на жена си, която му се отплащала единствено с лошо отношение. Към края на връзката си с Теди той дори започнал да търси успокоителни след всяка среща с нея.  За щастие, подобни изживявания не били чести поради простия факт, че госпожата живеела сама в луксозната им къща в софийския квартал „Симеоново”, докато докторът прекарвал основната част от времето в родния си Пловдив, където прави най-голямата част от операциите си.  Напрежението обаче ескалирало на последния му рожден ден, който двамата с Велинова прекарали в Солун. И досега не е ясно точно какво е направила моделката, но когато се върнали в България, той най-учтиво ѝ обяснил, че с връзката им е приключено.    Нямало да я остави без пари, щял да си гледа децата, но с нея самата повече не искал да има нищо общо.", "date": "2019.08.12", "title": "Причините, довели до развода на д-р Енчев"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398784-%D0%BD%D0%BE%D0%B2%D0%B0%D1%82%D0%B0-%D0%BC%D0%B8%D1%81%D0%B8%D1%81-%D1%80%D1%83%D1%81%D0%B8%D1%8F", "text": "Екатерина Нишанова от град Геленджик стана победителка в конкурса „Мисис Русия 2019\". [null] В номинацията \"Мисис Русия Globe\" победителка стана Ксения Кривко от Кемерово. Титлата „Мисис Русия Globe Classic\" бе дадена на участничката Лариса Китова от Нижни Новгород - тя ще представлява страната на състезание в Лос Анджелис.     Финалът на състезанието се проведе в събота, 10 август, в Московския културен фолклорен център под ръководството на Людмила Рюмин. За титлата на най-красивата омъжена жена в Русия се бориха 27 финалистkи.      Темата на конкурса през 2019 г. бе \"космос\". „Тази година съставът на участниците е просто невероятен с разнообразието си от професии и хобита. Състезателките имат по няколко висши образования, членове са на различни благотворителни и обществени организации и в същото време поддържат страхотна форма \", каза Екатерина Камилери, вицепрезидент на конкурса.      В журито се включиха модният дизайнер Вячеслав Зайцев, „Мисис Русия 2010\" Алиса Крилова, певицата Катя Лел, руската балерина Гедиминас Таранда и други. През април носителката на титлата \"Мис Русия 2019\" стана 20-годишната Алина Санко от град Азов, област Ростов. Тя получи правото да представлява страната на международните състезания „Мис Свят\" и „Мис Вселена\".", "date": "2019.08.12", "title": "Новата Мисис Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398785-%D1%82%D1%80%D0%B8%D1%82%D0%B5-%D0%BD%D0%B0%D0%B9-%D0%BA%D0%BE%D1%80%D0%B8%D1%81%D1%82%D0%BD%D0%B8-%D0%B7%D0%BE%D0%B4%D0%B8%D0%B8", "text": "Има хора, които искат да получат полза от всичко. Те общуват и поддържат отношения само с онези, от които ще получат някаква изгода.  И макар че личният интерес и пресметливостта в съвременния свят отдавна не се смятат за лоши качества, все още има хора, които не искат интересчии в компанията си и се опитват да ги избегнат по всякакъв начин. За съжаление, това не е толкова лесно. И тук на помощ идват астролозите. Те са успели да определят трите най-користни знака на Зодиака. Ето ги и тях: На почетното трето място се нарежда Стрелецът. На пръв поглед родените под този зодиакален знак са много мили и приятелски настроени хора, но ако ги опознаете по-добре, ще видите истинското им лице. Това са хора, които постигат всичко в живота си с хитрост. Те са лукави и често крият истината дори от най-близките си хора. Стрелците обичат да плетат интриги и да скарват околните. Самите те обаче никога не участват в конфликти. На тях им е изгодно всички да ги смятат за най-добър приятел и да споделят тайните си с тях. Представителите на този зодиакален знак са изключително отмъстителни и коварни. Те никога не забравят обидата. И ще ви забият нож в гърба в най-неочаквания момент. Стрелците няма да спрат, докато не постигнат целта си. А тя винаги има користни мотиви.  Родените под този знак знаят много добре, че с хитрост, лъжа и лицемерие могат да постигнат желаните резултати. Те са готови да минат през всичко, за да постигнат това, което са намислили. Ако имате възможност, стойте възможно най-далеко от тях!  Второто място в тази класация е за представителите на зодия Рак. Те са големи скъперници както по отношение на самите себе си, така и спрямо своето семейство. Те никога няма да похарчат излишни пари, за да се сдобият с нещо ново. Родените под съзвездието Рак могат да търсят нещо подходящо дълго време и да го купят на най-ниска цена: най-вероятно с отстъпка или на промоция. Като правило, купуването на нещо ново е изключително лошо качество.  Раците често се стискат дори когато става дума за купуването на храна. Те избират евтини и нискокачествени продукти и ги влачат към дома си. Този им навик много ядосва близките им, които не искат да пестят от неща от първа необходимост.   е ще ви бъдат верни приятели, само ако имат изгода от вас. Раците са едни от най-користните знаци на Зодиака, затова внимавайте, когато общувате с тях! Най-добре е да избягвате контакти с представителите на този зодиакален знак!  Челното място в класацията е за родените под знака на зодия Дева. За тези хора не съществуват ограничения, когато искат да получат нещо.     Девите обичат да плетат интриги и да измислят причини за скандали. И никога няма да спрат да го правят заради собствената си изгода. Готови са да рушат семейства и да разделят двойките, за да завършат списъка си с успешни постижения. Често сред тях можете да срещнете предатели, които са ви били приятели дълги години. Те могат да разкрият тайните ви пред други хора, стига това да им донесе някаква полза.  Готови са да водят битки за всяка стотинка и винаги търсят възможност да спестят някой лев дори и когато е неуместно.  Представителите на този знак са готови да общуват и дори да живеят под един покрив с хора, които са им неприятни, за да подобрят финансовото си състояние. Заради собствения си интерес те могат и да ви мразят, но ще ви се усмихват и умело ще крият истинските си чувства.Т Те лесно манипулират околните, за да получат изгода. И го правят толкова професионално, че никога няма да се досетите, че сте станали жертва на опитен манипулатор.  Ако решат, че ще спечелят нещо, ако ви направят за смях, непременно ще го направят. Изобщо не трябва да се съмнявате в това!", "date": "2019.08.12", "title": "Трите най-користни зодии"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398786-%D0%BD%D0%B0%D0%B9-%D1%81%D0%BA%D1%8A%D0%BF%D0%B8%D1%8F%D1%82-toyota-land-cruiser", "text": "За 68 години от съществуването си, японският всъдеход Toyota Land Cruiser е бил подлаган на различни видове модификации. Изглеждаше, че тунинг специалистите не могат да изненадат с нищо повече, обаче момчетата от австралийското ателие All 4 Adventure изненадаха всички. Те създадоха Toyota Land Cruiser на стойност 400 000 долара. \r\n   \r\n   Автомобилът, наречен Land Cruiser 79 Back in Black, е създаден, за преодоляване на тежък и дълъг офроуд. За да може да се помести цялото необходимо оборудване и провизии, наложило се е корпусът да бъде удължен. В резултат на това, в задната част се е появил багажник, в който е разположена палатка и друго различно оборудване. \r\n   \r\n   Ходовата част на Toyota Land Cruiser 79 Back in Black също не е такава, както в обичайния джип. Той е изцяло преработен чрез инсталиране на EFS амортисьори и подсилени пружини. Двигателят е турбо дизел, с мощност от 300 к.с. мощност и 950 Nm въртящ момент. \r\n   \r\n   Също така, тунингът на Land Cruiser включва инсталирането на LED фарове, сензори за светлина и дъжд, лебедки. Има и защита на дъното срещу евентуални повреди. \r\n Този всъдеход съществува в една бройка, но ако някой иска подобна кола, момчетата от All 4 Adventure са готови да се заемат с работата.  \r\n\t \r\n      ", "date": "2019.08.12", "title": "Най-скъпият Toyota Land Cruiser"}
