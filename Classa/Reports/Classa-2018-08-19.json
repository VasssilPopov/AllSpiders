{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/385798-%D0%BD%D0%B0%D0%BA%D1%8A%D0%B4%D0%B5-%D1%81-%D1%82%D0%B5%D1%81%D0%BB%D0%B0", "text": "„Бих искал Tesla да е частна.\" Това заяви миналия ноември пред сп. „Ролинг Стоун\" отчаяният и изтощен Елън Мъск. Възходът на Tesla бе забележителен. За 15 г. тя се изправи срещу установените автомобилни производители, за да стане световният лидер в производството на електрически коли. Но пътуването бе трудно. Напоследък Мъск казва, че компанията му е в „производствения ад\", опитвайки се да увеличи продукцията на Model 3, впечатляваща кола за масовия пазар. По време на опитите си да промени света Tesla често не покриваше производствените си цели и никога не отчете годишна печалба. Усещайки натиска, по-рано тази година Мъск нахока дяловите анализатори за „глупашките\" им въпроси и се подигра с армията от продавачи на къси позиции, взели го на мушка. И все пак на 7 август съобщението на Мъск в извънреден туит, че възнамерява да приватизира Tesla, дойде като шок. Той заяви, че е уредил достатъчно пари, за да купи фирмата по $420 на акция, или за около една пета над цената за момента. Хаосът около туита доведе до кратко прекратяване на търговията с акциите ѝ на NASDAQ. След това Tesla разпространи съобщение, потвърждаващо плана на Мъск. По-късно той добави подробности, подсказващи, че това е нещо повече от шега. До края на деня акциите на фирмата скочиха рязко, нанасяйки тежък удар на продавачите на късо. Желанието на Мъск да се оттегли от обществения пазар е разбираемо, макар че напоследък изглеждаше да се е помирил с притесненията си. При обявяването на приходите за тримесечието на 1 август той заяви, че продукцията на Model 3 се увеличава и прогнозира скорошни печалби. И дори се извини на анализаторите. Може ли отново да постигне невероятното? Потенциална спънка може да се окаже нехайното използване на туитове за хвърлянето на последната бомба. Американските регулатори постановиха, че фирмите имат право да разкриват финансова информация чрез социалните мрежи, но не трябва да подвеждат инвеститорите. Те ще чакат да видят дали твърдението му, че е „осигурил финансиране\", е вярно. Друго притеснение е самият обем на предлаганата сделка. Най-голямото изкупуване досега, придобиването от Kohlberg Kravis Roberts на RJR Nabisco през 1989 г., струваше $64 млрд. в днешни пари. Мъск обаче може да няма нужда от сумата 70 – 80 милиарда (включваща почти $10 млрд. дълг), на която Tesla би била оценена при $420 на акция. Според някои изчисления биха му трябвали по-малко от 40 милиарда финансиране, ако собственият му дял (около една пета от фирмата) и тези на други големи обществени инвеститори бъдат включени в новата компания. Мъск не разкри подробности откъде ще дойдат парите, но е напълно възможно да са от чужбина. Китайският интернет гигант Tencent вече държи голям дял в Tesla. Японската SoftBank, която хвърли големи суми на технологичните фирми чрез своя Vision Fund, може да има желание. Най-вероятният инвеститор обаче е Саудитска Арабия. Според съобщения от миналата седмица суверенният фонд на петролното кралство е купил акции за около 2 млрд. долара в Tesla. Дори Мъск да успее да повика мангизлиите, приватизацията може да се окаже трудна. Може да има политическа съпротива срещу големи чуждестранни инвестиции в американски автомобилостроител. Мнозина специалисти, които си запазиха акциите на Tesla в трудните дни, дадоха да се разбере в Twitter, че не искат да ги продават. Мъск обеща миналата седмица да създаде специален инвестиционен инструмент, който би позволил на тях и на служителите му „да останат акционери\", но според експертите подобно неортодоксално и сложно уреждане може да се сблъска с правни спънки. Тогава дори отстъпчивият борд на директорите на Tesla (който вече обсъди предложението) може да се принуди да го отхвърли. Публична или частна, Tesla още ще принуждава Мъск да кара с максимална скорост.", "date": "2018.08.19", "title": "Накъде с Тесла?"}
{"url": "http://www.classa.bg/%D1%82%D0%B5%D1%85%D0%BD%D0%BE/item/385796-%D1%81%D0%BB%D0%BE%D0%B6%D0%B5%D1%82%D0%B5-%D1%84%D0%B8%D0%BB%D1%82%D1%8A%D1%80-%D1%81%D0%B8%D0%BD%D1%8F-%D1%81%D0%B2%D0%B5%D1%82%D0%BB%D0%B8%D0%BD%D0%B0-%D0%BD%D0%B0-%D0%B4%D0%B8%D1%81%D0%BF%D0%BB%D0%B5%D1%8F", "text": "Синята светлина, излъчвана от дисплеите на смартфоните и компютрите, ускорява развитието на слепота, показва ново изследване, пише сп. Scientific Reports. Продължителното излагане на този тип светлина задейства реакция във фоточувствителните клетки, която може да доведе до макулна дегенерация, често срещана при възрастните хора. При нея се получава замъгляване или липса на видимост в централното зрително поле. Хората, които искат да предпазят очите си от вредната светлина, трябва да използват слънчеви очила или такива с жълти стъкла и да избягват взирането в дисплея в тъмна обстановка, съветват експертите. Другата възможност е да я ограничават с настройки на екрана или допълнителни приложения. Производителите на смартфони въвеждат т.нар. филтри за синя светлина в своите устройства, като активирането на функцията е възможно в по-новите версии на операционната система Android и в iOS (7 и 8, бел. ред.). Ако телефонът ви е с по-стар софтуер, например Android 5, се препоръчва да инсталирате допълнително приложение за филтриране на вредната светлина като Twilight или Blue Light Filter. В зададен от вас часови пояс – например от 18.00 ч. до 08.00 ч., или от залез до изгрев слънце, в зависимост от местоположението то намалява синята светлина, което дава жълто-червеникав оттенък на дисплея и не дразни очите. Подобна функция има и в Windows, като тя се нарича Night Light. Препоръчително е също да я активирате. И не забравяйте да примигвате често, докато работите с компютъра.", "date": "2018.08.19", "title": "Сложете филтър синя светлина на дисплея"}
{"url": "http://www.classa.bg/%D1%82%D0%B5%D1%85%D0%BD%D0%BE/item/385797-%D0%BD%D0%BE%D0%B2%D0%B0-%D0%BC%D1%83%D0%B7%D0%B8%D0%BA%D0%B0%D0%BB%D0%BD%D0%B0-%D0%BA%D1%83%D1%82%D0%B8%D1%8F", "text": "Музикалният плейър е интересен случай – въпреки че почти всички слушат колекцията си от песни на смартфона, пазарът на тези устройства не умира, а асортиментът дори се увеличава. Но за разлика отпреди десетилетие, когато MP3-плейърите бяха насочени към възможно най-широка аудитория, днес джаджите са посветени на хората, които искат да слушат музика с възможно най-високо качество. Наскоро излезлият на пазара модел M7 на китайския производител на персонално аудиооборудване FiiO е пример за това, което движи успеха на цялата продуктова категория. С достъпна цена от €186 той предоставя балансиран звук, а с възможността си да възпроизвежда 24bit/192kHz аудио с него може да слушате музикални колекции, записани в най-висока резолюция. В добавка към слушането на музика през слушалки M7 предлага и безжичен стрийминг във формат LDAC. Това е създаден от Sony вид Bluetooth, който дава възможност за много по-добро качество на звука. Допълнителна опция е вграденото FM радио, което има и модул за дигитален сигнал. Недостатъкът е, че плейърът не поддържа Wi-Fi, което прави невъзможен стрийминга на услуги като Spotify. Но в този ценови клас няма такава опция. Корпусът на M7 е изработен от алуминий, което допринася за здравина и ниско тегло – около 120 грама. Има няколко функционални бутона и колелце за увеличаване и намаляване на силата на звука, но и контрастен 3,2-инчов сензорен екран с интуитивно управление на музикалните функции. Друга полезна екстра на устройството е, че то е с USB-C порт, което дава възможност да се използва и с най-новите поколения слушалки. Разбира се, има и добре познатия 3,5-милиметров аудиопорт. Вградената памет е 2GB, но може да я разширите с microSD карта до 512GB. С едно зареждане на батерия устройството издържа 22 часа при използване на слушалки и 25 часа, ако стриймва музиката през Bluetooth", "date": "2018.08.19", "title": "Нова музикална кутия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385788-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BD%D0%B0%D0%BB%D0%B8%D0%B2%D0%B0-%D0%BE%D1%89%D0%B5-%D0%BF%D0%B0%D1%80%D0%B8-%D0%B2-%D0%B1%D0%B0%D0%B7%D0%B0%D1%82%D0%B0-%E2%80%9E%D0%BD%D0%BE%D0%B2%D0%BE-%D1%81%D0%B5%D0%BB%D0%BE%E2%80%9D", "text": "В началото на седмицата американският президент Доналд Тръмп подписа новия законопроект за бюджета за отбрана на Щатите, който трябва да влезе в сила през 2019 година. С одобрения от Конгреса Закон за националната отбрана (NDAA) Щатите ще направят едни от най-мащабните разходи в тази сфера в историята си. “NCAA е най-значителната инвестиция в нашата армия и за военните ни в модерната история”, заяви държавният глава в понеделник. “Ние ще засилим нашата отбрана, както никога досега”, допълни Тръмп. Според документа през следващата година Вашингтон ще изхарчи 717 милиарда долара за отбрана, като с най-голямата част от тях – 616,9 милиарда долара, ще разполага Пентагонът. 69 милиарда долара от бюджета ще бъдат за финансиране на дейности извън Щатите. Част от тази сума ще бъде насочена към базите на САЩ и НАТО в Европа, включително към България и региона. Според разчета 5,2 милиона долара ще бъдат вложени във военната база “Ново село” у нас, които ще бъдат използвани за склад за съхранение на муниции, показва справка на Money.bg в NDAA. Бюджетът, отделен за България, е най-малкият в сравнение с планираните разходи в другите държави в региона и в Западна Европа. Най-голяма сума в Източна Европа ще получи Полша – общо над 144 милиона долара. 87 милиона от тях ще бъдат насочени към военновъздушната база в Повидз, а останалите ще отидат за двете американски бази в Дравско Поморске и Жаган. Военновъздушната база “Михаил Когалничеану” в Румъния ще бъде обновена с 21,6 милиона долара, а 47,8 милиона долара ще бъдат използвани за военноморската база на НАТО до град Суда на остров Крит. По отношение на Западна Европа най-голяма сума от предвидения бюджет ще бъде вложена във Великобритания – 185,1 милиона долара. В Германия военните разходи ще възлизат на 119 милиона долара, а Италия и Испания – съответно на 66 и 21,5 милиона долара. От балтийските страни предвиден бюджет има само за Естония. Той е в размер на 15,7 милиона долара. Целта на инвестициите е да бъде защитена националната сигурност на САЩ, както и да бъдат изпълнени обещанията, които страната е дала като партньор в НАТО. Те ще помогнат за засилване на отбранителните способности на партньорите в Европа, пише в одобрените текстове, както и за възпиране на руската агресия. От него става ясно още, че Конгресът препоръчва продължаването на съвместните учения на български и румънски войници с американските им колеги, както и да бъде подобрено сътрудничеството с Полша, включително чрез продължаващо присъствие на US сили и увеличени тренировки. Инвестициите на армията на Съединените американски щати във военната база за съвместно ползване “Ново село” до момента възлизат на над $61 милиона. Отделно в бюджета на щатския Пентагон са предвидени и разходи за хуманитарна помощ. В България тя се изразява в безвъзмездно ремонтиране на детски градини, училища, болници и други в региона на базата. Само за 2014 и 2015 г. те възлизат на почти $3 милиона. Базата се намира на 70 км от пристанище Бургас и се ползва от 1962 г. В рамките на споразумение между България и САЩ на полигона се провеждат съвместни тренировки на български и американски формирования. В базата постоянно заети са 60 души от околните села, а по време на учение персоналът от местни хора нараства в пъти. Останалите съвместни бази в България са военновъздушните в Безмер и Граф Игнатиево и складовата база в Айтос, която има поддържаща функция към полигона “Ново село”.  ", "date": "2018.08.19", "title": "Пентагонът налива още пари в базата „Ново село”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385789-%D0%BF%D1%80%D0%B5%D1%81%D0%B0%D1%82%D0%B0%D1%88%D0%B5-%D1%83%D0%B4%D0%B0%D1%80%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0,-%D0%B1%D0%BE%D1%80%D0%B8%D1%81%D0%BE%D0%B2-%D0%B3%D0%BE-%D0%BD%D0%B0%D0%BA%D0%B0%D1%80%D0%B0-%D0%B4%D0%B0-%D1%81%D0%B5-%D0%B8%D0%B7%D0%B2%D0%B8%D0%BD%D0%B8", "text": "Служител в пресцентъра на Министерски съвет ударил кореспондента на \"Телеграф Медиа\" Ели Крумова в Пловдив.  Недопустимата случка се разиграла по време на посещението на премиера   на археологическите разкопки  край пловдивското село Маноле.  Докато Борисов разглеждал гробницата, пресаташето Любомир Методиев се опитвал да изведе отразяващите събитието журналисти от могилата, за да може по-късно премиерът да даде изявление на удобно за всички място извън обекта.  \"Беше ядосан и много зачервен от жегата. Премиерът дори му каза нещо шеговито, за да се успокои и помоли медиите да разгледа насаме с директора на Археологическия музей Костадин Кисьов могилата\", разказа кореспондентката, предадоха от \"Монитор\".  \"Тъй като беше много ядосан от неподчинението на медиите от Пловдив, му се усмихнах и му предложих да се снимаме на върха на най-високата могила в света за спомен. Приближих се към него и той ме удари. Помислих, че ме е ударил с палка, защото много ме заболя. Разплаках се, защото бях ударена пред всички мои колеги от Пловдив и си тръгнах от събитието\", допълни Крумова.  Оказва се, че Методиев е блъснал Крумова със служебния микрофон на правителствената пресслужба който е доста голям и е метален, пишат още от изданието.  След инцидента събралите се журналисти сигнализираха за случая премиера  , който заяви, че това е недопустимои нареди на Методиев веднага да се извини. Пресаташето изпратил съобщение, в която се извинява на Ели Крумова, но пише, че и двете страни не са реагирали професионално.  \"Този СМС за мен не е никакво извинение, защото съм упрекната, че не се държа професионално. Извинение след удара не получих. Трябваше г-н Борисов да нареди на човека си и той да ми се извини\", каза още Ели Крумова.  Малко по-късно, Методиев публикувал и официално извинение в профила си в социалната мрежа Фейсбук. Още веднъж подчертавам, че в постъпката ми нямаше грам умисъл. Колега, приемете моето искрено извинение, написа Методиев.", "date": "2018.08.19", "title": "Пресаташе удари журналистка, Борисов го накара да се извини"}
{"url": "http://www.classa.bg/%D1%81%D0%B2%D1%8F%D1%82/item/385790-%D0%BD%D0%B8%D1%89%D0%BE-%D0%BB%D0%B8%D1%87%D0%BD%D0%BE,-%D0%BD%D0%BE-%D0%B5%D1%80%D0%B4%D0%BE%D0%B3%D0%B0%D0%BD-%D1%82%D1%8A%D1%80%D1%81%D0%B8-%D0%BD%D0%BE%D0%B2%D0%B8-%D0%BF%D1%80%D0%B8%D1%8F%D1%82%D0%B5%D0%BB%D0%B8", "text": "Ердоган се държи така, сякаш нищо не се е случило - вече няма обиди, няма арести. Само до преди една година турският президент наричаше европейските лидери \"нацисти\" и \"помощници на терористите\". Сега изведнъж преобърна риториката си в опит за сближаване - преди дни той разговаря по телефона с германския канцлер Ангела Меркел и с френския президент Еманюел Макрон. Говорителят му Ибрахим Калън подчерта, че Турция би искала да подобри отношенията си с Европа. Смяната в посоката на външната политика е резултат от стратегическа пресметливост, пише германското издание \"Шпигел\".     Анкара пострада сериозно в сблъсъка със САЩ заради с ареста на пастор Андрю Брънсън. Американският президент Доналд Тръмп наложи санкции на двама турски министри, след което увеличи двойно митата върху вноса на стомана и алуминий от Турция - което доведе до колапса на лирата. Турската валута и без това беше уязвима заради неправилни политически решения през годините, които доведоха до прегряване на икономиката и висока инфлация. Конфликтът със САЩ обаче нанесе решителен удар. Затова Ердоган има нужда от нови приятели. Турският президент обича да изтъква факта, че страната му е незаобиколим фактор за НАТО и Запада, и че евентуалното му оттегляне от това партньорство би довело до сериозни рискове за Европа. \"Турция е прекалено голяма и прекалено мощна, за да се върти само около една ос\", казва той пред турските посланици на среща в Анкара. Алтернативите на Запада обаче са доста по-ограничени, отколкото Ердоган би искал да признае. Действително през последните години той си партнира с Русия, политиката му в Сирия става все по-координирана с плановете на руския му колега Владимир Путин. Правителството му поръча руски системи за противоракетна отбрана С-400 на цена от 2 милиарда евро, Русия строи атомна централа в Северна Турция. Отношенията между двете държави обаче далеч не са толкова стабилни, колкото изглеждат. Путин не гледа на турския президент като \"равен с равен\".  За него Ердоган не е нищо повече от помощен инструмент за изпълнение на целите на руската военна стратегия в Сирия. Нежеланието на Путин да прави компромиси спрямо турската страна се вижда по ситуацията в сирийската провинция Идлиб, където руската армия и войските на Башар ал-Асад готвят офанзива въпреки предупрежденията от страна на Анкара. Колкото до конфликта със САЩ - Русия е готова да помага на турското правителство само частично. Външният министър Сергей Лавров действително осъди налагането на американските санкции върху Анкара по време на посещение в турската столица. Финансовата помощ, от която Турция се нуждае спешно, обаче не беше обещавана. Засега Ердоган успя да получи приятелско рамо само от страна на Катар - емирът шейх Тамим Бин Хамад Ал-Тани даде глътка въздух за турската лира, след като обеща, че ще предостави финансова помощ в размер на 15 милиарда долара на Турция през подкрепа за различни икономически проекти, инвестиции и депозити. До голяма степен публичната щедрост на шейх Тамим представлява отплата за ключовата подкрепа, която Турция оказа на Катар  през лятото на 2017 г. по време на дипломатическия и икономически бойкот срещу емирството от страна на ОАЕ, Саудитска Арабия, Бахрейн и Египет. Оттогава витаят упорити спекулации, че Рияд и Абу Даби са били готови на военна инвазия срещу Катар, а намесата на бившия държавен секретар Рекс Тилърсън се е оказала възспиращият фактор за недопускането на нов въоръжен конфликт в региона. И макар тази информация да остава непотвърдена официално, факт е, че Турция изпрати военни подразделения в Катар скоро след като избухна спора със съседите. Присъствието им изигра важна роля за разубеждаването на противниците на Доха от всяка идея за нахлуване на чужда територия. Турция осигури и вноса на храни за Катар, когато Саудитска Арабия наложи ембаргото. Обещаните 15 млрд. евро в преки инвестиции обаче са символична сума на фона на 265 млрд. евро външен дълг. Финансовият министър на Турция Берат Албайрак (зет на Реджеп Тайип Ердоган) ще направи обиколка в Персийския залив в близките седмици, за да търси допълнителна финансова помощ. Страна като Кувейт вече даде да се разбере, че няма намерения да предлага подкрепа за лирата. Турската икономика продължава да разчита в голяма степен на Запада. Ердоган разбира този факт и затова търси сближаване с Германия и Франция. Междувременно - в турските арести вече лежат общо 9 души с германско гражданство, арестувани по подозрения в тероризъм. Последният от тях - таксиметров шофьор от кюрдски произход, който живее в Хамбург, е задържан в Турция по време на лятната си отпуска. В тази среда на несигурност и външен натиск турският президент ще направи първото си посещение в качеството на държавен глава в Берлин на 28 и 29 септември. \"Никой няма интерес от икономическа дестабилизация на Турция. Германия би искала да види Турция в икономически просперитет. Това е нашият интерес\", казва Ангела Меркел. Интересът на Берлин от стабилизиране на демократичните институции и прекратяване на политическото преследване срещу противниците на режима в Анкара обаче е не по-малък.", "date": "2018.08.19", "title": "Нищо лично, но Ердоган търси нови приятели"}
{"url": "http://www.classa.bg/%D1%81%D0%B2%D1%8F%D1%82/item/385791-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B5-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D1%8F-%D0%B7%D0%B0-%D0%BA%D1%80%D0%B0%D0%B6%D0%B1%D0%B8-%D0%B2-%D0%BE%D1%81%D0%BE%D0%B1%D0%B5%D0%BD%D0%BE-%D0%B3%D0%BE%D0%BB%D0%B5%D0%BC%D0%B8-%D1%80%D0%B0%D0%B7%D0%BC%D0%B5%D1%80%D0%B8", "text": "Изгледайте внимателно това видео и чуйте много внимателно какво се казва в него!   Разговорът е между Йан Хелфелд, журналист и американския сенатор на Хавай \r\n          ", "date": "2018.08.19", "title": "Държавата е институция за кражби в особено големи размери"}
{"url": "http://www.classa.bg/%D1%81%D0%B2%D1%8F%D1%82/item/385792-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D0%B8%D1%81%D0%BA%D0%B0%D1%82-%D0%B4%D0%BE%D1%81%D1%82%D1%8A%D0%BF-%D0%B4%D0%BE-messenger", "text": "Американските власти искат Facebook да разбие защитата на Messenger заради разследване Aмepиĸaнcĸoтo пpaвитeлcтвo ce oпитвa дa пpинyди Fасеbооk дa paзбиe ĸpиптиpaнeтo в пoпyляpнoтo пpилoжeниe Меѕѕеngеr, тaĸa чe пpaвoпpилaгaщитe opгaни дa мoгaт дa чyят глacoвитe paзгoвopи нa зaпoдoзpян в paзcлeдвaнe. Toзи иcĸ възĸpecявa въпpoca дaли ĸoмпaниитe мoгaт дa бъдaт пpинyдeни дa пpoмeнят пpoдyĸтитe cи, зa дa пoзвoлят нaблюдeниeтo им. Toзи cлyчaй във фeдepaлeн cъд в Kaлифopния e ceĸpeтeн, тaĸa чe нямa пyблични дaнни, нo тpимa дyши, зaпoзнaти c xoдa мy, зaявиxa пpeд Poйтepc, чe Fасеbооk ocпopвa иcĸaнeтo нa Mиниcтepcтвoтo нa пpaвocъдиeтo нa CAЩ. Cъдиятa пo дeлoтo зa Меѕѕеngеr изcлyшa apгyмeнтитe във втopниĸ oтнocнo пpaвитeлcтвeния иcĸ дa oбяви Fасеbооk в oбидa нa cъдa зa тoвa, чe гигaнтът oтĸaзвa дa изпълни мoлбaтa зa нaблюдeниe. Toвa твъpдят изтoчници, ĸoитo ca гoвopили пpи ycлoвиe, чe ca aнoнимни. Fасеbооk и Mиниcтepcтвoтo нa пpaвocъдиeтo oфициaлнo oтĸaзaxa дa ĸoмeнтиpaт. Bъпpocът зa Меѕѕеngеr ce пoяви във Фpecнo, Kaлифopния, ĸaтo чacт oт paзcлeдвaнe нa oпacнaтa бaндa МЅ-13. Aмepиĸaнcĸият пpeзидeнт Дoнaлд Tpъмп чecтo изпoлзвa бaндaтa, ĸoятo e aĸтивнa в Cъeдинeнитe щaти и Цeнтpaлнa Aмepиĸa, ĸaтo cимвoл нa cлaбaтa aмepиĸaнcĸa имигpaциoннa пoлитиĸa и пpичинa дa aтaĸyвa зaĸoнитe, ĸoитo зaбpaнявaт нa пoлициятa дa зaдъpжa xopaтa caмo c цeл пpилaгaнe зaĸoнa зa имигpaциятa. Tpъмп нapeчe тaзи гoдинa члeнoвe нa бaндaтa „живoтни“, ĸoгaтo шepифът нa oĸpъг Фpecнo ce oплaĸвa, чe ĸaлифopнийcĸитe зaĸoни oгpaничaвaт cътpyдничecтвoтo cи c фeдepaлнитe влacти пpи дeйнocттa им cpeщy бaндaтa. Πoтeнциaлнoтo въздeйcтвиe нa пpeдcтoящoтo peшeниe нa cъдиятa e нeяcнo, нo тaĸoвa щe имa cъc cигypнocт. Aĸo пpaвитeлcтвoтo нaддeлee в cлyчaя c Fасеbооk Меѕѕеngеr, тo мoжe дa нaпpaви пoдoбни apгyмeнти, зa дa пpинyдят ĸoмпaниитe дa пpeнaпишaт дpyги пoпyляpни ĸpиптиpaни ycлyги ĸaтo Ѕіgnаl и WhаtѕАрр, ĸoитo вĸлючвaт ĸaĸтo глacoви, тaĸa и тeĸcтoви фyнĸции.    ", "date": "2018.08.19", "title": "Американските власти искат достъп до Messenger"}
{"url": "http://www.classa.bg/%D1%81%D0%B2%D1%8F%D1%82/item/385793-%D0%B8%D1%82%D0%B0%D0%BB%D0%B8%D1%8F,-%D0%B0-%D0%BD%D0%B5-%D1%82%D1%83%D1%80%D1%86%D0%B8%D1%8F-%D0%B5-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B1%D0%B0%D0%BD%D0%BA%D0%B8", "text": "Миналата седмица Европейската централна банка (ЕЦБ) изрази безпокойство, че валутната криза в Турция може да създаде проблеми на банките на Стария континент. Но действителният проблем за банковата индустрия в Европа е Италия и това, което ще се случи в страната в идните месеци, казва анализаторът Том Кинмонт, стратег по фиксирани приходи в компанията ABN Amro. „Проблемите в Италия...в идните три месеца ще диктуват говоренето в цялата банкова индустрия в Европа в следващите три до пет години“, отбелязва Кинмонт, цитиран от CNBC. Икономиката на Италия е третата по големина в ЕС и новото коалиционно правителство в страната в момента работи по бюджета за идната година. Финансовият му план ще бъде наблюдаван строго от представителите на ЕС и най-вече от пазарните играчи след обещанията за увеличаване на държавните разходи. Инвеститорите са разтревожени от повишаването на пенсиите и социалните придобивки на фона на високия държавен дълг на Италия, който е втори по големина в еврозоната и възлиза на около 130% от брутния вътрешен продукт. Ако пазарните играчи не одобрят следващия бюджет, който трябва да бъде оповестен през октомври, разходите по обслужването на италианския дълг вероятно ще нараснат, а това може да засегне съседните европейски страни и да създаде проблеми на някои европейски банки, които притежават италиански дълг. Кинмонт смята, че освен бюджета има и други събития, които може да създадат проблеми на европейските банки. Рейтинговите агенции трябва да оповестят новата си оценка за Италия в идните седмици. Италианските банки все още притежават висок процент необслужвани заеми, а несигурността около политиката на Рим прави все по-трудно да се прогнозира какво може да се случи с банките в резултат на това. След кризата със суверенния дълг през 2011 г. инвеститорите започнаха да се тревожат от рискове за разпространение в еврозоната. „Проблемът с Турция остава на радара, но той е съсредоточен предимно на банково ниво и всички погледи ще бъдат насочени към Италия“, казва Кинмонт.", "date": "2018.08.19", "title": "Италия, а не Турция е най-голямата заплаха за европейските банки"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385794-%D0%BA%D0%BE%D0%B9-%D0%BA%D0%BE%D0%BB%D0%BA%D0%BE-%D0%BF%D0%BB%D0%B0%D1%89%D0%B0-%D0%B7%D0%B0-%D0%B6%D0%B8%D0%B2%D0%BE%D1%82-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B8-%D0%BA%D1%8A%D0%B4%D0%B5-%D0%B5-%D0%BD%D0%B0%D0%B9-%D0%B5%D0%B2%D1%82%D0%B8%D0%BD%D0%BE", "text": "Животът в Турция е по-евтин с 10% от България    Колко се харчи на месец в страните от региона и каква е разликата в заплащането проучи “24 часа”. До 650 евро средна заплата се взема на Балканите. От 1 януари Румъния увеличи минималната работна заплата на 408 евро. Същевременно данъкът върху доходите спадна от 16 на 10%. Цената на вечеря за двама в стандартен ресторант пък е 21 евро, а за една бира съседите плащат 0,67 евро. Най-големи харчове румънците правят за храна. Билет в градския транспорт е 0,43 евро, докато месечната карта е 12,94 евро. Бензинът пък им излиза 1,19 евро. При средна надница от 27,77 евро на ден за литър гориво те харчат 4,37% от нея. Средно румънецът използва 83,25 литра годишно, което изяжда 1% от заплатата му. Според експерти вода, отопление и ток излизат около 90 евро на семейство в тристаен апартамент. Таксата в частна детска градина за едно дете е 280 евро. Наемите са почти еднакви със софийските, като за апартамент с една спалня в центъра на големите градове се искат около 291 евро. Стандартът на живот в Румъния е с 2% по-нисък от този в България, докато наемите са по-високи с 4,86%. В средата на май Румъния отчете икономически растеж от 4% брутно през първото тримесечие на тази година. Излизане в северната съседка не е евтино, като за 3-4 питиета в елитен клуб ще трябва да дадете около 18 евро. В Македония вечерята в стандартен ресторант излиза около 14 евро, а 12 яйца се продават за 1,29 евро. Максимум 15 евро на седмица излиза пазаруването на стоки от първа необходимост в супермаркетите. Билет за градския транспорт е 0,57 евро, а месечната карта - 22,73 евро. Зареждането на литър бензин е около 1 евро. Месечно за ток, вода и отопление македонците плащат 92,80 евро. Частната детска градина за едно дете е 144 евро. За наем за апартамент с една спалня в центъра се плащат 182 евро. Животът в Македония е с 16% по-евтин от този в България, а наемите са с 35% по-ниски при минимална заплата 239 евро. Миналата година сп. “Тайм” написа, че Македония е една от страните, в които се живее най-евтино, а едно пълноценно излизане в Скопие е по-евтино от 20 евро. Близо 17 евро е вечеря с три ястия за двама в Сърбия. Западните съседи пазаруват 12 яйца за 1,21 евро, а бирата им е 0,54 евро. Месечната карта за градския транспорт е 25 евро, а билетчето - 0,75 евро. Месечните режийни разходи са 127 евро. Детската градина на сърбите излиза 203 евро, а наемите са между 230 и 260 евро. Литър бензин е 1,21 евро. С 4,5% процента е по-евтин животът в Сърбия, отколкото у нас, наемите пък са с цели 17% по-ниски. Експерти смятат, че при наемането на евтин апартамент и не толкова често излизане сърбите могат да живеят спокойно с до 500 евро на месец. Посещението при лекар може да струва 10-35 евро. Специалисти като невролози, терапевти или психолози вземат в Сърбия около 20-35 евро за преглед. Лекарства като антибиотици може да струват по-малко от 5 евро. 30 евро за ядене в ресторант и 1,30 за бира дават гърците, при положение, че минималната заплата е 684 евро. Дузина яйца в супермаркетите е 2,91 евро. За градски транспорт плащат 30 евро на месец, а за единичен билет - 1,40 евро. Литър бензин е 1,66 евро, като местните дават 3,52% от дневния си доход за него. Месечно за сметки гърците плащат 143 евро, а за детска градина 340 евро. Минималната заплата пък е 683 евро. Наемите са между 284 и 433 евро. В Гърция животът е по-скъп с близо 52% от България, а наемите са с 10,47 на сто по-високи. 12 евро за вечеря навън и 1,43 евро за бира плащат турците при минимална заплата 446 евро. Яйцата са около 1,34 евро. Билетчето за градски транспорт е 0,46 евро, а месечната карта - 35,28 евро. Сметките на месец излизат около 54 евро, а частните детски градини взимат около 238 евро. Литър бензин е около 1,1 евро. Наемите са от 237 евро до 252 евро. Животът в Турция е по-евтин с 10% от България. У нас минималната заплата е най-ниска в ЕС - 261 евро. В Турция вечеря за двама излиза до 20 евро, а бутилка местна бира е 0,61 евро. Билетчето за градския транспорт е 0,82 евро, а картата - 25,55. Частните градини са 278 евро на месец, а наемите стигат до почти 500 евро. Средната номинална цена на бензина, продаван у нас през второто тримесечие на 2018 г., е 1,14 евро за литър. Това е най-ниското ниво, отчетено сред всички държави-членки на Европейския съюз, съобщи агенция Блумбърг. Въпреки това обаче спрямо доходите ни горивото ни излиза скъпо. Средно българският шофьор използва 93,17 литра годишно, което изяжда 1,39% от заплатата му, изчислява агенцията. Задминахме България по заплати, похвали се преди седмици сръбският президент Александър Вучич. По официални данни обаче средната заплата в България е около 450 евро, докато в Сърбия тя се изчислява на около 425 евро. На фона на тези данни според западни медии Македония остава най-евтината страна за живеене на Балканите.", "date": "2018.08.19", "title": "Кой колко плаща за живот на Балканите и къде е най-евтино?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385785-%D1%80%D0%B0%D0%B4%D0%B5%D0%B2-%D0%BD%D0%B0-%D0%BF%D0%B5%D1%82%D1%80%D0%BE%D0%B2%D0%B0-%D0%BD%D0%B8%D0%B2%D0%B0-%D0%BF%D0%BE%D1%81%D1%82%D0%B0%D0%B2%D0%B8%D1%85-%D0%B2%D1%8A%D0%BF%D1%80%D0%BE%D1%81%D0%B0-%D0%B7%D0%B0-%D0%BA%D0%BE%D0%BC%D0%BF%D0%B5%D0%BD%D1%81%D0%B0%D1%86%D0%B8%D0%B8%D1%82%D0%B5-%D0%BD%D0%B0-%D1%82%D1%80%D0%B0%D0%BA%D0%B8%D0%B9%D1%81%D0%BA%D0%B8%D1%82%D0%B5-%D0%B1%D0%B5%D0%B6%D0%B0%D0%BD%D1%86%D0%B8-%D0%BF%D1%80%D0%B5%D0%B4-%D0%B5%D1%80%D0%B4%D0%BE%D0%B3%D0%B0%D0%BD", "text": "Държавният глава заяви, че никой не може по-добре и по-вярно да пренесе във времето спомена за освободителните борби на Тракия и Македония освен потомците на нашите герои, които са посветили живота си на българската национална идея Вече поставих директно въпроса за компенсациите на тракийските бежанци пред президента на съседна Турция. Това каза президентът Румен Радев в своето слово на историческата местност Петрова нива, където се отбелязва 115-та годишнина от Илинденско- Преображенското въстание, в което смъртта са намерили свидните жертви на Странджа и Тракия. \"Отново над Странджа ехти революционният химн, за да ни припомни славната и трагична 1903 г. Тук на легендарното тракийско гробище нашите предци впериха поглед пред свободата и достойнството, водени от веруюто да дадат своя принос\", заяви президентът Радев. \"Тракийските делегати подкрепиха решението в Македония за вдигане на въстание. Когато нашите сънародници в Македония въстават мястото на тракийци беше да бъдат редом с тях. Дейците на 7-ят въстанически окръг ясно осъзнаваха, че 20-дневната свобода на Охридско ще има изключително висока цена, но нямаше сила, която да ги отклони от тяхната вяра в каузата за свобода и единение на отечеството. Погромът на въстанието е кървав – едновременно действаха куршумът, огънят, ножът и бесилката, както пише в летописа Христо Симеонов\", каза още в словото си държавният глава. „Пепелищата на Тракия поглъщат хиляди животи и човешки съдби. Хиляди българи се прощават завинаги с родния си край и са превърнати в бежанци, устремили се към спасение в Свободна България. За това и справедливите ни очаквания са историческата истина да бъде отстоявана и това зависи от всички нас. Вече поставих директно въпроса за компенсациите на тракийските бежанци пред президента на съседна Турция. Ще продължавам да изисквам ясен отговор и при всеки случай, когато историческите факти се пренебрегват или поставят под съмнение“, каза Радев. Държавният глава заяви, че никой не може по-добре и по-вярно да пренесе във времето спомена за освободителните борби на Тракия и Македония освен потомците на нашите герои, които са посветили живота си на българската национална идея. „Благодаря ви, че пазите жив спомена и традициите и то не само тук на Петрова нива, а в своето ежедневие и за това, че ги носите дълбоко в сърцата си. Нека бъде светла паметта на всички загинали и напуснали завинаги родния си край в Илинденско-Преображенското въстание. Ние помним и няма да забравим. Вечна слава и поклон“, каза още Радев. Минути преди словото си държавният глава и върховен главнокомандващ прие почетния строй на представителните роти на Националната гвардейска част и отдаде почит пред паметта на загиналите.  Съборът на Петрова нива е под почетния патронаж на държавния глава. На събитието в памет на загиналите в Илинденско-Преображенското въстание тази вечер присъстваха вицепремиерът Валери Симеонов, председателят на Съюза на тракийските дружества Красимир Премянов, народни представители, общественици, кметове от региона, стотици хора. На 29 юли 1903 г. в местността \"Петрова нива\" 300 делегати, воеводи и четници вземат решение за обявяване на Илинденско-Преображенското въстание, което избухва на 6 август. През 1958 г. на поляната, където се е състоял конгресът, е построен паметник в памет на загиналите герои. През 2003 г., в чест на 100-годишнината от въстанието, е построена църква, наречена \"Света Петка\". На Петрова нива има и музейна експозиция със снимки, оръжия и документи от освободителните борби на българите от Тракия и Македония.    ", "date": "2018.08.19", "title": "Радев на Петрова нива: Поставих въпроса за компенсациите на тракийските бежанци пред Ердоган"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385786-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-3-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%B0-%D0%B8-%D0%BF%D0%BE%D0%BD%D0%B5-10-%D0%B0%D0%B3%D0%B5%D0%BD%D1%86%D0%B8%D0%B8-%D0%BD%D1%8F%D0%BC%D0%B0%D1%82-%D1%81%D0%B5%D1%80%D1%82%D0%B8%D1%84%D0%B8%D0%BA%D0%B0%D1%82-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D1%81%D0%B0%D0%B9%D1%82%D0%B0-%D1%81%D0%B8", "text": "Според специалистите процедурите за защита не са скъпи, но малко администратори на бази данни се отнасят към това отговорно Търговският регистър продължава да е с ограничени функции, въпреки че работата му беше възстановена след големия срив, продължил няколко дни. Проблеми през седмицата имаше и в официалните сайтове на още две институции, предава бТВ. Проверката на бТВ установи, че 3 министерства и поне 10 изпълнителни и държавни агенции нямат сертификат за сигурност на сайта си. Проблем, който беше констатиран със сринатия сайт на Министерството на правосъдието вчера. Отсъствието на сертификат го индексира като несигурен от всички браузъри, защото повечето фалшиви сайтове нямат такъв сертификат. Всяка база данни трябва да се съхранява на поне две места, като добрите практики налагат данните да се архивират на облак, онлайн и на хардуер. Така се цели запазване на локалната отговорност за контрол по системите и изграждане на обща система за наблюдение. Ето как се случва в някои глобални компании: Според експертите по кибер сигурност процедурите за защита не са скъпи, но малко администратори на бази данни се отнасят към това задължение отговорно. „В България не се гледа с добро око на тези мерки и малко големи компании предприемат мерки в тази посока. Старанието е да се изгради мрежа, да се осигурят човешки ресурси, но не се обръща внимание на тази защита”, каза Ваня Палейкова. Компанията за продажби в пътнически зони, в която Даниел Димитров отговаря за финансите и сигурността на данните, оперира в 40 държави на почти всички континенти. Всекидневно работи с данните на милиони пътуващи, което налага високи изисквания за защита на базите данни. „В съвременния свят трябва да сме добри стопани на информацията, защото тя става по- важна от всичко останало около нас. За целта имаме вътрешни процедури от нашата централа, но имаме и наши собствени процедури за защита на информацията, имейли, апликейшъни търговски, ERP системи, всичко, което съдържа в себе си информация”, обясни Даниел Димитров. От 10 години компанията провежда стрес-тестове на системите си. Всеки ден правят архив на информационните си масиви и два пъти годишно тестват възстановяване на целия архив в рамките на 12 часа. „Като в здравеопазването – когато имате профилактика, се пестятат и пари, и много страдания. Същото е и в защитата на данните – един бекъп и архивиране не струва нищо, но спасява бизнеси и понякога животи”. Стандартите изискват да се правят регулярни проверки дали системата е уязвима отвън – като се използват инструментите на хакерите, но в контролирана среда. Следващата седмица архивът на търговския регистър трябва да бъде възстановен и рестартът да възобнови пълноценно работата си. До 10 дни следва да се обяви и поръчката за националното хранилище на базите данни от регистрите в държавата.    ", "date": "2018.08.19", "title": "Скандално! 3 министерства и поне 10 агенции нямат сертификат за сигурност на сайта си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385787-%D1%80%D1%83%D0%BC%D0%B5%D0%BD-%D0%B3%D0%B5%D1%87%D0%B5%D0%B2-%D0%B4%D0%B0%D0%BD%D1%81-%D1%81%D0%BF%D0%B8", "text": "«Блокажът на Търговския регистър може да е умишлен»   Възможно е блокажа на Регистъра да е умишлен. Да припомня, че не ние, а Главният прокурор в своя доклад пред парламентарна комисия, направи извода преди няколко месеца, че сривът на митническата софтуерна система БАЦИС може да е бил умишлен. Каква е гаранцията, че и сега не става дума за нов подобен опит? Но на този въпрос трябва да отговорят от ДАНС. И ние ще настояваме ръководството на Агенцията да се яви пред Парламента и/или евентуално пред нова, специално създадена комисия, за да ни докладва какво са свършили или не са свършили по въпроса, казва още той пред  Дебати.бг. Те проспаха грабежа на 4 милиарда лева от КТБ. Доста „разсеяни“ са били докато една новосформирана фирмичка почти беше придобила една трета от електроразпределителната система на страната ни, припомня той. И изглежда, че в ДАНС продължават да спят. Защото десетки милиони са откраднати от злополучната застрахователна фирма „Олимпик“. Оказва се възможно и Регистъра да е провален умишлено. Но как така спецовете от ДАНС не са разбрали, че някаква фризьорка на преклонна възраст е „ъпдейтвала“ софтуера на Агенцията по вписванията? И то така, че сега вече две седмици не могат да й оправят бакиите. ДАНС какво наблюдава тогава, прогнозите за времето ли?, пита депутатът. Как да сме спокойни след като една баба под носа им е спечелила обществена поръчка за 3.5 милиона лева. Обърнете внимание, обикновено телефонни измамници ограбват доверчиви баби, а тук баба граби нашите пари като финтира всякакви разузнавателни, аналитични и героични държавни институции. Това звучи по-скоро трагично, отколкото смешно, категоричен е Гечев. / FROG NEWS Това казва депутатът Румен Гечев.", "date": "2018.08.19", "title": "Румен Гечев: ДАНС спи"}
{"url": "http://www.classa.bg/%D1%81%D0%B2%D1%8F%D1%82/item/385778-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BC%D0%B0%D0%B4%D1%83%D1%80%D0%BE-%D0%BE%D0%B1%D1%8F%D0%B2%D0%B8-%D0%BD%D0%BE%D0%B2%D0%B0-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0,-%D0%B7%D0%B0%D0%BA%D0%BE%D1%82%D0%B2%D0%B5%D0%BD%D0%B0-%D0%B7%D0%B0-%D0%BF%D0%B5%D1%82%D1%80%D0%BE", "text": "Президентът на Венецуела Николас Мадуро обяви нова минимална заплата от 1800 боливари, казвайки, че последните монетарни мерки, въведени в южноамериканската страна се стремят да установят макроикономически баланс.   \"В новата схема ще има нова минимална заплата, закотвена за Петро\", каза президентът, добавяйки, че новият \"паричен конус\" има за цел да гарантира на венецуелския народ покупките на стоки и услуги. Този паричен конус ще влезе в сила на 20 август и ще включва премахването на пет нули до сегашната стойност на боливара.   Според президента, като се започне от следващия понеделник, петролната криптовалута Петро ще се счита за парична и счетоводна единица заедно с боливара. Също така, Мадуро заяви, че оттогава и двете валути ще бъдат взаимно закотвени.   По-конкретно, Мадуро информира, че първоначалната стойност на всяко Петро ще бъде от 3 600 суверенни боливари. Според президента това съответства на колебаеща се сума от 60 долара, което е еквивалентно на цената на барел венецуелски петрол.   Председателят обясни, че настоящата програма за икономическо възстановяване има за основна цел да превърне петрото в референтна валута за венецуелската икономика и по този начин да елиминира доларизацията.   В допълнение към борбата срещу неорганичните пари, Мадуро обяви, фискална дисциплина, за да се постигне \"нулев бюджетен дефицит\", който включва промяна от двуседмична към седмична периодичността на събирането на данък общ доход.   Президентът каза още, данък върху добавената стойност (ДДС) ще се увеличи от 12 на 16 на сто, с изключения за основни стоки и услуги, и заяви, че Учредителното народно събрание ще обсъди нови закони, за да се гарантира ефективното му събиране.", "date": "2018.08.19", "title": "Президентът Мадуро обяви нова минимална заплата, \"закотвена за Петро\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385784-19-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "335 г. - Далмаций е повишен в цезар и става управител на провинциите Тракия и Македония на Римската империя.     1356 г. - Стогодишната война: В Битката при Поатие: английската войска, предвождана от Едуард, Черния принц, нанася поражение на французите и взема в плен крал Жан Втори.   1478 г. - Леонардо да Винчи завършва картината „Мона Лиза\".     1783 г. - Във Версай е осъществен първият пробен полет с балон с животни на борда (овен, петел и патица).   1848 г. - Приключва строежът на първата международна железопътна линия между Страсбург и Базел.   1881 г. - Честър Артър става президент на САЩ, след убийството на Джеймс Гарфийлд.   1883 г. - Съставено е осмото правителство на Княжество България, начело с Драган Цанков.   1888 г. - В Спа (Белгия) е проведен първият конкурс за красота в света.   1903 г. - Начало на българо-американските дипломатически отношения: Първият американски посланик у нас, Джон Б. Джаксън, връчва акредитивните си писма на княз Фердинанд.   1918 г. - Първата световна война: Части на Българската армия спират настъплениято на английската армия в битката при Дойран.   1920 г. - Полско-съветската война: Започва битката при Немен.   1924 г. - Потушено е болшевишкото Татарбунарско въстание в Южна Бесарабия.   1924 г. - Подписана е невлязлата в сила Спогодба Калфов-Политис за осигуряване на националните и културните права на българското малцинство в Гърция и на гръцкото малцинство в Царство България.   1944 г. - Финландия и Съветският съюз подписват в Москва спогодба за примирие и слагат край на Съветско-финландската война   1944 г. - Учреден е Съюзът на българските художници.   1946 г. - В Швейцария Уинстън Чърчил издига идеята за създаване на Съвет на Европа за държавите от Западна Европа, който е учреден три години по-късно в Страсбург.   1946 г. - След седемгодишно прекъсване поради Втората световна война се провежда филмовият Фестивал в Кан.   1951 г. - Учредена е Световната федерация на глухите.   1957 г. - САЩ извършва първият подземен ядрен опит.   1966 г. - Народна република България установява дипломатически отношения с Ливан.     1976 г. - Боинг на турските авиолинии претърпява самолетна катастрофа, загиват 155 души.   1983 г. - Карибската държава Сент Китс и Невис получава независимост от Великобритания.   1985 г. - При Мексиканското земетресение загиват около 9 хиляди души, главно в град Мексико, и са разрушени около 400 сгради.   1989 г. - Бомба, поставена в самолет МакДонъл Дъглас на френска авиокомпания, летящ от Бразавил до Париж, избухва над Сахара - загиват всичките 171 души на борда.   1991 г. - Семейство туристи от Германия откриват в Алпите на границата между Италия и Австрия замразена мумия на човек, умрял около 3300 пр.н.е. и го наричат Йоци.   1995 г. - The Washington Post и The New York Times публикуват манифеста на Юнабомбъра.   2006 г. - Две момичета, пътуващи в автомобил, загиват при срутване на изоставена сграда в София - събитието довежда до масови проверки на опасните сгради в България.   2006 г. - В Тайланд е извършен държавен преврат.      ", "date": "2018.08.19", "title": "19 август, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/385779-%D0%BA%D0%B8%D0%B1%D0%B5%D1%80%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D0%B3%D0%BB%D0%BE%D0%B1%D0%B0%D0%BB%D0%BD%D0%B0%D1%82%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%B1%D0%B0%D0%BD%D0%BA%D0%B8-%D0%B2-%D0%BF%D0%B5%D1%80%D1%83", "text": "Една мащабна кибернетична атака принуди няколко банки в Перу да активират протоколите си за сигурност, като временно ограничат няколко от своите услуги, за да защитят сметките на потребителите.   Перуанският банков и застрахователен надзор (SBS) съобщи, че са предприети \"превантивни мерки в отговор на няколко инцидента, свързани със сигурността, след което банковите услуги за обществеността ще могат да бъдат възстановени в по-голямата си част\".   От своя страна Асоциацията на банките в Перу (ASBANC) заяви, че е открила \"поредица от кибер атаки срещу различни агенти на глобалната финансова система\", като са алармирали незабавно банките. \"Опитите за атака бяха успешно отблъснати\", добавиха те.   Въпросният случай се разглежда като възможно разпространение на \"ransomware\" – софтуер, криптиращ цифрови файлове, който в замяна иска откуп - затова банковите работници бяха предупредени да не отварят файлове или подозрителни имейли. От своя страна, няколко дни по-рано ФБР издаде предупреждение за евентуална глобална атака, насочена към банкоматите.   Атаката идва по-малко от три месеца, след като хакерите откраднаха близо 10 милиона долара от Banco de Chile.", "date": "2018.08.19", "title": "Кибератака срещу глобалната финансова система блокира няколко банки в Перу"}
{"url": "http://www.classa.bg/%D1%81%D0%B2%D1%8F%D1%82/item/385780-%D0%B4%D0%B2%D0%B0%D0%BC%D0%B0%D1%82%D0%B0-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8-%D0%BA%D1%80%D0%B5%D0%B4%D0%B8%D1%82%D0%BE%D1%80%D0%B8-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%82-%D0%BF%D1%80%D0%B8%D1%82%D0%B5%D0%B6%D0%B0%D0%B2%D0%B0%D0%BD%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D0%BE%D0%B1%D0%BB%D0%B8%D0%B3%D0%B0%D1%86%D0%B8%D0%B8-%D0%BD%D0%B0-%D1%81%D0%B0%D1%89", "text": "Нови данни, разкрити от Министерството на финансите на САЩ показват, че Русия и Турция не са единствените държави, които активно се отървават от дълговите облигации на САЩ.   Третата по големина икономика в света и вторият по големина чуждестранен кредитор на Вашингтон, Япония, намали притежаваните държавни дългови книжа на САЩ до 1.03 трилиона долара, цифра, която представлява най-ниското ниво от 2011 г. насам, съобщава Ройтерс ,   Токио се освободи от 82,9 милиарда долара, т.е. 7% от своите държавни ценни книжа до юни. А само през юни азиатската страна продаде 18.4 милиарда долара в американски ценни книжа.   Китай, най-големият държател на американски държавен дълг в размер на 1,178 трилиона долара, продаде 4 400 милиона американски облигации през юни. От октомври 2011 г. делът на Китай в държавни облигации е намалял с 138 милиарда. Това е доста незначителна сума, но нарастващият търговски конфликт с Вашингтон може да накара Пекин да започне да се отървава от своите притежания по-активно. Мярката може да доведе до бедствие за финансовата система на Съединените щати.   Ликвидацията на щатските облигации, един от най-безопасните и най-търгувани финансови активи в света, наскоро се превърна в тенденция сред основните притежатели.   Русия продаде 84% от своите дялове тази година, а останалите й дялове през юни бяха оценени само на 14,9 млрд. долара. От своя страна Турция напусна списъка на основните чуждестранни държатели на книжа на правителството на САЩ, като намали участието си в американски облигации на 28 800 милиона долара през юни. През първата половина на тази година турските държавни облигации са намалели с 42%.", "date": "2018.08.19", "title": "Двамата най-големи кредитори намаляват притежаваните държавни облигации на САЩ"}
{"url": "http://www.classa.bg/%D1%81%D0%B2%D1%8F%D1%82/item/385781-%D0%BE%D1%82%D0%BA%D1%80%D0%B8%D1%85%D0%B0-%D1%87%D0%B0%D1%81%D1%82-%D0%BE%D1%82-%D0%B1%D0%B5%D1%80%D0%BB%D0%B8%D0%BD%D1%81%D0%BA%D0%B0%D1%82%D0%B0-%D1%81%D1%82%D0%B5%D0%BD%D0%B0,-%D0%BD%D0%B5%D0%BF%D0%BE%D0%BA%D1%8A%D1%82%D0%BD%D0%B0%D1%82%D0%B0-%D0%BF%D0%BE%D1%87%D1%82%D0%B8-30-%D0%B3%D0%BE%D0%B4%D0%B8%D0%BD%D0%B8", "text": "Досега неизвестна част от Берлинската стена бе открита в сърцето на германската столица, съобщава The Guardian.   20-метровият бетон блок, останал незасегнат почти 30 години, скрит от растения и графити на тиха улица в района Мител, бил открит от местен човек през юни. Парчето се оказа част от Берлинската стена - бетонната стена, която разделя града 28 години.   \"Странно е да се мисли, че все още можете да намерите част от стената в средата на Берлин\", каза Ефрем Готе, съветник по градското развитие, който открил секцията. Според Готе, той показвал на 40 жители на квартала нова сграда на Федералната разузнавателна служба, когато се натъкнал на бетонния блок.   \"Разбрахме, че е автентична заради материалите и начина, по който е построена\", обяснява д-р Гюнтер Шулше от Института за Берлинската стена, който инспектира фрагмента. Специалистът добави, че бетонът е имал същата височина и е бил направен от същия камък като подобните конструкции, построени на близкия граничен пункт около 1985 г.   Сега фрагментът на стената е поставен под защита. Паркът, който го заобикаля, е преработен и се планират табели, които да обяснят на минувачите и посетителите значението на структурата. Откритието на Готе беше обявено тази седмица, при отбелязване на 57-ата годишнина от построяването на стената.", "date": "2018.08.19", "title": "Откриха част от Берлинската стена, непокътната почти 30 години"}
{"url": "http://www.classa.bg/%D1%81%D0%B2%D1%8F%D1%82/item/385782-%D0%B1%D0%B8%D0%B2%D1%88%D0%B0-%D0%BF%D0%BB%D0%B5%D0%BD%D0%BD%D0%B8%D1%87%D0%BA%D0%B0-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D1%81%D1%80%D0%B5%D1%89%D0%BD%D0%B0-%D1%81%D0%B2%D0%BE%D1%8F-%D0%BF%D0%BE%D1%85%D0%B8%D1%82%D0%B8%D1%82%D0%B5%D0%BB-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F,-%D0%BA%D1%8A%D0%B4%D0%B5%D1%82%D0%BE-%D0%B6%D0%B8%D0%B2%D0%B5%D0%B5-%D0%BA%D0%B0%D1%82%D0%BE-%D0%B1%D0%B5%D0%B6%D0%B0%D0%BD%D0%B5%D1%86", "text": "Ашвак Тало, бежанка в Германия, след като е била поробена от член на Ислямска държава през 2014 г. като тийнейджърка, трябваше да напусне Европейската страна, в която е намерила убежище, защото там се срещнала със своя похитител.   Според младата жена, сирийският член на ислямската държава, Абу Хумам, я е купил през август 2014 г. за 100 долара, след което е злоупотребявал сексуално с нея \" всеки ден в продължение на повече от десет месеца\". Младата жена успяла да избяга от ужаса и да намери убежище в Германия.   Три години по-късно, докато се разхождала до дома си в германския град Щутгарт, тя видяла похитителя си на улицата. \"Аз замръзнах, когато погледнах внимателно лицето му\", каза Ашвак пред кюрдската агенция Bas News. \"Това беше Абу Хумам със същата си страхотна брада и грозно лице\", спомня си момичето.   \"Аз съм Абу Хумам и ти си Ашвак Тало, беше с мен за известно време в Мосул и знам къде живееш, с кого живееш и какво правиш\" – заплашил я той тогава.   Ашвак незабавно казала на брат си какво се е случило и съобщила за Хумам пред германската полиция. Властите успели да идентифицират мъжа благодарение на кадри от камерите за сигурност. Те обаче отговорили на младата жена, че няма основание за арестуването му, тъй като Хумам е законно регистриран бежанец.   В резултат на това Ашвак решила да напусне Германия, вярвайки, че ще бъде по-сигурна в иракски Кюрдистан, където живее баща й. - Никога няма да се върна - каза младата жена.", "date": "2018.08.19", "title": "Бивша пленничка на ислямска държава срещна своя похитител в Германия, където живее като бежанец"}
{"url": "http://www.classa.bg/%D1%81%D0%B2%D1%8F%D1%82/item/385783-%D0%B7%D0%BB%D0%BE%D0%B2%D0%B5%D1%89%D0%BE-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0%D0%BD%D0%B8%D0%B5-%D0%BD%D0%B0-%D1%83%D1%87%D0%B5%D0%BD%D0%B8%D1%82%D0%B5-%D0%B6%D0%B8%D0%B2%D0%BE%D1%82%D1%8A%D1%82,-%D0%BA%D0%B0%D0%BA%D1%8A%D0%B2%D1%82%D0%BE-%D0%B3%D0%BE-%D0%BF%D0%BE%D0%B7%D0%BD%D0%B0%D0%B2%D0%B0%D0%BC%D0%B5-%D1%89%D0%B5-%D1%81%D0%B2%D1%8A%D1%80%D1%88%D0%B8-%D0%BF%D1%80%D0%B5%D0%B7-2040-%D0%B3%E2%80%9C", "text": "Репортаж на австралийски новинар през 1973 г. е прогнозирал края на света, въз основа на констатациите на изследователи от Масачузетския технологичен институт (MIT) и с помощта на един от най-големите компютри в света по онова време, разположен в Австралия, създаден в рамките на програма, наречена \"World One\".   Тази програма е разработена от компютърния пионер Джей Форестър от Римския клуб, група от хора, загрижени за бъдещето на човечеството. Толкова много, че били убедени, че краят на нашата цивилизация ще се случи през 2040.   В началото на август тази година, Австралийската корпорация за радиоразпръскване публикува в мрежата първоначалния доклад и даде на интернет потребителите две години за паника (или подготовка), като предупреди, че отброяването започва през 2020 г., когато ще има значителна промяна, която ще отбележи началото на предстоящото глобално бедствие.   Отпечатаните прогнози на суперкомпютъра бяха прожектирани чрез линейна графика, базирана на различни фактори, включително равнищата на замърсяване, ръста на населението, наличието на природни ресурси и качеството на живота на Земята. С тези данни изследователите на МИТ прогнозирали, че светът не би могъл да поддържа такива нива дълго, ако човечеството не направи \"драстична промяна\" в своите дейности.   \"Около 2020 година състоянието на планетата става много критично\", казва австралийският журналист от седемдесетте, който се обръща към публиката. \"Ако не направим нищо за това, качеството на живот ще спадне до нула, замърсяването става толкова сериозно, че ще започне да убива хората, което от своя страна ще доведе до намаляване на населението до по-ниски нива, отколкото през 1900 г.\" предупреждава прогнозата.   \"В тази фаза, около 2040 - 2050, цивилизованият живот, както го познаваме, ще престане да съществува на тази планета\", заключава репортерът.", "date": "2018.08.19", "title": "Зловещо предсказание на учените: \"Животът, какъвто го познаваме ще свърши през 2040 г“"}
{"url": "http://www.classa.bg/%D1%81%D0%B2%D1%8F%D1%82/item/385775-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8%D1%8F%D1%82-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%BA%D1%8A%D0%BC-%D0%B5%D1%86%D0%B1", "text": "В материала „Италия представлява по-голяма заплаха за европейските банки от Турция“ бе посочено, че спекулантите, вероятно, ще нападнат италианските финансови пазари този месец, но и че страната има средства за защита. Всъщност проблемите на Италия са значително по-банални и по-сериозни. Европейската Централна банка трябва да продължава да предоставя защита за правителствените ценни книжа на всички членове от валутния съюз, за да избегне демонтажа на цялата евро-система , заяви водещия депутат от управляващата коалиция на Италия и ръководител на бюджетната комисия на парламента Клаудио Борги,  . Системата не може да бъде оставена на милостта на пазарните тенденции“ без каквито и да е щитове от ЦБ. „В момента съществува система, която осъществява остатъчно количествено смекчаване, но всички знаят, че това постепенно се огъва и че скоро ще приключи“. В своя „Туитър“ политикът написа: „ ако ЕЦБ гарантирано не пристъпи, всичко ще се демонтира“, имайки предвид евросистемата. Всичко е много просто, именно ЕЦБ през последните години купуваше италианските книжа, а оставалите играчи излизаха от тях. С приключването на тримесечието от ЕЦБ, всичко може да рухне на практика за миг. Разбира се сега, всички са опрашени от ситуацията на пазара. Доходността на италианските двугодишни ценни книжа се е увеличила до най-високо равнище за малко повече от седмица, защото пазарът на акции по целия свят се е сринал, след 29% падението на турската лира този месец. Доходността на двугодишните книжа се е увеличила с 18 базисни пункта до 1,34%, докато доходността на 10-годишните се е увеличила с 9 базисни точки до 3,09%. Френските и испанските банки повече от всичко ще пострадат от падението на турските активи, Италия и Германия са следващи в редицата, според данните на Банката за международните разплащания.", "date": "2018.08.19", "title": "Италианският ултиматум към ЕЦБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385776-%D1%81%D0%BF%D1%80%D0%B5%D1%82%D0%B5-%D0%B8%D0%BC-%D1%82%D0%BE%D0%BA%D0%B0-%D0%B4%D1%80%D1%8A%D0%BF%D0%BD%D0%B5%D1%82%D0%B5-%D0%B8%D0%BC-%D1%88%D0%B0%D0%BB%D1%82%D0%B5%D1%80%D0%B0,-%D0%B7%D0%B0-%D0%B4%D0%B0-%D1%81%D0%B5-%D0%BD%D0%B0%D1%83%D1%87%D0%B0%D1%82,-%D1%87%D0%B5-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D0%B5-%D0%BA%D0%B0%D1%82%D0%B5%D1%80%D1%8F%D1%82-%D0%BD%D0%B0-%D0%B3%D0%BB%D0%B0%D0%B2%D0%B8%D1%82%D0%B5-%D0%BD%D0%B0-%D0%B4%D0%B0%D0%BD%D1%8A%D0%BA%D0%BE%D0%BF%D0%BB%D0%B0%D1%82%D1%86%D0%B8%D1%82%D0%B5", "text": "Спрете им тока, г-н кмете! Спрете го с размах! Дръпнете им шалтера! До кмета на община Стамболийски, г-н Георги Мараджиев, Уважаеми г-н кмете, споделих на стената си в знак на съпричастност Вашия разказ в борбата Ви с беззаконието, защото подкрепям личности, които се отнасят с висока грижа към обществото и настояват всекидневно да тържествува правото на закона. Българският народ в ежедневието си наблюдава всичко друго, но не е и справедливо правосъдие и защита на обществения интерес. Рядко се вижда и закономерно отношение на институциите към текущите проблемите. Поздравявам Ви, г-н кмете, че разбирате колко трудно е обикновеният човек да се бори с безразличието или хроничната обърканост, некомпетентност или дистанция от проблема на хора в неработещите структури на местната и национална власт. За мен е радост да видя, че има рационално и отговорно мислещ кмет, който може да покаже различното, справедливото, будното, моралното и загриженото лице на градоначалник, за когото проблемите на сънародниците му, не само съгражданите, са и негови проблеми. Пожелавам успех, защото зная, че шумът е оглушителен и нетърпим. От опит го казвам, тъй като, когато в близост до квартала, в който живее семейството ми, се извиват нетърпими тържества по 3-4 дни, не сме спали по цели нощи. И не съм била безразлична към това злодеяние, но въпреки всичко, считам, че този произвол е умишлен и се покровителства, за да могат и малкото хора, обичащи България, да стегнат багажите и да я напуснат. Затова, г-н кмете, призовавам Ви! Спрете им тока! Дръпнете им шалтера и след първия път ще се научат, че не могат да се катерят на главите на данъкоплатците.     .   След като не се съобразяват с правилата на живот на общността, след като неглижират общинските разпоредби, след като за тях гетата и махалите са анклави и държава в държавата и там се играят кючеци по други правила, тогава с размах спрете им тока. И когато разберат, че са постъпили грешно, вредно за заобикалящите ги хора, безотговорно и безпардонно, тогава ще се научат на ред и дисциплина. Който нарушава наредбите в държавата ни и не се съобразява кога трябва да приключи с музиката, купона и тормоза на работещите, тежко болните, възрастните и бебетата, които живеят навсякъде около нас – независимо дали е град в центъра на България или морски курорт, трябва да получава незабавен и безкомпромисен отговор на шумовия терор с господството на тишината. Нека се научат веднъж – завинаги, че в тази държава има закони, а върховенството им е над пъдаря и над господаря, над царя и главатаря. Затова, г-н кмете, имате съмишленик по този казус в мое лице и във всичко, което е в правото, истината и справедливостта. Няма да оставим България в калта!    ", "date": "2018.08.19", "title": "Спрете им тока! Дръпнете им шалтера, за да се научат, че не могат да се катерят на главите на данъкоплатците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385777-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D0%BD%D0%B4%D1%80%D0%B5%D0%B9-%D1%81%D1%82%D1%80%D0%B0%D1%82%D0%B8%D0%BB%D0%B0%D1%82", "text": "    Нечестивият Максимиан (1), който управлявал източната част на Римската империя, повдигнал повсеместно гонение срещу християните. По това време в Сирия имало един военачалник на име Антиох, човек с жесток характер и най-ревностен служител на идолите, дишащ заплахи и смъртни присъди за вярващите в Христа. Императорът му предал властта над цяла Сирия и му наредил да подложи на мъчения и смърт християните, за което бил предоставил на разпореждане значителен брой хилядоначалници с подчинените им римски войски. Сред всички хилядоначалници, като цвят на лилия сред тръни, бил последователят на Христа, Андрей, който отначало пазел в тайна святата вяра в Христа, но после, когато настъпило времето, я показал пред света, като открито пред всички изповядал Христовото име. Макар и да не бил още кръстен, но с твърда вяра хранел в сърцето си гореща любов към Христа, като се отклонявал от всяко неугодно на Бога дело и ревностно извършвал дела, съгласни с Божията воля. Заради това благочестие Бог му дарувал необикновено мъжество и храброст в битките, така че нямало равен на него в цялата римска войска. Не един път удържал блестящи победи над враговете и се ползвал сред воините с голяма слава и почит, повече от другите пълководци.     Веднъж многобройни полкове на персийската войска внезапно нападнали Сирия, като повдигнали война против Антиох. Поради ненадейното нападение на персите Антиох изпаднал в голяма тревога. Като си спомнил за доблестния хилядоначалник Андрей, той спешно го извикал, възложил му главното командване на войската и го нарекъл Стратилат, тоест - старши началник на военачалниците. Заповядал му да настъпи с войските срещу нападналите страната врагове и да спре придвижването им, като му казал: - Твоето мъжество и храброст на война са известни не само на мене, но и на самия император. Ето защо те удостоих с такова високо звание. И така, аз възлагам на тебе тази ненадейно възникнала война. Вземи войската, началствувай вместо мен и се постарай да увеличиш славата, която имаш. Като приел това поръчение, Христовият воин свети Андрей, не заради лична слава, но за слава на името на Господ Иисус Христос, пожелал да излезе срещу враговете с подобаваща доблест. Като се уподобявал обаче на древния Гедеон (Съд. 7:1), той си избрал от многобройната римска войска неголям брой воини, като добре знаел думите на светия цар Давид, че “не на конската сила Той гледа, нито към бързината на човешките нозе благоволи; Господ благоволи към ония, които Му се боят, към ония, които се уповават на Неговата милост” (Пс. 146:10 - 11). Изборът на свети Андрей паднал върху тези, които му посочила Божията благодат с тайнственото действие на вдъхновението на сърцето му. С тях той излязъл срещу враговете. Като видял твърде внушителните сили на противника, които като скакалци нападнали Сирийската област, свети Андрей започнал да насърчава воините си за мъжествена борба, та при своята малочисленост да не се уплашат от многобройната персийска войска. И тъй като всичките му воини се покланяли на идолите и нито един от тях не бил още християнин, той им предложил да познаят Единия, всемогъщ и страшен на война Бог, Който оказва всесилна помощ на вярващите в Него. Свети Андрей им казал: - Братя и другари мои! Сега вие на дело можете да се убедите, че езическите богове са бесове. Бидейки самите те безсилни, никому не са в състояние да помогнат. Но има Един истински Бог, на Когото аз служа, Който е сътворил небето и земята. Той е всемогъщ и бързо изпраща помощ на всички, които Го призовават, прави ги силни на война и обръща враговете им в бягство. Ето, както виждате, срещу нас идват многобройните полкове на врага, които по своята многочисленост са много по-силни от нас. Но ако вие отхвърлите вашите суетни богове и заедно с мене призовете Единия, истинския Бог, веднага ще видите, че враговете ще се разпръснат пред вас, както изчезва дим или прах. Когато светият казал това, всички воини, които били с него, повярвали на думите му и като призовали на помощ Христа Бога, смело се хвърлили срещу враговете. Станала гореща битка и воините на свети Андрей удържали блестяща победа, тъй като поради вярата и молитвите на светеца в помощ им се явила невидима сила отгоре, която всяла страх в персийската войска и я привела в объркване. Те отстъпили и се обърнали в бягство, а римската войска, предвождана от свети Андрей, ги преследвала и посичала с мечовете си, както се косят класовете със сърп. По такъв начин, с помощта на Христовата сила, станала славната победа на римляните над персите. Когато враговете били прогонени, всички воини, които били със свети Андрей, при вида на тази неочаквана победа, удържана с помощта на Христа, повярвали в Него, а свети Андрей започнал според силите си да ги утвърждава във вярата, като им разяснявал правилния път, водещ към спасението. Като се върнали тържествено от войната, свети Андрей и неговите воини влезли в град Антиохия, увенчани със слава. Междувременно някои от завистливите военачалници, като завидели на доблестта и славата на свети Андрей, направили донос срещу него пред Антиох, като му съобщили, че стратилат Андрей почита разпнатия Бог. Като чул за това, Антиох силно се разгневил и изпратил при него няколко мъже началници с военно звание, за да узнаят, вярно ли е това, което говорят за него. Като узнал, че действително е така, Антиох отново изпратил хора отчасти с увещания, а отчасти със заплахи и напомняне за нетърпимостта му към християните. Накрая наредил на пратениците да кажат на свети Андрей: - Ти добре знаеш на каква мъчителна смърт предадох сина на Полиевкт, Евтимий, а заедно с него и много други последователи на християнската вяра. Никого от тях не пощадих. На какво разчиташ след всичко това и на какво се надяваш, като въздаваш божеско почитание на Човека, Който е бил разпнат на кръста? Когато пратениците на Антиох дошли при свети Андрей и му предали тези думи, той им отвърнал в отговор: - Думите на Антиох повече ме ободряват, отколкото да ме плашат: понеже, ако тези, за които той ми напомня, са били предадени на жестоки мъчения и са станали негови победители и с мъченически венец са се представили пред Христа Бога, то защо и аз, заедно с тях, да не се удостоя с наследие в Неговото царство? След като съобщили на Антиох отговора на свети Андрей, той се преизпълнил с ярост срещу него и изпратил воините си със заповед да го вържат и да му го доведат. Като седнал на съдийското място, той наредил на светеца открито пред всички да обяви желае ли да се подчини на царската заповед, или възнамерява да служи на своя Бог. Като стоял на мястото на нечестивото съдилище, пред лицето на ангелите и хората, светецът с висок глас смело изповядал Христа за истински Бог, а себе си - за Негов раб. След това мъчителят заповядал да донесат меден одър и силно да го нагорещят, за да опече на него Христовия воин. Когато нагорещили одъра дотолкова, че от него изскачали искри, Антиох казал на мъченика: - Андрей, ти много се потруди на воинската служба, затова е редно да си починеш на това легло. Като не дочакал палачите да го вземат, светият мъченик незабавно свалил от себе си одеждите и бързо легнал на одъра; и като лежал, се опънал като на мека постеля, мъжествено понасяйки изгарянето на тялото си. Като почувствал отначало болка, той започнал да се моли на Христа Бога да му изпрати бързо помощ. И действително, по Божие повеление, огънят незабавно загубил силата си и не можел да повреди на тялото на мъченика. В същото време Антиох заповядал да хванат и няколко други мъже от числото на воините на Андрей и да забият кръстообразно ръцете им към дървета, състоящи се от четири части. С насмешка ги разпитвал, приятно ли им е това? Като считали такова страдание за Христа твърде приятно за себе си, те казали: - О, ако можехме да се удостоим да бъдем подражатели на нашия Господ Иисус Христос, разпънат на кръстно дърво! След това мъчителят отново се обърнал към свети Андрей и го попитал дали достатъчно е наказан с огненото изгаряне и не желае ли да се отрече от Христа и да се обърне към почитание на боговете. На това мъченикът отговорил, че желае да претърпи докрай, понеже краят увенчава всяко започнато дело. Защото награда от Христа Бога получава не този, който добре е започнал, а този, който добре е завършил подвига си. Междувременно Христовият воин, свети Андрей, като узнал по Божие откровение за този коварен замисъл на нечестивците, тайно от Антиох и заедно с всички воини, повярвали в Христа (а те били около 2593 човека), отишъл в киликийския град Тарс (2) при епископа на този град - Петър, за да приемат свето кръщение от него, тъй като нито един от воините му, а и самият Андрей не били още кръстени. След известно време Антиох узнал за заминаването на свети Андрей и дружината му за киликийската област и изпаднал в голям и гняв и страшна ярост. Като се посъветвал с приближените си, изпратил на управителя на Киликия Селевк писмо, в което написал: - Знам, че си чувал за Андрей, който беше хилядоначалник в императорската войска. Днес не само той е паднал в безумие, като не се подчинява на заповедите на императора, но и много воини е обърнал към същото безумие. Както чуваме, избягал е със своите съмишленици в киликийската област. Затова, в изпълнение на заповедта на императора, заповядай да хванат Андрей и всички, които са с него, и ги прати при нас. Ако решат да окажат съпротива или да избягат, нареди да ги избият. Като получил това писмо от Антиох, Селевк незабавно разпратил по цялата околност на Киликия пратеници да разузнаят за Андрей и воините му. Научил, че се намират в Тарс и сам се отправил натам с войска. Като предузнал с духа си, че вълците идват срещу Христовото стадо, свети Андрей помолил Тарсийския епископ, блажения Петър, и друг епископ от град Верея, на име Нон, който случайно се намирал в Тарс, незабавно да извършат над него и воините му светото тайнство Кръщение. Епископите веднага кръстили свети Андрей и цялата му дружина. Като приел свето Кръщение, свети Андрей заедно със сподвижниците си излязъл от Тарс в местността, наричана Таксанити, но не защото се бояли от смъртта, която, напротив, много желаели заради Христа, но изпълнявайки заповедта на Господа, изразена в думите: “А кога ви пъдят от един град, бягайте в друг” (Мат. 10:23). Скоро след това в Тарс пристигнал с въоръжени като за война воини Селевк. Като не намерил там Андрей и дружината му, той се разтревожил и дори изменил лицето си от гняв, а след това, като се изпълнил със страшна ярост, се отправил да преследва стадото Христово. Междувременно светиите напуснали предишното място и се насочили към пределите на Армения, към планината, наречена Таврос (3), а Селевк навсякъде ги преследвал, за да ги избие. Като минавали през различни местности на тази планина, светиите се озовали в тясно място, обкръжено от всички страни с отвесни като стени скали, към което можело да се влезе през единствен проход, като през врата в град. Тук свети Андрей се спрял с дружината си и зачакал убийците си, тъй като именно това място му било предсказано от Бога за мъченическа смърт на него и сподвижниците му. Тук свети Андрей се обърнал към дружината си със следните думи: - Приятели, братя и деца мои, “Ето сега благоприятно време, ето сега ден на спасение” (2 Кор. 6:2; ср. Исаия 49:8). Нека единодушно и твърдо стоим в любовта Божия, както ни е заповядал нашият Господ, и да не повдигаме ръка срещу преследващите ни, но да издигнем ръцете си в молитва към Бога и в благодарение на това, че Той ни даде да доживеем до това време, когато ще получим наследие с всички светии, пострадали за Него. И така, нека се молим на Бога, както се е молел светият първомъченик Стефан, когато иудеите го убивали с камъни, като казвал: “- Господи Иисусе, приеми духа ми” (Деян. 7:59), приеми душите на Твоите раби, които предаваме в Твоите ръце. Като казал това, свети Андрей застанал сред дружината си, вдигнал ръце и като обърнал взор към небето, започнал да се моли така: - Господи, Господи, велики и всесилни! Чуй молитвата на грешния и недостоен Твой раб и на всички, които са с мене, непорочно съхранили святата вяра в Тебе, приеми с мир нашите души, покрий ги с Твоето милосърдие и ни удостой с райските обители. Владико! На Тебе се молим още и за тези, които ще почитат паметта ни. Изпълнявай всичките им молби, които водят към спасение и заради молитвата ни бъди им Помощник във всичките им нужди. А на това място, където е пролята нашата смирена кръв за Тебе, нека има извор, който да подава изцеления и да прогонва нечистите духове. На всички, които ще идват тук, дай душевно и телесно здраве и ги запази от всяко бедствие, за да се свети и прослави на това място Твоето пресвято име, на Отца, Сина и Светия дух. Докато свети Андрей и дружината му се молели така на Бога, настигнал ги Селевк с воините си. Като извадили мечовете си и заскърцали със зъби, те като зверове се нахвърлили на Христовото стадо. Светите Христови воини, макар и да можели като опитни и храбри в боя да се защитят в това тясно място само с един изход, но подражвайки на своя Господ, като незлобливи агънца, се предали на заколение в ръцете на убийците си. Като преклонили колене, те протегнали шиите си под мечовете и воините на Селевк без всякакво милосърдие за кратко време ги посекли. И се проляла кръвта на светиите като вода, като ручей, течащ от това място, а душите им пък, с тържество влезли в радостта на своя Господ. Светиите пострадали в деветнадесетия ден на месец август, тогава неделен ден, в два часа следобед и на мястото, където се проляла мъченическата им кръв, незабавно бликнал извор с целебна вода. Избиването на светиите видели скрилите си на една скала споменати епископи, Петър от Тарс Киликийски и Нон от град Верея, понеже те със своите клирици следвали отдалече, като желаели да видят кончината им. Когато Селевк заедно с воините си тръгнал обратно, епископите, заедно с клириците си, дошли при телата на мъчениците и плакали над тях, а след това ги приготвили за погребение и с чест ги погребали на същото място. Те видели и извора, който бликнал по молитвите на светите мъченици, и като пили от него вода, познали целебната й сила, понеже един от клириците дълго страдал от нечист дух, но когато пил от извора, нечистият дух незабавно го оставил. След погребението на светиите епископ Петър не се върнал в Тарс, тъй като Селевк започнал да го търси, за да го убие, но заедно с всички отишъл в Исаврия. Междувременно околните жители, като узнали за целебния извор, започнали да идват при него и да донасят болните си. Те пиели вода, миели се и получавали изцеление от всякакви болести по молитвите на страдалеца за Христа Андрей и пострадалите с него свети мъченици и по благодатта на нашия Господ Иисус Христос, на Когото, заедно с Отца и Светия Дух, да бъде чест и слава сега, всякога и във вечни векове. Амин. Мъчителят Антиох заповядал да снемат свети Андрей от медния одър, а другарите му да освободят от дърветата и ги хвърлил в тъмница, като че за да им даде време за размишление, докато не се съгласят да се обърнат към боговете, но истинската му цел била да съобщи за тях на императора, тъй като не се решавал без знанието и съгласието му да предаде на смърт такъв доблестен и високопоставен мъж, като Андрей, и неговите другари. Император Максимиан, като получил и прочел донесението на Антиох, намерил за опасно да предаде открито на смърт този знаменит воин, а заедно с него и другите воини, показали такова необикновено мъжество, за да не би да произлезе вълнение и метеж във войската и да възникне поради това нова война. В отговор той написал на Антиох писмо, в което заповядвал да пуснат Андрей и дружината му, като ги освободят от затвора и смъртната присъда, но в същото време дал тайно нареждане на Антиох да почака известно време и изкусно да намери за причина някое друго тяхно престъпление и да ги накаже със смърт, ако те не се откажат от вярата си и упорито останат християни. При това да ги наказва, като че не заради вярата и да ги хваща един по един. Като получил от императора такова нареждане, Антиох незабавно освободил свети Андрей и другарите му от оковите и тъмницата и ги пуснал на свобода, при което им наредил да останат в предишните си звания.", "date": "2018.08.19", "title": "Св. мъченик Андрей Стратилат"}
{"url": "http://www.classa.bg/%D1%81%D0%B2%D1%8F%D1%82/item/385770-%D0%B2%D0%B8%D0%B4%D1%8F%D1%85-%D0%BA%D0%B0%D0%BA-%D1%82%D0%B0%D0%BD%D0%BA%D0%BE%D0%B2%D0%B5%D1%82%D0%B5-%D0%BF%D1%80%D0%B5%D0%B3%D0%B0%D0%B7%D0%B8%D1%85%D0%B0-%D0%BC%D0%B5%D1%87%D1%82%D0%B8%D1%82%D0%B5", "text": "На 21 август 1968 година войските на Варшавския договор нахлуват в Прага и слагат край на \"социализма с човешко лице\". 50 години по-късно свидетели на времето и историци припомнят събитията.             В нощта на 20 срещу 21 август 1968 година войските на Варшавския договор потушават \"Пражката пролет\" по заповед на КПСС. В потушаването участват половин милион войници, предвождани от танкове на съветската армия. Така приключва мечтата за един демократичен социализъм с човешко лице, базиран на свободата и преди всичко на свободата на мненията. Още в началото на 1968 година журналистите игнорират цензурата на чехословашката комунистическа партия. Алексъндър Дубчек отменя цензурата. Шефът на чехословашката комунистическа партия залага на един свободен и демократичен социализъм с надеждата, че Москва ще допусне пражкия път. Още повече, че чехословашките комунисти искат да останат в доминирания от Съветския съюз Източен блок. Но по-голям е страхът, че ако се допусне повече свобода в Прага, това може да сложи край на господството на комунистическите партии в съседните държави.     Роланд Берауер прекарва тази нощ в палатка от младежки лагер над река Вълтава близо до Прага. \"Видяхме бронираните коли да преминават покрай нас и да се отправят към центъра на града\", спомня си днес 82-годишният Роланд Берауер. В онези години той се присъединява към екипа на един вестник на бойскаути. А това, че вестникът публикува напълно свободно, е резултат от Пражката пролет. Редакционният екип се настанява в една палатка. Оборудвана с пишеща машина, принтер и фотокамера. Роланд Берауер е фотографът. Той съобщава на екипа за настъпването на войските и призовава колегите си да скрият редакционната техника. \"На мен не ми остана друго, освен да взема камерата и да отида в града.\" Берауер заснема деня на окупацията от войниците на Варшавския договор. Около сградата на радиото се разнасят изстрели. Роланд Берауер се скрива в един магазин за бои. Вижда, как съветски войници разстрелват демонстранти пред главния вход на радиото. \"Беше ужасно, споделя той. Не мога да забравя този ден. Видях как танковете прегазиха мечтите\". Няколко месеца по-късно реформаторът Александър Дубчек е свален от власт.   Роланд Берауер: \"Танковете прегазиха мечтите\"   Нови досиета в архивите на ЩАЗИ   Споменът за този ден още е жив в Чехия, казва историкът Ондржей Матейка. Заместник-директорът на института за изследване на тоталитаризма в Прага е партньор на службата за досиетата на ЩАЗИ. Той смята, че изясняването на събитията от 1968-ма година е актуално и днес. Най-малкото, защото от архивите на бившите тайни служби на Чехословакия и другите социалистически братски страни изникват все нови и нови документи. Най-вече източногерманската ЩАЗИ наблюдава много внимателно реформите в Прага от пролетта на 1968 години и събира снимки и информации от нещатни сътрудници. \"За първи път тук е документирано, че тайните служби на една приятелска нация си присвояват правото да шпионират гражданите на друга държава\", казва Оливер Щрюбинг от Берлинския архив, където се съхраняват хиляди снимки от събитията в Прага. Нещо повече: след потушаването на Пражката пролет агентите на ЩАЗИ работят като \"експерти\" в Чехословакия. През следващите две години всички тайни служби от Източния блок разполагат в страната свои агенти, за да бъде подсигурено господството на комунистическите партии. Историците, отговорни за досиетата на тайните служби от двете столици на бивша Чехословакия (Прага и Братислава), са убедени, че миналото хвърля своите сенки и до днес. За първи път миналата година те публикуваха документи, от които става ясно, че от 1982 година сегашният чешки премиер Андрей Бабиш е бил нещатен сътрудник на чехословашките тайни служби. Той заведе дело за клевета, но неговата жалба срещу историците беше отхвърлена.   Ондржей Матейка: \"Споменът за този ден още е жив в Прага\"   Незавършено преодоляване на миналото   \"Бабиш постоянно повтаря думата лъжа\", казва Петр Питхарт. Той е бил премиер на чешката част от Чехословакия в преходния период след падането на Желязната завеса и е един от най-близките сътрудници на Вацлав Хавел. Андрей Бабиш е работил в министерството на външната търговия на социалистическа Чехословакия и след падането на Желязната завеса става голям бизнесмен, благодарение на старите си връзки. Петр Питхарт не вярва, че сегашният премиер ще са отърве лесно от обвиненията за сътрудничество на тайните служби. \"Във всеки случай Бабиш няма да бъде успешен премиер\", казва той. Историкът Ондржей Матейка от своя страна гледа на това развитие самокритично.\"Ако днес имаме един премиер, който е бил нещатен сътрудник на тайните служби, това значи, че ние не сме си свършили работата по преодоляване на миналото през последните 30 години\", заключава той.", "date": "2018.08.19", "title": "\"Видях как танковете прегазиха мечтите\""}
{"url": "http://www.classa.bg/%D1%81%D0%B2%D1%8F%D1%82/item/385771-%D0%B7%D0%B0%D1%89%D0%BE-%D1%82%D1%83%D1%80%D1%86%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D1%80%D0%B0%D0%B7%D1%87%D0%B8%D1%82%D0%B0-%D0%BD%D0%B0-%D0%BA%D0%B0%D1%82%D0%B0%D1%80", "text": "Не някой от партньорите в НАТО, а точно малкото емиратство Катар подава рамо на Турция в кризата. Двете страни поддържат тесни връзки помежду си. И това не е случайно           Визитата на емира на Катар, шейх Тамим бин Хамад ал-Тани в Турция не беше обявена. Но тя не беше и изненада. Емирът беше първият чуждестранен гост в Турция след началото на валутната криза от миналия петък. С посещението си и с 15 милиарда долара в багажа шейх Тамим бин Хамад ал-Тани засвидетелства своята солидарност с Турция. Турция пък беше първата страна, която застана на страната на малкото емирство през юни 2017 година, когато Саудитска Арабия и ОАЕ започнаха да изолират Катар чрез ембарго за внос на стоки, което е в сила и до днес. Оттогава насам Турция снабдява Катар със стоки, които малкото емирство не може да закупи от своите съседи.   Заедно за Мюсюлманското братство   Катар и Турция са свързани със стратегическо партньорство, което ставаше все по-тясно през последните години. През 2011 година, когато масовите демонстрации в арабския свят разклатиха основите на стария ред, двете страни станаха застъпници на Мюсюлманското братство. И Турция, и Катар си правеха сметката, че при демократични условия Мюсюлманските братя ще вземат властта.      Те подкрепяха Мюсюлманското братство в Египет, Либия, Сирия и други страни - но напразно. Защото вътрешните сили на статуквото и други сили, които като Саудитска Арабия искаха всичко да си остане по старому, бяха по-силни. Това сближи Турция и Катар още повече. Двамата държавни глави - Ердоган и Тамим бин Хамад ал-Тани станаха лични приятели. Семействата им също се срещат често. Турция създаде военна база в Катар с цел възпиране от евентуални нападения от други държави.   Тесни икономически връзки   Двете страни поддържат и тесни икономически връзки. Катар, който трябва да влага някъде големите си излишъци от износа на природен газ, направи големи инвестиции в Турция през изминалите години. Националната банка на Катар, която е една от най-големите банки в арабския свят, купи турската Финансбанк. 15 процента от всичките ѝ активи са от турски произход. Катарската търговска банка купи турската Alternatifbank AS. И двете банки са пряко засегнати от срива на турската лира. Освен това Катар е един от най-важните инвеститори на турския пазар за недвижими имоти. В този смисъл Катар е заинтересуван силно от икономическата стабилност на Турция. Посланикът на Катар в Анкара заяви, че Катар и катарският народ са закупили турски лири за много милиони долари, за да закрепят турската валута. За някои това може да е капка в морето. Но за Турция е важен психологически сигнал.  ", "date": "2018.08.19", "title": "Защо Турция може да разчита на Катар?"}
{"url": "http://www.classa.bg/%D1%81%D0%B2%D1%8F%D1%82/item/385772-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D1%81%D0%BB%D0%B0%D0%B3%D0%B0-%D0%BA%D1%80%D0%B0%D0%B9-%D0%BD%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8%D1%8F-%D0%B1%D0%B5%D0%BD%D0%B7%D0%B8%D0%BD", "text": "Във Венецуела на теория е възможно срещу един долар да се купят на черно 4, 5 млн. литра бензин. Президентът Мадуро иска да увеличи цените на бензина. Но това е горещ картоф в тази съсипана  от хиперинфлацията страна.             \"Много меко е да се каже, че ние подаряваме бензин. Ние плащаме, за да го изхвърляме!\", заяви Николас Мадуро на конгреса на своята Обединена социалистическа партия на Венецуела. Днес във Венецуела на теория е възможно за един долар ди си купиш на черно 4,5 милиона литра обикновен бензин. Сега Мадуро обяви, че ще увеличи значително цените на бензина. \"Бензинът трябва да се продава по международни цени, за да спрем контрабандата на бензин към Колумбия и Карибика\", заяви той в телевизионно обръщение. Според изчисленията, Венецуела губи от контрабандата на бензин около 18 милиарда долара годишно. Венецуелските правителства субсидират горивата от десетилетия насам. Икономическата криза и хиперинфлацията също не промениха нищо в това отношение. МВФ очаква за тази година рекордна инфлация от един милион (!) процента и прогнозира, че икономиката ще се свие с 18 на сто. Покачването на цените на бензина обаче е много щекотлива тема. При това почти безплатният бензин не е изобретение на чавизма, а има дълга традиция в богатата на петрол страна. В колективното съзнание се е загнездила представата, че евтиният бензин е основно право на венецуелските граждани. През 1989 година правителството на тогавашния президент Карлос Андрес Перес одобри покачване на цените на бензина в рамките на плана за напасване на МВФ. В страната избухна кърваво въстание, което влезе в историята като \"Караказо\". Оттогава насам всяко венецуелско правителство премисля по три пъти дали да увеличи цените на горивата.   Постепенно покачване на цените   Обявеното от Мадуро покачване на цените на бензина трябва да бъде осъществено стъпаловидно в рамките на две години и няма да засяга всички в еднаква степен. За тези, които регистрират своя автомобил чрез т. нар. \"отечествен паспорт\" (Carnet de la Patria ), ще останат в сила субсидираните от държавата цени на бензина. \"Отечественият паспорт\" е валиден допълнителен документ за самоличност, въведен от правителството на Мадуро през 2017 година, който дава право за получаване на държавни социални помощи. По данни на правителството, близо 17 милиона от общо 30-те милиона венецуелски граждани притежават такъв документ. Опозицията го критикува като политически инструмент за социален контрол. Икономистът Луис Висенте Леон смята, че покачването на цените е \"преднамерена\" мярка. \"В действителност общото (и необходимо) покачване на цените на бензина в дебата за субсидиите е фокусирано върху онези, които притежават \"отечествен паспорт\" и автомобил. А това е дискриминиращ популизъм\", казва той. Според него, президентът Мадуро иска по този начин да увеличи държавните приходи. А запазването на субсидиите за притежателите на \"отечествен паспорт\" е \"начин за намаляване на политическите загуби поради мярката\".   План за \"съживяване на икономиката\"   В контекста на хиперинфлацията и продължилата четири години рецесия президентът Мадуро призна в края на юли провала на досегашния икономически модел. Покачването на цените на бензина, което влиза в сила на 20 август, е само част от плана на правителството за съживяване на венецуелската икономика. Освен това във Венецуела ще бъде въведена и нова валута. Сегашният Bolivar Fuerte (силен боливар) ще бъде заменен с Bolivar Soberano (суверенен боливар). От стария боливар ще бъдат премахнати пет нули. И двете валути ще бъдат в обръщение през преходния период толкова дълго, \"колкото е необходимо\". Президентът Мадуро уверява, че Централната банка на Венецуела има достатъчно ресурси за конвертирането на валутата. Правителството ще премахне и строгия валутен контрол. В бъдеще новата валута ще бъде обвързана към държавната криптовалута Петро. От понеделник държавният петролен концерн ще извършва всичките си операции в криптовалута. Цените и заплатите на работниците също трябва да се ориентират по криптовалутата. Николас Мадуро уверява, че това ще доведе до \"съществено подобряване на доходите на трудещите се\". Само през тази година правителството на три пъти повишаваше минималната работна заплата. Но хиперинфлацията ги изяждаше.", "date": "2018.08.19", "title": "Венецуела слага край на \"безплатния\" бензин"}
{"url": "http://www.classa.bg/%D1%81%D0%B2%D1%8F%D1%82/item/385773-times-%D0%BF%D0%BE%D0%B4%D0%B2%D0%BE%D0%B4%D0%BD%D0%B0%D1%82%D0%B0-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%BD%D0%B0-%D1%80%D1%83%D1%81%D0%B8%D1%8F-%D0%B5-%D0%BF%D0%BB%D0%B0%D1%88%D0%B5%D1%89%D0%B0", "text": "Това в интервю за  The Times заяви капитанът от новия британски самолетоносач «Кралица Елизабет», който скоро се отправи на своето първо трансатлантическо пътуване. Той призна, че британският флот е разтревожен от стремежа на някои страни, в това число Китай, да разработват съвместни средства за борба със самолетоносачи. Според него, Лондон следи ситуацията и разработва собствена тактика, техника и процедури, за да отговори на тези заплахи. Командирът на «Кралица Елизабет» Джери Кид предположи, че с увеличаването на морската активност Русия е демонстрирала своите «очевидни намерения». Изданието пояснява, че самолетоносачът ще пристигне в САЩ, за да вземе на борда си два експериментални самолета F-35В. В продължение на 11 седмици британските пилоти трябва да извършат с тях 500 полета. Но той добавя, че, благодарение на двата самолетоносача кралският ВМФ вече е във «висшата лига», но неговата мощ все още е на «средно ниво».", "date": "2018.08.19", "title": "Times: Подводната активност на Русия е плашеща"}
{"url": "http://www.classa.bg/%D1%81%D0%B2%D1%8F%D1%82/item/385774-%D0%BA%D0%B8%D1%82%D0%B0%D0%B9-%D1%81-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D1%81%D1%82%D0%B0%D0%BD%D1%86%D0%B8%D1%8F", "text": "Китайски инженери успешно тестваха двигателната система на две лабораторни капсули от бъдеща космическа станция. Това предаде РИА Новости, като се позовава на информация от Китайската корпорация за аерокосмически науки и техники (CASC), предаде Нова тв. Тестовете бяха проведени в западното предградие на Шанхай. Основният модул на 66-тонната станция, която се строи в момента, се очаква да бъде пуснат през 2020 година, а цялостното изграждане – до 2022 година.     Инженерите са проектирали 36 двигателя за системите на станцията. Всеки от тях е предвидено да работи минимум 15 години. Тестовите изпитания продължиха 2 часа, всички системи и двигатели са в щатен режим и нямат засечени аварии, отчетоха след края на тестовете от китайската корпорация.", "date": "2018.08.19", "title": "Китай с космическа станция"}
{"url": "http://www.classa.bg/%D1%81%D0%B2%D1%8F%D1%82/item/385768-%D0%BC%D0%B8%D1%81-%D0%B0%D0%BC%D0%B5%D1%80%D0%B8%D0%BA%D0%B0-2018-%D0%BA%D0%BE%D0%B3%D0%B0%D1%82%D0%BE-%D1%82%D0%B8%D1%82%D0%BB%D0%B0%D1%82%D0%B0-%D0%BD%D0%B0-%D0%BC%D0%B5%D1%87%D1%82%D0%B8%D1%82%D0%B5-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%B2-%D1%83%D0%BD%D0%B8%D0%B6%D0%B5%D0%BD%D0%B8%D0%B5", "text": "Войната за бъдещето на \"Мис Америка\" е въпрос на живот и смърт - конкурсът за красота преживява истинска криза на идентичността, откакто организаторите му обявиха, че прекратяват кръга с показване на момичетата по бански в крак с #MeToo-ерата. Идеята предизвика огромен спор, като противопостави доста бивши победителки срещу Гречен Карлсън (председател на организацията, която стои зад конкурса). В цялата истерия един глас остана подозрително тих - този на последната \"Мис Америка\" Кара Мунд. Сега обаче 24-годишната носителка на короната наруши мълчанието си с отворено писмо, в което описва как мечтата на живота й се е превърнала в отчайващо неудовлетворителна година на унижения и изолация. Кара Мунд твърди, че екипът на Карлсън я \"заглушава, подценява, маргинализира и на практика я елиминира в ролята й на Мис Америка\". Възпитаничката на Университета Браун описва как организаторите на конкурса не я допускат до важни срещи и до медийни събития, критикува я за избора й на облекло и й забранява да пише самостоятелно в профилите си в социалните мрежи. \"Ръководството не чува гласа ми и не желае да го чуе, нито има интерес да знае коя съм и как опитът ми се отнася към бъдещето на организацията\", пише Мунд. Тя твърди, че натискът от страна на притежателите на марката \"Мис Америка\" граничи с  \"тормоз на работното място\". Последният случай, който прелива чашата на търпението, е наложеното й наказание след интервю във вестник в Атлантик Сити, в което Кара Мунд казва: \"Последната година беше тежка\". Досегашните носителки на титлата получаваха облеклата си за публични събития безплатно, но през 2017-2018 г. организацията не е успяла да осигури спонсорски договор за Кара Мунд. Това е довело до ситуация, в която тя е \"прекарала цяла година в харчене на пари за гардероба си\". \"Повечето от дрехите, които си купувах, бяха отхвърляни и ми казваха какво имам и нямам право да нося. Какво се случи с новото мото на \"Мис Америка\", която трябва да изразява собственото си чувство за стил?\", пита Мунд. \"Договорът ми все още съдържа клауза, според която мога да бъда уволнена по всяко време, с или без причина. И това ми се напомня редовно с думи и с действия\", пише в писмото си Мунд. \"Казват ми, че не съм чак толкова важна, за да давам големи интервюта. Че националните медии \"очевидно\" са запазени за Гречен Карлсън. Не съм се чувствала като истинска \"Мис Америка\" през последните 8 месеца, а сега дори ми отнемат правото да се сбогувам\", казва още тя. Официалният работодател на Мунд \"Организацията Мис Америка\" публикува кратко съобщение, в което се казва, че екипът \"подкрепя Кара, но е разочарован от факта, че тя е решила да даде публичност на недоволството си\". Организаторите на конкурса твръдят, че писмото й съдържа \"неверни характеристики и много необосновани обвинения\". Това е поредният удар върху репутацията на конкурса, и то по-малко от месец преди провеждането на най-новото му издание на 9 септември 2018. Гречен Карлсън - бивша ТВ-водеща във Fox News и носителка на титлата \"Мис Америка 1989\" - пое управлението на организацията в началото на тази година на мястото на дългогодишния й директор Сам Хаскъл, отстранен заради мейли с неуважителни квалификации към бивши миски. Първият опит на Карлсън да реформира философията на конкурса за красота - като спре дефилето на момичетата по бански и акцентира върху личните постижения и интелигентността на участничките - се оказа крайно непопулярно решение. 22 структури, които отговарят за провеждането на конкурса на щатско ниво, призоваха Карлсън да подаде оставка. Четирима от членовете на борда на директорите напуснаха организацията, като я обвиниха в манипулации. Общо 14 бивши носителки на титлата \"Мис Америка\" се разграничиха от управлението на Карлсън и поискаха отстраняването й. Засега остава неясно дали недоволството ще успее да натрупа достатъчно критична маса, за да доведе до промяна в ръководството на конкурса, но публичният гняв на Кара Мунд със сигурност ще разпали полемиката. \"Никога не съм очаквала, че ще се наложи да разкривам тайните от кухнята\", пише тя в писмото си, в което призовава за подкрепа от останалите кралици на красотата. \"В противен случай ръководството ще продължи да ме мачка, да заглушава гласа ми и да засили мерките за сигурност, за да ограничи достъпа около Мис Америка. Нито една Мис Америка не бива да бъде унижавана или изтривана. Никога\", пише още тя.", "date": "2018.08.19", "title": "Мис Америка 2018: Когато титлата на мечтите се превърне в унижение"}
{"url": "http://www.classa.bg/%D1%81%D0%B2%D1%8F%D1%82/item/385769-%D1%80%D1%83%D1%81%D0%B8%D1%8F-%D0%B5-%D0%B8%D0%BC%D1%83%D0%BD%D0%B8%D0%B7%D0%B8%D1%80%D0%B0%D0%BD%D0%B0-%D0%BD%D0%B5-%D1%81%D1%80%D0%B5%D1%89%D1%83-%D1%81%D0%BF%D0%B8%D0%BD-%D1%81%D1%80%D0%B5%D1%89%D1%83-%D1%80%D0%B0%D0%B7%D1%83%D0%BC%D0%B0", "text": "В тази страна всеки, който се опитва да разясни опасностите от СПИН, бързо бива заподозрян и може да бъде хвърлен зад решетките. Русия сякаш е имунизирана срещу всякакъв разум           Русия може да се превърне в следващата Южна Африка. Владимир Путин открито води своята огромна империя към катастрофа, както навремето Табо Мбеки. Бившият южноафрикански президент отричаше съществуването на СПИН и съответно не виждаше необходимост да снабди своя народ с животоподдържащи медикаменти срещу вируса. Последицата: над седем милиона южноафриканци днес са заразени със СПИН. Руският президент пък изобщо не обръща внимание на вируса на СПИН. Тъй като заразените в неговата огромна империя дълго време минаваха за \"рискови групи\", Путин им отказваше помощ и подкрепа. Така и така почти никой руснак не се интересува от съдбата на наркозависимите, проститутките и хомосексуалните. Критиките от чужбина минаваха покрай ушите на руския президент. Междувременно обаче даже и той би трябвало да разбере, че прави огромна грешка. Защото, както навремето в Южна Африка, така сега в Русия заболяват и умират десетки хиляди млади и образовани хора, които са така нужната на страната работна ръка. Само един голям регион в света днес отбелязва покачващ се брой заразени със СПИН: Източна Европа и Централна Азия. 80 процента от заразените с вируса са руснаци. Дори Южна Африка, където почти две трети от всички заразени получават медикаменти срещу СПИН, бележи спад в броя на заразените. Епидемията в Русия обаче, със своите 160 000 нови случаи годишно, е много по-различна в сравнение с тази в останалата част на света. При над половината от тях вирусът се предава чрез спринцовки и контакти между наркозависимите. Броят на заразените след сексуални контакти също расте. Главно сред хомосексуалните. Ситуацията в големите градове на Източна Европа е драматична. Всеки шести хомосексуален мъж в Киев е носител на вируса. А в Санкт Петербург и Тбилиси- всеки четвърти. Преднамерено пренебрежение с тежки последици Досега Путин демонстрираше пълно пренебрежение към аргументите. Всемогъщият президент преднамерено игнонира и препоръките на Световната здравна организация (СЗО), особено пък след като има на своя страна и руската православна църква. През своето 18-годишно управление Путин нито веднъж не спомена думата СПИН. В неговата страна няма разяснителна работа. Нито в училищата, нито където и да било. Повечето руснаци нямат понятие какво е това СПИН. Да не говорим за това, как се пренася вирусът. Който носи със себе си презерватив и бъде заловен от полицията, минава за проститутка или сводник и в най-лошия случай може да бъде осъден. Почти всяка втора жена в Русия разбира едва по време на бременността или при раждането, че е заразена с вируса на СПИН. Отдавна съществуват медикаменти, които предотвратяват предаването на вируса от майката на детето. В Русия обаче само малко повече от една трета от заразените получават медицинско обслужване. А този, който води разяснителна работа срещу СПИН, бързо става подозрителен и може да попадне дори в затвора. От пет години в Русия е в сила закон, който забранява \"хомосексуалната пропаганда\" на обществени места. Хуманитарните организации пък, които се финансират от чужбина, трябва освен това да се регистрират като \"чуждестранни агенти\". Много международни организации напуснаха страната след като законът влезе в сила през 2012 година. А преди това Путин ограничи финансовата помощ от глобалния фонд за борба срещу СПИН, туберкулоза и малария. Тези мерки имат въздействие и до днес. Редовно някъде в Русия не достигат медикаменти срещу СПИН. А това има тежки последици за пациентите и води до резистентност към вируса. И тъй като Русия има голямо влияние, няколко съседни държави следват политиката на Путин. Това се отнася например до забраната на метадона като заместител на хероина, както и до забраната на програмите за подмяна на спринцовки и игли. При това наказателното преследване на наркозависимите предизвиква пет пъти по-големи разходи, отколкото препоръчаните от СЗО превантивни мерки. Ръководителят на националния център за СПИН в Русия Вадим Порковский е предпазлив критик на Путин. Той изчислява, че около два милиона руснаци вече са заразени със СПИН. Към тях се прибавят и стотиците хиляди заболели от хепатит и туберкулоза. Туберкулозата, в своята резистентна форма, междувременно убива повече хора по света, отколкото СПИН. Главно в Източна Европа и Централна Азия. Преди няколко месеца Путин за първи път призна за опасността, която произлиза от туберкулозата за неговата страна. На международна конференция на СЗО в Москва той призова за обща бобра срещу тази глобална заплаха. Малко по-късно тихомълком руското правителство увеличи бюджета за борбата срещу СПИН от 18 на 22 милиарда рубли (почти 300 000 евро). На последната световна конференция за СПИН в Амстердам Покровский каза, че това е един положителен сигнал.    ", "date": "2018.08.19", "title": "Русия е имунизирана. Не срещу СПИН - срещу разума"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385762-%D0%B8%D0%B7%D0%B2%D0%B5%D1%81%D1%82%D0%BD%D0%B0-%D0%B3%D0%B8%D0%BC%D0%BD%D0%B0%D1%81%D1%82%D0%B8%D1%87%D0%BA%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%BC%D0%BD%D0%BE%D0%B3%D0%BE-%D0%BC%D0%B5%D0%B4%D0%B0%D0%BB%D0%B8,-%D0%BF%D0%BE%D1%81%D0%BB%D0%B5-%D0%BE%D1%82%D0%B8%D0%B4%D0%B5-%D0%B2-%D0%B7%D0%B0%D1%82%D0%B2%D0%BE%D1%80%D0%B0,-%D0%B0-%D0%B4%D0%BD%D0%B5%D1%81-%D1%81%D0%BD%D0%B8%D0%BC%D0%B0-%D1%84%D0%B8%D0%BB%D0%BC%D0%B8-%D0%B7%D0%B0-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8", "text": "Верона ван дер Леур е известна холандска гимнастичка, спечелила многобройни медали за своята страна на европейски и световни първенства в кариерата си. През 2002 г. е обявена за спортист на годината, но изглежда реши да отклони таланта си към други неща.              През 2011 г. тя бе арестувана за изнудване и когато бе освободена, започва да се занимава с фотография и заснемане на филми за възрастни. Верона работи като момиче на уеб камера, а след това се превърна в продуцент за филми за възрастни.          ", "date": "2018.08.19", "title": "Известна гимнастичка спечели много медали, после отиде в затвора, а днес снима филми за възрастни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385763-%D0%B7%D0%B0%D0%B1%D0%B0%D0%B2%D0%BB%D0%B5%D0%BD%D0%B8%D1%8F%D1%82%D0%B0-%D0%B8%D0%B7%D0%BC%D0%B8%D1%81%D0%BB%D0%B8%D1%85%D0%B0-%D0%BD%D0%B0-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%BB%D0%B5%D0%BA%D0%B5%D0%BD%D1%86%D0%B0", "text": "Вече сме свикнали да виждаме децата на богатите със снимки в Инстаграм на яхти, частни джетове, скъпи дрехи и часовници, шампанско и др. Вероятно това вече им е омръзнало, затова решиха да се забавляват чрез предизвикателство, наречено \"падащи звезди\" (# fallingstars2018). Идеята е следващата - те са фотографирани така, че да изглеждат все едно са паднали на земята, а оттам и името на самото предизвикателство. Разбира се, те не падат къде да е, а от скъпи автомобили, по време на шопинг, от яхта или от частния си самолет. \r\n   \r\n          Тези, които се присъединяват към предизвикателството, публикуват снимките си в Инстаграм с маркерите # fallstars2018 и #fallingstars, номинират приятелите си, които трябва да направят същото и поканват своите последователи да публикуват снимката си на фалшиво падане.  \r\n   \r\n   \r\n   Въпреки че не е напълно ясно, какво му е забавното в това предизвикателството, едно нещо е положително - за разлика от повечето други предизвикателства в социалните мрежи, това не е опасно и никой не бива наранен. \r\n    ", "date": "2018.08.19", "title": "Забавленията измислиха на богатите лекенца"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385764-%D0%BF%D0%BE%D1%80%D0%B5%D0%B4%D0%BD%D0%B0%D1%82%D0%B0-%D0%BA%D1%80%D0%B0%D0%BB%D1%81%D0%BA%D0%B0-%D1%81%D0%B2%D0%B0%D1%82%D0%B1%D0%B0-%D1%89%D0%B5-%D1%81%D1%82%D1%80%D1%83%D0%B2%D0%B0-2-%D0%BC%D0%B8%D0%BB%D0%B8%D0%BE%D0%BD%D0%B0-%D0%BF%D0%B0%D1%83%D0%BD%D0%B4%D0%B0-%D0%BD%D0%B0-%D0%B4%D0%B0%D0%BD%D1%8A%D0%BA%D0%BE%D0%BF%D0%BB%D0%B0%D1%82%D1%86%D0%B8%D1%82%D0%B5-%D1%81%D0%B0%D0%BC%D0%BE-%D0%B7%D0%B0-%D0%BE%D1%85%D1%80%D0%B0%D0%BD%D0%B0%D1%82%D0%B0", "text": "Разходите по сигурността за сватбата на принцеса Южени са се увеличили повече от два пъти до 2 милиона паунда поради страх от друг терористичен атентат, пише The Sun.      Полицаите ще затегнат кръга около замъка Уиндзор, когато 28-годишната дъщеря на принц Андрю ще влезе в параклиса \"Свети Георги\" през октомври.      Увеличените мерки за сигурност се очаква да бъдат на същото ниво, както когато принц Хари и Меган Маркъл се ожениха на същото място през май.          Южени ще се ожени за дългогодишния си приятел - бизнесмена Джак Бруксбанк, на 12 октомври, след като се сгодиха през януари.", "date": "2018.08.19", "title": "Поредната кралска сватба ще струва 2 милиона паунда на данъкоплатците само за охраната"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385765-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D0%B4%D0%B0%D0%BD%D0%B8%D0%B5%D0%BB-%D1%80%D0%B5%D1%88%D0%B8-%D0%B4%D0%B0", "text": "22-годишна студентка разкри, че се надява да направи поне 750 000 паунда от продажбата на девствеността си онлайн на участника, който предложи най-много, въпреки че е \"много срамежлива\" и никога не е била на среща.      Даниел Брене от Бразилия била принудена да предприеме изключителни мерки за справяне с нарастващите си дългове, след като прочела за други момичета, които са направили същото и иска да си купи дом за майка си и сестра си и да изплати студентския си заем.      Макар да е напълно уверена, че е взела правилното решение, Даниел - която крие лицето си, за да защити семейството си, казва: \"Малко съм притеснена и съм нервна за това, как ще потръгнат нещата, в края на краищата това е моят първи път.      Надявам се победителят да е любезен и учтив човек, джентълмен.      От създаването на уебсайта си през юни, Даниел получи две сериозни поръчки, като най-високата е за 220 000 паунда. Тя се надява да привлече оферта от 750 000 паунда. \"Търгът е нещо, за което си мислех от няколко месеца, направих много проучвания и приемам всичко много сериозно. \"Очаквам да достигна 750 000 паунда. Това би било най-доброто нещо, което може да ми се случи. Нека видим как ще мине търгът. За деня на срещата ще имам бодигард. Сигурността е много важна за мен и вземам всички необходими предпазни мерки за това,\" казва Дание.", "date": "2018.08.19", "title": "Сексапилната Даниел реши да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385766-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Ще постигнете зашеметяващ успех в работата, което ще предизвика завист в някои колеги. Животът по график не е за вас, затова действайте спонтанно. Особено в любовта. Вечерта е възможно творческо вдъхновение, интересни предложения и промяна на имиджа. Само сдържайте емоциите си, ако смятате, че сте на ръба на срива. ТЕЛЕЦ ( 21 април - 21 май )  Ще действате по инстинкт, без да слушате съветите на приятели и роднини. Така че, не се оплаквайте по-късно, ако не успеете в нещо. Бъдете по-коректни в разговор с шефа, само така, ще получете това, което искате. За финансови инвестиции, може да избере втората половина на деня. Ще спечелите, ако обмислите всички подробности. БЛИЗНАЦИ ( 22 май - 21 Юни ) Може да получите толкова голяма сума пари, че да решите да изкупите всички стоки в магазина. Не забравяйте, че такива дни не се случват често, така че, няма да е зле да спестите нещо. В личната сфера, ще почувствате прилив на сили и вдъхновение, но в работата се очаква осезаем спад. Вечерта обърнете внимание, на възрастните си роднини.   РАК ( 22 юни - 23 юли ) Изключете физическото натоварване, засилете имунитета си и се занимавайте с духовни практики. Ако не искате да стигнете до нервен срив, тогава спокойно реагирайте на всичко, което се случва на работното място. Подходящ ден за почистване на дома, комуникация с децата и грижи за домашните любимци. Може да организирате и пътуване сред природата. ЛЪВ ( 24 юли - 23 август ) Днес, ще трябва да управлявате не само собствените си дела, но и тези на близки роднини. Въпреки, че за вас това не е тежко бреме, а приятни мигове. Задълбочавайки се във вашия вътрешен свят, ще откриете много интересни възможности. Особено в творчеството. В семейния живот, отново ще се убедите, колко много ви ценят и уважават, съпруга и децата. ДЕВА ( 24-ти август - 23 септември ) Препоръчително е, да бъдете по-близо до тези, с които работите в един екип. Не мислете, че някой се опитва да ви \"подхлъзне\", защото това е плод на вашата фантазия. Импулсивните действия в любовта, ще ви направят още по-уязвими. Имайте предвид, че всеки намек за обида от ваша страна, ще бъде възприеман като желание за бягство. ВЕЗНИ( 24 септември - 23 октомври) С лекота, ще постигнете това, което искате. Няма да бъдете възпрепятствани от колеги и завистливи хора, което вече е добре. Вярвайте повече в себе си, не на интуицията, ако започнете да анализирате подробно ситуацията в любовта. Възможна е среща със стари приятели, благоприятни предложения и пътувания. Вечерта е по-добре да посветите на хобито си.   СКОРПИОН ( 24 октомври - 22 Ноември ) Очаква ви благоприятен ден, когато всичките ви дела, ще се реализират успешно. Не се паникьосвайте, ако любимия човек, ви каже цялата истина в очите ви. Възможно е вие самите, да го провокирате към подобни действия. Може да възобновите отдавна загубени контакти, но сами трябва да решите дали са ви нужни. Слушайте интуицията си.   СТРЕЛЕЦ ( 23 Ноември - 21 Декември ) Очаква ви прекрасен ден, когато и на душата ви, ще бъде уютно и спокойно. Вие сте мечтали за това толкова дълго, че усмивката няма да слезе от лицето ви цял ден. Нови срещи с хора, ще открият пред вас ярки перспективи в работата и ще помогнат за увеличаване на потенциала. Ако сте мениджър или търговец, тогава вечерта чакайте печалба. КОЗИРОГ (22 Декември - 20 януари ) Обстоятелствата в живота ви, ще се развият така, че няма да може да ги промените дори и с големи усилия. Борете се с мързела и приемете достойно, това което сте заслужили. В любовта, дръжте емоциите си под контрол. С финансите, всичко е наред и вече сте заделили пари за \"черни дни\". Не планирайте покупки за вечерта.  ВОДОЛЕЙ ( 21 януари -  19  февруари ) Възможно е, да ви е доста тъжно на душата, от което дори близките хора, няма да могат да ви отвлекат. Може би, това е грешка на безразсъдството ви в любовта, за която толкова силно сте копнеели. Възможно е също влошаване на здравето, дължащо се на нервна свръхвъзбуда, затова си почивайте повече. Днес не е желателно, да ходите на тренировки във фитнес залата.   РИБИ ( 20 февруари - 20 март ) Ще вземете някакво нестандартно решение, от което ще зависи резултатът от работата ви. Включете логиката, ако ситуацията влезе в задънена улица. Може смело да промените работата си, да учите и подобрявате уменията си. В случай на неразположение, по-добре не рискувайте, а отидете на лекар.", "date": "2018.08.19", "title": "Дневен хороскоп 19 август"}
{"url": "http://www.classa.bg/%D1%81%D0%B2%D1%8F%D1%82/item/385767-%D0%BF%D1%83%D1%82%D0%B8%D0%BD,-%D0%BA%D0%B0%D0%B7%D0%B0%D1%88%D0%BA%D0%B8-%D1%85%D0%BE%D1%80-%D0%B8-%D0%BD%D0%BE%D1%81%D0%B8%D0%B8-%D1%81%D0%B2%D0%B0%D1%82%D0%B1%D0%B0%D1%82%D0%B0-%D0%BD%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%82-no-1-%D0%BD%D0%B0-%D0%B0%D0%B2%D1%81%D1%82%D1%80%D0%B8%D1%8F", "text": "Карин Кнайсел е нещо повече от жена със самочувствие. Като външен министър на Австрия често си позволява да хока журналистите от националните медии, когато й задават \"нечестни въпроси\" в интервютата си, пише \"Дер Щандард\". \r\n Говори няколко езика, смятана е за експерт с опит - качества, които самата тя с удоволствие изтъква за себе си и които определят публичното й поведение. \r\n И все пак Кнайсел едва ли е осъзнавала какви ще са последствията, когато през юни 2018 г. решава да отправи покана към руския президент Владимир Путин да гостува на сватбата й. \r\n Изненадващо, Путин прие да уважи личното събитие на 53-годишната Кнайсел като частно лице, без формално да е поканен на държавно посещение в Австрия. \r\n   \r\n   Решението не просто е нетипично за руския президент. Самият факт, че държавен ръководител на една страна посещава сватба на дипломат No.1 на друга страна е своеобразно извънредно събитие от гледна точка на протокола и световната политическа практика. \r\n   \r\n   Женитбата на Кнайсел никога нямаше да привлече към себе си особено внимание, ако не беше поканата към високия гост. Появата на Путин на церемонията в Гамлиц привлече солиден брой местни жители и медии, които се опитваха да зърнат президента на Русия. Посещението му обаче мина бързо и почти \"незабелязано\" заради повишените мерки за сигурност и извеждането му с лимузина на служебната охрана към Грац. \r\n   \r\n   Бързината беше наложителна - Путин има още една среща в календара си за 18 август, и то на 930 km от мястото на сватбената церемония. Край Берлин, с Ангела Меркел. \r\n   Коя е Карин Кнайсел? \r\n   Родена във Виена, Кнайсел прекарва част от детството си в столицата на Йордания - Аман. Там баща й работи като личен пилот на крал Хусеин, а майка й е стюардеса. По-късно Карин изучава езиците на страните от Близкия изток, докато следва в университета във Виена. Продължава образованието си в Еврейския университет в Йерусалим и в Университета на Йордания. \r\n Кнайсел има дипломи и от Джорджтаун (САЩ), и Националната школа по администрация във Франция. Говори свободно 6 езика, има дисертация по международното право и концепцията за границите в Близкия изток. \r\n Между 1990-1999 г. Карин Кнайсел работи като експерт в МВнР на Австрия, а по-късно се занимава с научна и преподавателска дейност. Въпреки че не членува в политически партии, от 2005 до 2010 г. тя участва в кандидатските листи за местни избори на консервативната Свободна партия на Австрия (FPO). Партията е известна с тясното си сътрудничество с \"Единна Русия\". \r\n Кнайсел заема твърда позиция по отношение на мигрантите и неведнъж критикува политиката на германския канцлер Ангела Меркел. \r\n На 18 декември 2017 г. Карин Кнайсел е избрана за министър на външните работи в кабинета на Себастиан Курц като част от квотата на коалиционния партньор FPO. \r\n Говорителят на МВнР на Австрия Матиас Форенбах посочи, че Кнайсел се познава с Владимир Путин от 18 години, като първата им среща датира от 2001 г. по врема на форум в Словения. Няма официална информация дали тя го е посещавала в Русия, преди да бъде избрана за министър на външните работи. \r\n Всички разходи по охраната на Путин ще бъдат поети от руската страна, а организацията на сватбата ще бъде на лични разноски на Кнайсел. Сред поканените е и канцлерът Себастиан Курц, а един от чуждестранните гости се оказа генералният секретар на ОПЕК Мохамад Баркиндо. \r\n   Сватба с традиционни носии и карети \r\n   На 18 август Кнайсел каза \"Да\" на бизнесмена Волфганг Майлингер във винарна в градчето Гамлиц  в австрийската провинция Стирия. Двамата младоженци, както и голяма част от гостите им, са облечени в традиционни носии. Кнайсел и бъдещият й съпруг се повозиха на карета, украсена със слънчогледи, преди началото на церемонията. \r\n Подаръкът на Путин? Казашки хор от десетима изпълнители, които ще направят импровизиран концерт за младоженците и близо 100-те им гости. \r\n   \r\n   \r\n \"Троянски кон на Русия в ЕС\" \r\n   \r\n Поканата на руския президент през главата на австрийския държавен глава и правителството, в момент, в който Австрия е председателстваща ЕС, доведе до призиви за оставка на Кнайсел от страна на опозицията. \r\n   \r\n Михел Раймон от \"Зелените - Европейски свободен алианс\" поиска тя да напусне МВнР на Австрия, в противен случай - Себастиан Курц сам да поеме отговорността и да я предложи за уволнение. \r\n   \r\n \"Как ще възприемат Австрия по света в ролята й на посредник, ако между австрийския външен министър и президента на Русия очевидно съществуват близки отношения?\", коментира Бруно Росман от лявата опозиционна партия \"Peter Pilz List\". \r\n      ", "date": "2018.08.19", "title": "Путин, казашки хор и носии - сватбата на дипломат No.1 на Австрия"}
