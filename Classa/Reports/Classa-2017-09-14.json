{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372720-%D0%B1%D0%B5%D1%81%D1%82%D1%81%D0%B5%D0%BB%D1%8A%D1%80%D1%8A%D1%82-%D0%BD%D0%B0-%D0%BA%D0%B5%D0%B2%D0%BE%D1%80%D0%BA-%D0%B7%D0%B0-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%B3%D1%80%D0%BE%D1%82%D0%B5%D1%81%D0%BA%D0%BD%D0%B8%D1%8F%D1%82-%D0%BF%D0%BE%D1%80%D1%82%D1%80%D0%B5%D1%82-%D0%BD%D0%B0-%D0%B5%D0%BF%D0%BE%D1%85%D0%B0%D1%82%D0%B0", "text": "Бестселърът на Кеворк Кеворкян за разрушителния престой на Росен Плевнелиев в президентството се радва на изключителен интерес. Днес публикуваме послеслова на Иван Гранитски към \"Росен Плевнелиев - президентът натрапник\". Времето на така наречения демократичен Преход от края на 1989 година дава удивителни примери не само за шегобийството на историята, но твърде често и за мрачни и зловещи гротески, пред които капричосите на Гоя биха могли да изглеждат като наивни детски рисунки.    Поразително е, че българското общество се оказа дотам неподготвено за социалните трансформации и промени, че в продължение на повече от четвърт век не само не успя да открие истинските си безкористни и родолюбиви народни водачи и политици, но и прояви учудваща наивност и безхаберие, да не кажем конформизъм и овчи възторг, издигайки все по-неподготвени за сложния и противоречив исторически период персони, които в един момент си повярваха и се самопровъзгласиха за несменяем политически елит.    Връх на политическия шабаш, разбира се, е посочването на Плевнелиев за президент на Република България. Почти няма медия в България, която да не е изтъквала и регистрирала безбройните гафове, скандални опущения или откровени глупости, дрънкани от това лице по време на петгодишния му мандат. Най-сериозно и методично обаче с изследването анатомията на това недоразумение се зае Кеворк Кеворкян.    В продължение на пет години той с удивително постоянство и търпение следи одиозното развитие на този български мистър Бийн. Сигурно пак вследствие иронията на историята българските телевизии се лишиха от легендарното предаване „Всяка неделя\", навярно защото политиците от всички разцветки твърде много се страхуваха от острия език на Кево и безпощадно верните му анализи.    За сметка на това пък, редица вестници като „Уикенд\", „Стандарт\", „Преса\", „Труд\" и т.н. получиха феноменалната възможност блестящото перо на Кеворк да публикува на техните страници ярки политически анализи, безжалостни разрези на слугинажа на редица медии, антрефилета, полемики, филипики, политически портрети и прочее. С присъщото си чувство за хумор Кеворк нарече една внушителна серия от публикации „Приказки за телевизията\". Но ние виждаме, че в тези текстове често пъти не само няма нищо приказно, но и обратно – гротеската, безжалостната словесна карикатура, острата пародия доминират над всичко. Ако погледнем като цяло тези може би над хиляда публикации, ще се убедим, че Кеворк Кеворкян е сътворил удивителен социополитически и философскоисторически портрет на епохата на прехода.    А книгата, която сега поема в ръцете си любезния читател, наречена от автора „Плевнелиев – Президентът Натрапник. Истории от един мандат в мътилката на Прехода\", представлява мозайка от фрагменти от различни статии, филипики и памфлети в споменатите вестници, фокусирани върху нашенския мистър Бийн. Кеворк създава особен жанр – иронична историография.   По същество това е безжалостен разрез на политическия живот през последния четвърт век, през който интригите, крамолите, простотиите, нескончаемите плебейщини очертават гротесковия портрет на епохата. Книгата му е пронизана от болка и тревога за развитието на българската съдба. Според Кеворк Кеворкян преходът е същински рай за малоформатните хора, какъвто е за съжаление и президента – „герой\" на неговата книга.        Фрагментарният и мозаечен подход на конструирането на книгата на пръв поглед би могъл да подведе наивния читател, че става дума за разхвърляни случки, събития, изказвания, свързани с нашенския Бийн. Но всъщност авторът следва строга и ясна концепция, чиято главна цел е да се надникне отвъд външната събитийност и да се прозрат дълбоките причини, скритата механика на разпадните процеси, да се посочат диригентите на разтлението. Книгата на Кеворк Кеворкян е разнищваща диаграма на Прехода с всичките му зулуми и свинщини, с плебейщините на така наречения политически елит.    Калейдоскопът от анекдоти, случки, събития, цитати от изказвания и мъдри книги на велики личности или полюции на обикновени идиоти политици позволява на автора да съчетае трагичното със смешното, водевилното със сериозното, гротескното със суровореалистичното. Тази книга показва не само колосалната ерудиция на автора, пъргавата способност на неговия ум за бързи и внезапни комбинации, проникновени социополитически анализи, но и многопластовост на наблюденията, бравурен, остър, солен понякога, цветист и богат български език, зад който стои дълбока и съдържателна мисъл.         Езикът на тази книга е езика на гнева, трупан в годините на така наречения Преход, гняв, който изригва в афористичната и елиптичната конструкция на фрагментите на Кеворк, където иронията прелива в гротеска, незлобливото и анекдотичното внезапно се превръщат в оксиморонна памфлетност, а понякога и в неприкрита злъч и подгавряне. Но обектите, които рисува изтерзаното перо на автора, са толкова уродливи, че каквито и силни думи и изрази да се използват, те ще бъдат справедливи.          Обективният прочит на историята е съпроводен с блестящи психологически портрети на главните „диригенти\" на шизофреничната политическа какофония, оглушила съвременното ни общество. Ето честната, ето дълбокосъдържателната, ето истинската книга за Прехода, показан без маска и без грим - като „озъбено свирепо куче\", както би казал поетът. Несъмнено по тази книга бъдещите поколения ще съдят за иронията на Историята, която ни поднесе толкова уродлив, безнравствен и апокалиптичен Преход. ", "date": "2017.09.14", "title": "Бестселърът на Кеворк за Плевнелиев: Гротескният портрет на епохата!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/372715-%D0%B4%D0%B5-%D0%B1%D0%B8%D1%8A%D1%80%D1%81-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%B8%D0%B7%D1%82%D0%B8%D1%87%D0%B0%D0%BD%D0%B5-%D0%BD%D0%B0-%D0%B4%D0%B0%D0%BD%D0%BD%D0%B8", "text": "Най-големият производител на диаманти в света е наел външен разследващ екип, за да открие източник на вероятното изтичане на данни за цените на продукцията му, съобщи Блумбърг. De Beers е наел разследващи от KPMG International в Южна Африка, които трябва да установят виновника за изтичането на информация, казват запознати с проблема, пожелали анонимност. Компанията подозира поне един неин служител, че е продал информация за цените ѝ на клиенти преди диамантите да бъдат предложени за продажба. Компанията контролира стриктно търговския процес и нейните ценови намерения са търговска тайна. Групата провежда 10 продажби годишно в столицата на Ботсвана Габороне. По време на събитията на избрана група от около 80 купувачи е позволено да разгледат диамантите, като накрая De Beers определя цените. Като част от споразумението купувачите трябва да купят диамантите на определената цена без да преговарят. Ако някой знае цените преди продажбата, е много вероятно да направи добра печалба от покупка или продажба на наличности предварително. За пакетите от диаманти на De Beers има активен вторичен пазар от търговци и производители на бижута, които не са поканени на продажбите. Те обикновено ги купуват с надбавка, свързана с определените от De Beers финални цени. Това не е първият път, в който De Beers се сблъсква с подобен проблем. През 2014 г. компанията започна разследване, след като изтече информация за оценки на нейните диаманти и на данни за клиентите ѝ.", "date": "2017.09.14", "title": "Де Биърс разследва изтичане на данни"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/372716-%D0%B1%D1%83%D0%B3%D0%B0%D1%82%D0%B8-%D0%BF%D0%BE%D1%81%D1%82%D0%B8%D0%B3%D0%BD%D0%B0-%D1%80%D0%B5%D0%BA%D0%BE%D1%80%D0%B4", "text": "\"Бугати\" обяви в понеделник, че е подобрила рекорда за най-бързото постигане от нула до 400 км/час и след това обратно до покой. Новият хиперкар на бранда \"Широн\" със своите 1500 к.с. е постигнал това за 41,96 секунди. Сега компанията публикува и видео от постижението, с пилота от \"Инди кар\" Хуан Пабло Монтоя зад волана. Любопитното в края на видеото е, че скоростомерът показва 440 км/час, което дава заявка за рекорд за скорост от серийно произведен автомобил. В момента това постижение се държи от \"Бугати Вейрон Суперспорт\" - 429,7 км/час. От \"Бугати\" не коментират дали тази скорост е постигната. Както пише във видеото: \"Очаквайте продължение...\"", "date": "2017.09.14", "title": "Бугати постигна рекорд"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372717-%D0%B3%D0%B5%D1%80%D0%B1-%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D1%82%D1%80%D1%8A%D0%B3%D0%BD%D0%B0%D1%85%D0%B0-%D0%BA%D1%8A%D0%BC-%D0%B1%D1%83%D0%BD%D0%B8%D1%89%D0%B5%D1%82%D0%BE-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Приетият от правителството Доклад за състоянието на националната сигурност за 2016 г., в който Русия се посочва като една от основните външнополитически заплахи е поредното доказателство, че ГЕРБ са вредни за България, а за обединените патриоти… по-добре нищо да не казвам.     А, къде се скри Волен Сидеров. Нека да чуем коалиционния партньор.   Вероятно следващите антиправителствени протести, ще бъдат доста по-организирани от последния.   Не трябва българските отношения с Русия да стават заложник на чужди интереси, каза днес по Нова телевизия президентът Румен Радев. Той допълни, че в България има държавници, за които отношения с Русия никога не са достатъчно лоши.   Радев посочи, че всички големи европейски лидери търсят контакт с Русия и два пъти цитира премиерът на Люксембург, който заявил, че е време да се спре с разговорите за Русия и да се премине към разговори с Русия. И НАТО говори за повишаване на диалога с Русия, допълни Радев.   Говорейки за влиянията отвън, президентът се обяви срещу финансиране на вероизповедания в България от чужбина. По повод гласуването в чужбина и по-специално в Турция, Радев обяви, че още чака обещаните от политиците промени в законите за вероизповеданията, изборите и българското гражданство, но за момента по тях нищо не се прави.   Не знам за какво става дума и за какви заплахи, но явно, за да има такива изказвания, нещо ги притеснява, заяви днес пред медиите в парламента зам.-председателят на ПГ на ГЕРБ и председател на Групата за приятелство “България-Русия” в НС Красимир Велчев, който в неделя бе на русофилския събор.   Цветанов: В доклада за националната сигурност нещата се назовават с истинските им имена.   По същото време доклад на ООН: ЕС губи от антируските санкции 3,2 милиарда долара месечно, а щетите за Русия са двойно по-малко.   Санкциите срещу Русия нанасят загуби на икономиката на ЕС в размер на 3,2 млрд. долара месечно, а в същото време икономиката на Русия е пострадала сумарно с 55 милиарда долара за 3 години или около 1,5 млрд. месечно, се посочва в отчета на специалния докладчик на ООН по въпроса за негативното въздействие на едностранните принудителни мерки върху правата на човека Идрис Джазаири.   Северноатлантическият алианс продължава да разглежда действията на Русия като заплаха и я поставя в списъка на предизвикателствата пред сигурността на НАТО, пише в годишния доклад на генералния секретар на пакта Йенс Столтенберг. „Никога след края на Студената война Северноатлантическият алианс не се е сблъсквал с по-сериозни предизвикателства за сигурността си от днес”, гласи първата фраза на доклада.   „От 2014 г. алиансът беше принуден да се приспособява отново към новата ситуация. Незаконното анексиране на Крим от Русия и дестабилизацията в Източна Украйна, всяко от тези събития до голяма степен поставя началото на нова ера в областта на сигурността”, са казва в документа.   Русия е голяма заплаха за САЩ. Руските кибератаки представляват голяма заплаха за САЩ. Директорът на Националното разузнаване на САЩ Джеймс Клaпър, директорът на Агенцията за национална сигурност Майк Роджърс и отговорникът за разузнаването към министерството на отбраната Маршъл Летър говориха пред комисията по въоръжените сили.   Според тях Русия е сериозна заплаха за широк кръг от американски интереси.   Германското разузнаване: Русия цели да разруши партньорството между ЕС и САЩ. Констатацията за руската намеса се съдържа в доклад, предоставен на германското правителство. Той е изготвен от работна група, наречена “PsyOps” ( от “Psychologische Operationen” – “Психологически операции”).   Сайтът на списание “Der Spiegel” посочва, че според документа Москва в продължение на години е предприемала целенасочени действия, за да засили остротата на социалните конфликти в западните общества.   В доклада се посочва също, че германските служби разследват и масираната хакерска атака срещу компютърната система на бундестага през пролетта на 2015 г.   Председателят на бундестага Норберт Ламерт призова политическите партии в Германия да вземат мерки срещу чужда намеса и манипулации в изборната кампания преди парламентарния вот.   Столтенберг акцентира и върху предстоящите през 2017 година избори в Германия.   “Всеки опит за намеса или влияние отвън върху национални избори е неприемлив.” – предупреди генералният секретар на НАТО.", "date": "2017.09.14", "title": "ГЕРБ и патриотите тръгнаха към бунището на историята"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372718-%D1%82%D1%80%D1%8A%D0%BC%D0%BF-%D1%81-%D0%BE%D1%81%D1%82%D1%80%D0%B0-%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D1%85%D0%B8%D0%BB%D0%B0%D1%80%D0%B8-%D0%BA%D0%BB%D0%B8%D0%BD%D1%82%D1%8A%D0%BD", "text": "В две публикации в \"Туитър\" късно вечерта (източно американско време) американският президент Доналд Тръмп нападна за пореден път опонентката си от кандидат президентската надпревара през 2016 г.   Хилари Клинтън, бивш държавен секретар и бивша първа дама на САЩ, влезе в новините наскоро заради  .   Тръмп изглежда е имал предвид гледната ѝ точка за изборите в публикациите си в социалната мрежа.   \"Нечестната Хилари Клинтън обвинява всеки (и всичко) освен себе си за загубата на изборите. Тя загуби дебатите и загуби посоката си!\", написа американският президент в единият от постовете.   В другата публикация той коментира: \"Окаяните\" се върнаха да преследват Хилари. Те изразиха чувствата си силно и ясно. Тя похарчи много пари, но в крайна сметка не успя!\"   CNBC отбелязва, че победителите и губещите по време на дебатите очевидно са въпрос на мнение - не на факти, - като мнозина експерти обявиха, че Клинтън е победител на всички предизборни дебати между двамата. Тези заключения бяха потвърждавани и от социологическите допитвания, провеждани непосредствено след приключването на дебатите.   Споменатите от Тръмп \"окаяни\" хора отпраща към изказване на Клинтън, която по време на предизборната кампания заяви, че половината от поддръжниците на Тръмп били \"отчаяни за промяна\", а другата половина били \"окаяници\".", "date": "2017.09.14", "title": "Тръмп с остра атака срещу Хилари Клинтън"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/372719-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D1%81-%D0%BD%D0%BE%D0%B2%D0%B8-%D1%81%D0%BB%D1%83%D0%B3%D0%B8-%D0%B7%D0%B0-%D1%84%D0%B0%D0%B1%D1%80%D0%B8%D0%BA%D1%83%D0%B2%D0%B0%D0%BD%D0%B5-%D0%BD%D0%B0-%D0%BB%D1%8A%D0%B6%D0%B8", "text": "                   Изборът на Мария Черешева за \"писател в сянка\" за фабрикуване на лъжи и фалшиви новини изобщо не е случаен. Освен активист на Българския хелзинкски комитет, тя е част от т.нар. \"Асоциация на европейските журналисти в България\" - организация, която обединява основно служители на друг подсъдим скандален бизнесмен у нас – Иво Прокопиев. Самата Черешева е била щатен служител в медиите на Прокопиев. Това е поредно доказателство за тоталната симбиоза между Василев и Прокопиев в последните години.    Освен общ враг – обвиняващата ги в престъпления прокуратура, двамата обвинени бизнесмени не са спирали да се опитват да осребрят случая КТБ – единият буквално, като продължава да разграбва активите, придобити с пари на вложителите в банката, а другия, като го използва във войната си срещу правораздавателните органи и неудобните му политици. Друг бивш кадър на Прокопиев – Мирослав Иванов, също отдавна обслужва интересите на Цветан Василев.      Мария Черешева буквално не излиза от студиото на кабеларката на Цветан Василев - BiT.    Факт е, че в последните години Мария Черешева е непрестанен гост - \"анализатор\" в банкрутиралата кабеларка BiT, която Василев прикрито финансира от втората половина на 2016 г. Телевизията се явява ключово звено в стратегията на специално създадения щаб, който работи по осигуряването на защита на интересите на фараона-беглец. Тук не става въпрос за юридическа защита пред правосъдието, а за диверсионни действия, имащи за цел дестабилизация на държавата и манипулиране на обществото.    През юли 2016 г. Черешева попада в полезрението на службите за сигурност, заради близостта й до множество нелегални мигранти у нас. При разследване на маршрута на атентатора Мохамед Юсуф Далил, който се самовзриви в германския град Ансбах, се установява, че той е престоял в България през 2014 г. Оповестяването на съмненията за връзка между българката и Далил веднага става повод, т.нар. \"Асоциация на европейските журналисти в България\", в чието ръководство е и самата Мария Черешева, да излезе с протестна декларация, която така и не дава яснота – с колко нелегално преминали в Европа радикални ислямисти се е срещала и какви точно отношения е имала с тях настоящата наемница на фараона-беглец.      Черешева не е единствената, която готви англоезични клеветнически материали в полза на Василев. Фараонът е обслужван и от Любомир Канев, български емигрант в САЩ, който от години е лансиран у нас, отново от издания на олигархичния кръг \"Капитал\". Ангажирането на Канев този път е станало през добре известни фабриканти на доноси и компромати – Алекс Алексиев и Константин Мишев, които сами се представят за близки до подсъдимия за неплащането на 63 млн. лв. данъци фармацевтичен бос Огнян Донев.", "date": "2017.09.14", "title": "Цветан Василев с нови слуги за фабрикуване на лъжи"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/372711-%D0%B4%D1%8Ap%D0%B6a%D0%B2%D0%B8%D1%82e-%D0%B2-ec,-%C4%B8%D1%8A%D0%B4e%D1%82o-xopa%D1%82a-pa%D0%B1o%D1%82%D1%8F%D1%82-%D0%BFo%D0%B2e%D1%87e-o%D1%82-%D0%BFo%D0%BBo%D0%B2%D0%B8%D0%BD-%D0%B3o%D0%B4%D0%B8%D0%BDa,-%D0%B7a-%D0%B4a-c%D0%B8-%D0%BF%D0%BBa%D1%89a%D1%82-%D0%B4a%D0%BD%D1%8A%D1%86%D0%B8%D1%82e", "text": "Cpeдният фpaнцyзин тpябвa дa paбoти пo 210 дни или инaчe ĸaзaнo oт 1 янyapи дo 29 юли, зa дa плaти вcичĸитe cи дaнъци зa гoдинaтa и дa зaпoчнe дa paбoти нe зa пpaвитeлcтвoтo, a зa ceбe cи. Paзбиpa ce, тoзи пepиoд e cимвoличeн, a въпpocнaтa дaтa ce възпpиeмa ĸaтo Дeн нa cвoбoдaтa oт дaнъци (Тах Frееdоm Dау).Oĸaзвa ce, чe имeннo фpeнcĸитe гpaждaни paбoтят нaй-мнoгo вpeмe в гoдинaтa, зa дa \"нaпълнят\" дъpжaвнaтa xaзнa.   Toвa пoĸaзвa изcлeдвaнe нa бpюĸceлcĸия инcтитyт Іnѕtіtut Есоnоmіquе Моlіnаіrі, цитиpaн в пyблиĸaция нa Cвeтoвния иĸoнoмичecĸи фopyм.B нeгo ce изчиcлявa дaнъчнaтa тeжecт зa eвpoпeйcĸитe гpaждaни oт paзличнитe дъpжaви члeнĸи нa бaзa нa cpeднитe зaплaти в Eвpoпeйcĸия cъюз      (EC).Cнимĸa 312422Изтoчниĸ: Wоrld Есоnоmіс Fоrum   Peзyлтaтитe coчaт, чe cлyжитeлитe в oщe 6 cтpaни ce тpyдят пoвeчe oт пoлoвин гoдинa, зa дa изплaщaт зaдължeниятa cи пo нaлoзитe. Инaчe ĸaзaнo тe paбoтят нaд 182 дни в гoдинaтa зa дъpжaвaтa.Cpeд пъpвитe тpи пo тoзи пoĸaзaтeл ocвeн Фpaнция ca Бeлгия и Aвcтpия. Интepecнoтo e, чe и cъceднa Гъpция cъщo влизa в тaзи ĸaтeгopия.   B дpyги тpи cтpaни гpaждaнитe изpaбoтвaт нyжнитe нa xaзнaтa пapи зa пoвeчe oт 170 дни.      Πpeз 2017 гoдинa бългapитe paбoтиxa зa xaзнaтa дo 16 мaй или oбщo 136 дни. Изчиcлeниятa нa Инcтитyтa зa пaзapнa иĸoнoмиĸa (ИΠИ) пoĸaзвaт, чe xopaтa y нac щe \"пpaвят\" пo 262 милиoнa лeвa нa дeн зa дaнъци и тaĸcи.Πpeди гoдинa Дeнят нa cвoбoдaтa oт дaнъци дoйдe c 10 дни пo-paнo. Чeтиpи гoдини нaзaд пъĸ бългapитe ce тpyдexa зa дъpжaвaтa дo тpeтaтa ceдмицa нa aпpил.", "date": "2017.09.14", "title": "Дъpжaвитe в EC, ĸъдeтo xopaтa paбoтят пoвeчe oт пoлoвин гoдинa, зa дa cи плaщaт дaнъцитe"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/372712-%D1%81%D1%80%D1%8A%D0%B1%D1%81%D0%BA%D0%B8%D1%8F%D1%82-%D0%B2%D1%8A%D0%BF%D1%80%D0%BE%D1%81-%D0%B8-%D0%BD%D0%B5-%D1%81%D1%82%D0%B0%D0%B1%D0%B8%D0%BB%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "След идването на власт в Сърбия на радикалите ситуацията на Балканите сериозно се дестабилизира. Равнището на напрежение сега е къде-къде по-високо, отколкото през 2012 г. Официална Сърбия постоянно влиза в ограничени и краткосрочни конфликти с почти всички страни от региона, правейки това циклично и постоянно. Белградския режим е въплъщение на оруеловските „две минути омраза\".    И докато всички останали страни от региона, независимо от временни разногласия, все пак поддържат добросъседски отношения, през последните години Сърбия постоянно и упорито е в конфликт със съседите си. В близките до режима медии и официални източници обектите на ненавист само се сменят: македонци, албанци, черногорци, косовари, бошняци, хървати и отново всички по реда си.    Последния път това приключи зле. Независимо от намерението на неговите автори Меморандумът на Сръбската академия на науките и изкуствата стана предвестник на конфликт и тлеещ фитил на бомба, подложена под Югославия. Фактически той повдигна сръбския въпрос в Югославия, а да не забравяме, че сръбските националисти се стремяха към това още в края на 60-те години на миналия век. Освен това беше засегнат и териториалният въпрос.    Границите вътре в югославските републики, макар и да не бяха признати на международно ниво, в страната се смятаха за държавни, защото републиките бяха федерални държави вътре във федеративна Югославия в съответствие с „еманципирания\" характер на югославския социализъм. Разпадането на Югославия Сръбското участие при атаката срещу, парламента в Скоопие на 27 април е повече от ясно.      Сръбското участие при атаката срещу, парламента в Скоопие на 27 април е повече от ясно.    През 1991 г. комисията Бадинтер еднозначно потвърди основните принципи на югославския федерализъм: разпадането на Югославия може да се осъществи, основавайки се на принципа на самоопределението, само че спазвайки границите между държавите-републики. Именно поради това още от втората половина на 60-те години и по време на радикалните реформи на федерацията и конституционните изменения сръбските националисти се опитваха да поставят под съмнение републиканските граници, наричайки ги административни, приблизителни, несправедливи, неисторически, неестествени и дори ненужни.    По такъв начин изкуствено се изостряше националният въпрос. Съмненията за законността на федералните граници биха повлекли след себе си и промяната на републиканските. А когато те се променят, някой така или иначе ще е губещ, а друг – печелещ. Именно поради това този процес никога не протича мирно. Продължението е известно. Сърбия „от три части\", която с идването на власт на Милошевич стана „цяла\" и неделима, се опита да подели всички останали републики.    Стремейки се да разруши границите, определени още от комисиите на АВНОЮ (Антифашистко събрание за народно освобождение на Югославия), след всички провали и поражения Сърбия сведе своите усилия до това да запази собствената си (установена още от АВНОЮ) южна граница в Косово. Така историята се върна като бумеранг. Съвременна Сърбия не се примири със своите поражения. Вярвайки, че всички поражения са резултат от международен заговор и неблагоприятни геополитически обстоятелства, сръбският национализъм, както и преди, се надява на реванш.    А той би станал възможен, когато ситуацията на международната арена се промени. Световната икономическа криза, дефицитът на европейски идеи и делегитимацията на ЕС, Брекзит на Великобритания, победата на Тръмп в САЩ и агресивното и непредсказуемо поведение на путинова Русия в постсъветското пространство – всичко това създаде в умовете на сръбските националисти илюзията, че международната ситуация се променя и че се приближава точно този шанс. Поради това към живот се възвръщат многочислени реваншистки идеи и планове. След идването на власт в Сърбия на радикалите ситуацията на Балканите сериозно се дестабилизира. Равнището на напрежение сега е къде-къде по-високо, отколкото през 2012 г.    Официална Сърбия постоянно влиза в ограничени и краткосрочни конфликти с почти всички страни от региона, правейки това циклично и постоянно. Белградският режим е въплъщение на оруеловските „две минути омраза\". И докато всички останали страни от региона, независимо от временните разногласия, все пак поддържат добросъседски отношения, през последните години Сърбия постоянно и упорито е в конфликт със съседите си.    В близките до режима медии и официални източници обектите на ненавист само се сменят: македонци, албанци, черногорци, косовари, бошняци, хървати и отново всички по реда си. Балканските сърби отново биват използвани за това да дестабилизират страните, в които живеят. Подобна политика – наистина съпровождана с въоръжени безредици – завърши особено трагично през последното десетилетие. Националистически правителства    Каква е реакцията на страните от региона на реваншистките и провокационни действия на официален Белград? Пред националистическите правителства в Загреб и Прищина се появи повод да се представят отново като незаменими защитници и спасители на народа и държавата. Когато в Македония бе направен опит за държавен преврат с прилагането на насилие срещу демократично избраното мнозинство в парламента, а Зоран Заев с окървавена глава едва се скри от полувоенния отряд от насилници, нахлули в сградата на парламента, там беше забелязан един сръбски агент.    Знаещите хора твърдят, че това е само върхът на айсберга: официален Белград е замесен много по-сериозно в провокирането на хаос в Македония. Независимо от всичко това премиерът Заев говори за братски отношения и игнорира кампанията, която, следвайки примера на Гьобелс, се води вече много месеци срещу премиера от националистическите и русофилски медии, близки до режима в Белград. И Черна гора също не успя да избегне това.    Сръбските проправителствени медии направиха своя мишена лидера на демократическата партия на социалистите Мило Джуканович. Държавният вестник „Политика\" в една от статиите задава въпроса защо Пуканич (който беше убит край собственото му издателство Nacional) е мъртъв, а Джуканович е още жив. А премиерът Душко Маркович прави заявления, в които, пренебрегвайки реалността, говори за отношенията между Черна гора и Сърбия като за почти идеални и най-добри през последните 20 г.    В същото време изданието на режима „Политика\", многочислени анализатори и загрижени за съдбата на страната интелектуалци, приближени до властите, системно предвещават необходимостта за повдигане на сръбския въпрос в Черна гора и за спасяване на черногорските сърби, които едва оцеляват в условията на „терор\", създаден от най-новия член на НАТО. Ако добавим, че правителството на Вучич отдели 3,4 млн. евро за построяването на т. нар. сръбска къща в Подгорица, който ще бъде предаден на лидера на Демократичния фронт (на тази партия са повдигнати обвинения във връзка с опита за държавен преврат и за убийство на премиера през 2015 г. в изборния ден), то възниква въпросът какво би станало, ако отношенията не бяха „най-добри\".   Не трябва да се забравя и поддръжката, която официален Белград оказва на криминалния и сепаратистки режим на Додик, ежедневно и систематично стремящ се към разпадането на Босна и Херцеговина, а също и целенасочено усложняващ живота на всички нейни граждани. Излишно е да се говори за незрялата и потисната реакция на управляващите сараевски политици по отношение на тези призиви. Обявена с помпозност декларация В такава обстановка след паметните мероприятия, проведени в Сърбия за годишнината от операция „Буря\", Александър Вучич събра в Нови сад регионалните сръбски ръководители.    На срещата на 4 август беше обявена Декларацията за съвместни действия и определяне на принципите, необходими за съществуването на сръбската нация и сръбския народ. Тази декларация, както заяви Вучич, „e един вид програмен документ, подготвен от Сърбия и Република Сръбска\". Беше казано, че в документа става дума за култура, кирилица, история, идентичност и други подобни неща. Неизбежно възниква въпросът с каква цел върховният представител на властта с такава помпозност анонсира тази декларация, след като тя се отнася изключително до културни въпроси.    В интерес на истината трябва да се каже, че никъде на Балканите нито сръбската култура, нито кирилицата са потискани. Изглежда истинските цели се крият в нещо друго, което не беше изречено. Определена част от обществото вижда в тази декларация още неоформено продължение на великосръбската политика. Декларацията отново ще провокира разногласия и страх на Балканите, повишава градуса на напрежение и недоверие, подчертава, че границите в Югоизточна Европа не са окончателни, което значи, че и войните не са приключили завинаги.    Що се отнася до вътрешната политика, то декларацията още повече сплотява обществото на националистическа основа. Не трябва да се забравя неспособността на управляващите от сръбския елит да отговарят на реалните призиви на обществото. В Сърбия са налице минимален в региона икономически ръст и най-ниската средна работна заплата. Но при това Сърбия, редом с Хърватия и Босна, е една от водещите в Европа страни по количество на младите хора, напускащи страната или готвещи се да я напуснат.    Както винаги, когато реформите завършват с провал, когато пресъхват всички пропагандни лозунги и се обезценяват всички предизборни обещания, управляващите кръгове в Сърбия се връщат към това, което им е най-близко – към национализма като единствена традиция за универсален отговор на всички проблеми. Президентът на Република Сръбска Додик е \"добре дошъл\" в Кремъл.      Президентът на Република Сръбска Додик е \"добре дошъл\" в Кремъл.   Руски колаборационисти-доброволци Световната общност – преди всичко хетерогенният и незаинтересован Запад – засега не формулира ясен отговор на описаните тенденции на Балканите. Без съмнение е обаче, че Западът няма нужда от нестабилност.    Сърбия продължава да се стреми към подялбата на Косово, получаването на независимост на малка част от Босна и Херцеговина, дестабилизация на Македония, обсъждане на сръбския въпрос в Черна гора с помощта на радикализацията на антиправителствена опозиция и задълбочаване на напрежението в Хърватия. И всеки нов опит на властта в Белград да постигне това сериозно заплашва крехката стабилност на Балканите и подрива влиянието на ЕС и западните интереси в региона. Във връзка с това е лесно да се предположи, че от продължаването на унищожаването на Балканите е заинтересован само Кремъл.    Доброволните руски колаборационисти в Сърбия, Черна гора, Босна и Херцеговина и Македония не крият това. Треторазредните руски емисари и пропагандисти, както и добре заплатените пешки в медиите са прекрасно известни на всички. Мир няма да има, докато съотношението на силите на Балканите не се промени в полза на тези, които отдават предпочитание на Русия.    Доказателствата и цитатите, потвърждаващи горното, са много и те често могат да бъдат намерени в медиите, които, ползвайки пропагандата (те са я усвоили по времето на съветския имперски тоталитаризъм), прокарват т. нар. мека сила на постмодернисткия сталинизъм от Москва. Избързвайки малко във времето може да се каже, че под покровителството на Русия Сърбия се готви към ново преразпределение на Балканите. И би било неправилно да се пренебрегват ясните сигнали за това каква ще бъде архитектурата на региона и политиката, когато тези намерения на властите се реализират.    Определени сили се готвеха още в края на 60-те и началото на 70-те години да се отвори отново сръбският въпрос и да се стигне до отказ от границите, установени от АВНОЮ. Тези планове обаче очакваха своя час и бяха реализирани чак в края на 80-те години. В очакване на по-благоприятна ситуация националистите водеха системна работа по вътрешното хомогенизиране на обществото и се готвеха за реализиране на мащабния проект. Методите по онова време не се отличаваха особено от съвременните, а подготовката на обществото, което този път няма резерви и потенциал за конфликт, продължава. Поради това в навечерието на визитата на Александър Вучич в Сараево, където така или иначе ще стане дума за добросъседски отношения, не трябва да се забравя: „Страхувайте се от данайците, които носят дарове\". ", "date": "2017.09.14", "title": "Сръбският въпрос и (не)стабилността на Балканите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/372713-%D1%88%D0%B5%D1%84%D1%8A%D1%82-%D0%BD%D0%B0-%D0%B4%D0%B6%D0%B5%D0%B9-%D0%BF%D0%B8-%D0%BC%D0%BE%D1%80%D0%B3%D0%B0%D0%BD-%D0%BE%D0%B1%D1%8F%D0%B2%D0%B8-%D0%B1%D0%B8%D1%82%D0%BA%D0%BE%D0%B9%D0%BD%D0%B0-%D0%B7%D0%B0-%D0%B8%D0%B7%D0%BC%D0%B0%D0%BC%D0%B0", "text": "Главният изпълнителен директор на Джей Пи Морган Чейс (JPMorgan Chase) Джейми Даймън отправи една от най-тежките до момента критики към биткойна и по-широкия сектор на виртуалните валути, съобщи Маркетуоч. На банкова конференция, организирана от Барклис (Barclays), Даймън сравни бързия възход на биткойна с манията\" по луковици от лалета през 17-и век\", разглеждана като класически пример за \"балон\" в учебниците. Влиятелният банкер прогнозира, че нещата могат да свършат точно толкова зле и за инвеститорите в децентрализираната валута, която през последната година поскъпва значително. \"Накрая биткойнът ще експлодира. Това е измама. По-лошо е от лалетата и няма да свърши добре\", каза Даймън. Той предупреди също, че би уволнил всеки дилър, търгуващ с биткойни, за това, че е \"глупав\". Даймън, един от най-изтъкнатите банкери в света, подчерта, че \"биткойнът не е нещо реално, а само спекулативно, и че в САЩ няма нужда от него", "date": "2017.09.14", "title": "Шефът на Джей Пи Морган обяви биткойна за измама"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/372714-%D1%84%D0%BE%D1%80%D0%B4-%D0%B8-%D0%B0%D1%83%D0%B4%D0%B8-%D1%81-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D0%BA%D0%B8-%D0%BA%D0%BE%D0%BB%D0%B8", "text": "Традиционните европейски автопроизводители все повече приоритизират развитието на електрическите коли за сметка на тези с двигатели с вътрешно горене, като искат да завладеят пазарен дял в сегмента, доминиран от американския производител Tesla, съобщи CNBC. Абсолютно ясно е, че бъдещето е електрическо, казва шефът на Jaguar Land Rover Ралф Шпет. Стъпка по стъпка започваме да доставяме напълно електрическо портфолио и от 2020 г. нататък всички коли ще имат опцията да бъдат задвижвани от електроенергия, добавя той. Глобалният срив на продажбите на дизелови автомобили заради скандала с вредните емисии при Volkswagen накара всички производители бързо да развиват електрически алтернативи. Традиционни компании като Jaguar Land Rover, BMW и Ford ускоряват плановете си, за да отговорят на предизвикателството на Tesla и другите играчи на този пазар. \"През следващите години ще инвестираме около $4,5 в електрически коли. И първият ни продукт ще е произведен специално за Европа електромобил\", казва Стивън Армстронг, президент на Ford за Европа, Близкия Изток и Азия. Армстронг описва бъдещия електромобил като кросоувър с пробег от 480 км с едно зареждане на батерията. Audi също обяви амбициозни планове за електрически коли. Според шефа на компанията Руперт Щадлер, първото возило ще е SUV с пробег от 500 километра. Щадлер очаква до 2025 г. между 30% и 35% от колите на бранда да бъдат електрически.", "date": "2017.09.14", "title": "Форд и Ауди с електрически коли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372710-%D0%BD%D0%B5-%D1%81%D1%82%D0%B0%D0%B2%D0%B0%D0%BC-%D0%B7%D0%B0-%D0%BF%D1%80%D0%B5%D0%BC%D0%B8%D0%B5%D1%80,-%D0%BD%D0%BE-%D0%B8-%D0%B2%D0%B8%D0%B5-%D0%BD%D0%B5-%D1%81%D1%82%D0%B5-%D0%BD%D0%B0%D1%80%D0%BE%D0%B4-%D0%B8%D0%B7%D0%BF%D0%BE%D0%B2%D0%B5%D0%B4%D1%82%D0%B0-%D0%BC%D1%83", "text": "Честно казано, на мен самия ми омръзна да лъжа. Не мислете, че е лесно. Всеки ден трябва да измислям все нови и нови лъжи. Цял екип работи по създаването им от нищото – много е трудно. Затова се наложи да се изповядам.   Пред Шефа и пред народеца прост... Седем години премиер, 15 – във властта, бех комунист, пожарникар, в бизнеса се завъртях, знаете – с Цветелинка... В политиката обаче най-много се задържах. Допадна ми. Не ми е проговорила съвестта, ако това си мислите – нямо нещо не говори... Нито имам големи грехове. Чист съм. И вярващ като всички вас – видели сте по телевзора как се кръстя, а в парламента целувах Библията...    Искам от Шефа това, което и вие, но умножено по сто. Щото съм по-близо до Него. Пиарите ми казаха, че е хубаво да направим една такава изповед – хората да се трогнат от откровеността. Не харесвам пиарите, но понякога ги слушам – така е в политиката. Снимам се с магнолии, галя дечица по главците, шегувам се - да се вижда, че съм човек от народа.    Ето в Червен бряг. Открили австрийците някакъв цех и ме канят да режа лентата. Отидох.  И казах това, което се очаква да кажа:     „ ”... Какво друго да кажа? Австрийци дали за тоя кокошарник 7 милиона, а аз да им кажа, че са дошли в неподходящата държава,  неподходящото място? Да са живи и здрави, много скоро сами ще го разберат. Като бех в каразмата, напише ли ти гаджето, че „има гости от Червен бряг” – няма смисъл да излизаш в отпуск. Що да хабиш патрони само за целувки...       А големата инвестция в Плевен е от умрял писмо. Те гласуваха срещу нас за кмет, а аз ще им уреждам пари – не съм толкоз луд. Освен това Слави Трифонов е от Плевен.  Тетка Цачева, дето ме принуди да лъжа извънредно, че нарочно съм загубил изборите, също е от този край. Добре поне, че с льотчика си паснахме - не само по женската част...   Знам по-добре от вас, че тунел под Шипка няма да има. Но съм длъжен да обещавам. От седем години обещавам, защото в ГЕРБ сме последователни. И вицето Дончев е наясно, - той е от Габрово, - но така сме се разбрали. Нека се надяват хората, да гласуват. Надеждата е хубаво нещо. Като бях малък много се надявах един ден да стана милиционер.    И станах. Първо бях пожарникар, после специализирах охрана при едни приятелчета, накрая Царя и Доган помогнаха, Бриго и той се намеси – станах даже генерал. Къде има по света пожарникар – главен секретар на МВР, после кмет на столица и след това премиер! Дори Сталин първо е рендосвал дълго време като прост революционер и чак по-късно е взел властта – когато Ленин гушнал босилека. Затова съм казал и на тоя, как му беше името..., от Ловеч..., а, министър Нанков, да тупа топката за тунела... Така се прави политика. Някой ден може и тунел да направим, ако дадат от Брюксел повечко парички...   Като споменах Ловеч и се сетих за завода за китайски коли там. Като не успяхме да национализираме „Дунарит” може в Ловеч да се пробваме... Във Франция как национализираха „Рено”. Ние обаче нема да правим автомобили, защото си имаме в НСО всякакви. Сам си ги карам. Но в завода в Ловеч сигурно има ценни неща – моите от Перник ги разбират тези работи... Винаги предлагам първо да се разберем като хората.    Чак след това пращам Цацаров, Сарафов, Гешев... Свободата е скъпо нещо. Който може – плаща, който нема пари... е трудно. Някога и аз съм бил по-беден и трябваше в Унгария да се занимавам с автодело, ако разбирате накъде бия. Не че съм искал, но като закъса човек... Затова ги разбирам и циганите, нашите братя. Ромите, де, да прощава комисията по дискриминация...     Ако сложим във всяко село полицай, ще им прекъснем поминъка. А без роми няма изборни победи, от мен да го знаете. И българите са ми мили, но броят им по селата няма количествена избирателно-стратегическа стойност, ако ме разбирате. Мислил съм ги тия работи, защото народецът ми е мил. Обичам го и мисля за бъдещето, а то е свързано с ромите. Сега в е трудно да го разберете, но ще свикнете. Валерката Симеонов как свикна с вицепремиерството. Много бързо свикна и му хареса.    Виждате го как вършее из Слънчака. Сърдят ми се старите авери, ама ресора е на патриотите, няма как. Знам, че ще контрирате: ами Асеновград?... Не е добре това, което стана с младите гребци там, но ако тренираха карате или бяха в някоя банда, дали ромите щяха да ги нападнат? Трябва да се мисли стратегически. Това искам да кажа. И най-важното: свиквайте иначе ще ви е по-трудно.   Магистрала „Хемус” наистина ми е приоритет. Приоритетно ми е всяко място, подходящо за обществени поръчки. Затова ми пришиват Пеевски, но съм свикнал. Чудя им се на критиците ми – те какво очакват? Да се изтъпаня по телевизора и да си разкъсам ризата:  Такова нещо не се казва. Няма нужда, защото и децата го знаят. То не е тайна. При мен всичко е прозрачно, на показ. Няма задкулисие – всичко се вижда. Тогава защо все питат?! Ей това ме обижда. А онзи из... млад човек в Лондон се мисли за оригинален: . И свиня да виждам, него какво го интересува?! Аз питам ли го той кого вижда? Но съм възпитан. Не като оня Комарницки. Все грозен ме изкарва в карикатурите.    Ако аз имах вестник – не че нямам, де – един лев хонорар нямаше да му платя. Ами не иска да разпространява грозни рисунки, защото е естет, да речем. А и сме свободна държава. Демокрация. А ако аз кажа Шляп-шляп, например? Но съм добър човек. Ако беше Путин... Но при мен има свобода на словото. Не ги закачам, но те мен не ме оставят на мира. Честно ли е?   Нещата са прости: Аз лъжа – и вие знаете, че лъжа. Няма нищо неясно. Вие сте прости и аз съм прост, затова се разбираме, нали не сте го забравили? Аз ви лъжа, а вие щом искате ми вярвайте, затова се разбираме. Бил съм обещавал преди избори разни неща, а после нищо не се случвало от тях. А вие защо вярвате? Аз обещавам, защото така се прави в политиката. Вие като сте глупави... Затова и Ало-измамите процъвтяват. Казал съм на мойте в МВР: Няма да се престаравате да ловите мошениците. Нека се научат хората да не вярват и сами да се пазят. Нали американците казваха, че бедният трябва да бъде учен да лови риба, а не да му се дава вече уловена.    Е, аз се научих. Най-добър съм в мътни води. Майтапя се. На мен рибата ми я носят изчистена, осолена. Напоследък повече чер хайвер ми носят. Не съм ги карал, така са преценили. Благодаря, че ме разбират и не се налага да пращам по няколко пъти хора да обясняват... Елате вие – да не идваме ние – знаете как е.   Всичко знам. Службите ми докладват всяка сутрин. На мен, не на министър Радев. Пратил съм го там за друго. На МВР и службите съм им поставил задача: стабилността. Ще подслушват ли, ще следят ли, ще страхуват ли – но да има стабилност. Чуят ли някъде да ме наричат Тиквата, Тиквоций, Бай Хуй  пр.да провеждат събеседване със съответните лица. Не може да се застрашава нацоналната сгурност  ние да си затваряме очите. С прокурорчетата да действат безкомпромисно. Не може с лека ръка да се руши международния ми авторитет.    Знам, че сме на последно място в ЕС по чуждестранни инвестиции. И по заплати. Сърцето ме боли, но как да го кажа? Кой премиер признава такова нещо?! Затова съм казал на Горанов да подреди числата така, че да изглеждат сякаш всичко е наред. Оптимизъм да има – без него накъде? А и повечето хора не разбират от финанси и ми вярват. Който разбира и се съмнява – казал съм да го притиснат малко. Не като тия от БОП-а дето се изтърсиха у онзи малоумник, дето писал срещу мен във фейсбука – голям шум, голямо нещо.    Да огледат човека, да го преценят. Ако трябва да му предложат някакъв пост или да му поръчат някакъв доклад. Теми колкото искаш. Събрал съм цяла библиотека, може с тях сто казана лютеница да се свари за зимата. Много филии с лютеница съм изял. И с мас, разбира се. Идва зима, ще ни изненада и пак ще се затворят пътищата – тогава идва лютеницата. Стратегия! Американците да си купуват консерви, когато се крият от ураганите. Ние сме българи и държим на родната традиция - лютеницата. Най-вече хората в Хитрино имат нужда... На много съмняващи се в мен, като си получиха хонорарчето им се промени мнението.    Траят си вече. Бил съм пораздул фактите за успехите – чудо голямо. И гимнастичките са с бронз, ама им викате „златните момичета”, нали? Черепа бърка числа и топки всеки ден, за да търкате талоните и да чакате милионите да паднат от небето. Ще ви се по мързеливия начин да станете милионери. Топките се бъркат той да стане милиардер, а не вие милионери, но не ми е работа да говоря. Има си комисия по хазарта – казал съм да се оправят. И на Горанчето съм казал какво да прави. Послуша ме и взе да си купува скъпички неща. Бързо се учат младите. Но го контролирам, че човек се увлича. Казвам ви: с факти не се живее. Трябва и малко розово.   Израснал съм като сирак, казах го на едни студенти, знам как се пробива в живота без помощ от близки... Верно, че бех бая голем, но човек и на 60 да остане без родители, пак си е сирак... Наближавам тази възраст и знам колко е трудно да няма кой да те защити, едно копче да ти зашие... Затова с Делян и Цацаров сме като семейство. Да си помагаме в нужда. А нужда винаги има.     Но се изморявам много. Тичам до Варна за Макрон и Макроница. После с „Дунарит” нещата се объркаха... Казах, че тоя Караниколов ще осере работата, ама той: не та не - много е верен - вика. Е, видяхме. Нейсе, ще измислим нещо друго – в КТБ има още активи, слава богу. Затова пуснах във фейсбука снимките с кученцето Бъки. Защото  на мен ми се почива като другите хора. Играе ми се с кученцето, топка да ми донесе, пържолка да му дам... Но работа ме чака, народна работа. Щом се доверя друг да свърши нещо важно – веднага става издънка. Като с онези суджуци. Ама Цецо е за бой – изпуснал каишката! Добре, че се намеси Цацаров и онази неговата – Арнаудова ли беше. Тя жена му ако надуши... но не се меся в чужди интимности и не съм по жълтото...   Най-важното сега е да започнем голямата борба с корупцията. Аз съм заявил отдавна, че у нас корупция по високите етажи на властта няма. Това е положението – няма. Но ония педера..., сиреч партньори в Брюксел не схващат и не схващат. Абе хора, ако тук корупцията е 0%, а в ЕС е около 30% - средното число пада.  За техния отчет съм помислил. Ама не разбират и викат: В България голяма корупция. И току ми дават Румъния за пример. Това най-много ме дразни! Мамалигарите, докато убиваха техния Чаушеску, аз Бай Тошо го пазех като писано яйце. Но няма признание. Затова казах на мойте в парламента какъв закон да приемат. Разбрал съм се с Цацаров. С БСП сценките също вървят по план.    Няма само Биг Брадър да гледате? И ние знаем как се прави шоу с големи пачки. Защото сме продуценти на национално реалити, така да се каже. Е по-просташко от това по телевизора, но и по-патриотично! Така че преди Коледа – заедно с надбавките на пенсионерите по 15 левчета – ще отчетем и победата над корупцията. Да ги видя румънците тогава! Прекрасен доклад с прекрасни цифри ще представим. Вече е почти готов. Който иска да вярва. Отчета си е отчет. А щом преборя корупцията, ще можете с чиста съвест да ми гласувате четвърти мандат да управлявам. Ще ви кажа кога.   Лошо стана с тоя закон „Мафиотски”. „Магнитски”, исках да кажа. Цецо не биваше да намесва американците. Можехме да се разберем, ако беше помолил правилно. Не сме от желязо, я. Родители сме...  И аз имам дъщеря. И Цацаров има, и Пеевски... Сега се излагаме пред чужденците, а Цацаров  и Пеевски сигурно ще отнесат дървото. Аз обаче съм чист. Освен това Божидар Димитров ме залива със светена вода от Плиска, това американците също трябва да го имат предвид.   Като споменах по-горе за съвест... Би било честно да заявя: Избрахте ме и ще ме търпите такъв какъвто съм. Знаехте какъв съм. Писаха и наши медии, писаха и американски посланици. Всичко е вярно. Знаете също, че лъжа, че рекетирам едрия и средния бизнес - малкия съм го оставил на хората от партията по места -  и те имат нужди. Не съм начетен и не ставам за премиер, но и вие не ставате за народ. Може да съм тъп, но ако вие бяхте като другите нации, щяхте да ме изритате като мръсно коте. Но не го правите - значи ви харесва.    Крадем от магистралите – мълчите. Рекетирам бизнеса – мълчите. Купуваме гласове и цели цигански махали – пак тишина. Пращам данъчни и ченгета да ви мачкат – снишавате се, плащате подкупи... Защо да се махам тогава? Дайте ми поне една причина. Има много по-умни от мен, ама не ги искате, защото ще започнат да спазват законите, ще искат и вие да ги спазвате, а не ви се стискаааа... Тук е заровено кученцето.    При мен е така: ако не ме закачате и аз няма да ви закачам. Вие ме оставяте да си лъжа и крада, а аз ви оставям и вие да закачите нещо – я от еврофондове, я дръвца от гората, я службичка за детето... От една народопсихология сме. Сиреч – от една кръвна група. Казано е: Слаб народ – слаба държава, а не: Силен Бойко – силна държава. Знам ги тези неща, щото трима папи са ме галили по главата. Щех да кажа, че и други са ме галили някъде, ама много просташко щеше да излезе. Ръцете са ми чисти, защото си имам други ръчички – Цвелинка, Цацаров, Делян, Пашата, Горанчето... Не ме е страх от операция „чисти ръце”. Ако трябва, ще отчета и такава. Все пак съм министър-председател. Вашият министър-председател!     *   - ", "date": "2017.09.14", "title": "Не ставам за премиер, но и вие не сте народ. Изповедта Му*"}
{"url": "http://www.classa.bg/%D1%81%D0%B2%D1%8F%D1%82/item/372702-%D1%80%D0%B5%D0%BA%D0%BE%D1%80%D0%B4%D0%BD%D0%B0-%D1%86%D0%B5%D0%BD%D0%B0-%D0%BD%D0%B0-%D0%BD%D0%BE%D0%B2%D0%B8%D1%8F-iphone-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%B2%D1%8A%D0%BB%D0%BD%D0%B0-%D0%BE%D1%82-%D0%B7%D0%B0%D0%B1%D0%B0%D0%B2%D0%BD%D0%B8-%D0%BF%D0%BE%D1%81%D1%82%D0%BE%D0%B2%D0%B5-%D0%B2-%D0%BC%D1%80%D0%B5%D0%B6%D0%B0%D1%82%D0%B0", "text": "След месеци на агресивна реклама, Apple най-накрая представи новата си серия смартфони и очакван набор от Apple продукти. В чест на десетата годишнина от стартирането на първия от своите телефони, компанията представи новия смартфон iPhone X и версиите 8 и 8 Plus, както и Apple Watch Series 3 на Apple TV 4K и безжичното зарядно устройство AirPower. Според говорителите на Apple, цените на iPhone X, които ще бъдат пуснати на 3 ноември, ще започват от $ 999. IPhone 8 може да бъде закупен от $ 699, в зависимост от паметта му, а вариантите на iPhone 8 Plus имат базова цена от 799 долара. Последният ще бъде на разположение от 22 септември. Много от последователите на марката бяха зашеметени от удивителните цени на устройствата, които записаха рекорд за iPhone. И както се очаква, новината е генерирала лавина от забавни постове в социалните мрежи. Ето някои от тях: „Проверявам кои органи не са ми нужни за живот, за да ги продам и да си купя iPhone X\" „Какво да жертвам от богатството си, за да си купя новия iPhone X?\" „Мразя да съм беден, мразя да нямам iPhone X!\" „Цените са от 699 до 999 долара, аз има 12 цента – почвам да пестя!\" „Изчислих вероятността да си купя iPhone X – 1:1 000 000 !\"", "date": "2017.09.14", "title": "Рекордна цена на новия iPhone предизвика вълна от забавни постове в мрежата"}
{"url": "http://www.classa.bg/%D1%81%D0%B2%D1%8F%D1%82/item/372703-%D0%BA%D0%B0%D0%BA-%D0%BF%D1%85%D0%B5%D0%BD%D1%8F%D0%BD-%D0%BB%D0%B5%D1%81%D0%BD%D0%BE-%D1%89%D0%B5-%D0%BE%D1%86%D0%B5%D0%BB%D0%B5%D0%B5-%D0%BF%D1%80%D0%B8-%D0%BF%D0%B5%D1%82%D1%80%D0%BE%D0%BB%D0%BD%D0%BE-%D0%B5%D0%BC%D0%B1%D0%B0%D1%80%D0%B3%D0%BE", "text": "Северна Корея може да оцелее \"сравнително лесно при голямо-мащабно петролно ембарго\", се казва в нова статия на сайта Duran, който изчислява, че Пхенян \"има достатъчно доказани запаси от петрол\", за да отговори на нуждите на вътрешното потреблениеq в случай на забрана за внос. В понеделник Съветът за сигурност на ООН единодушно одобри резолюция, изготвена от САЩ, която включва въвеждането на нови санкции срещу Северна Корея след последния ядрен тест на 3 септември, които включват забрана за доставка на природен газ и кондензат, както и ограниченията върху доставките на суров петрол и обработка на продукти в Китай. Но Северна Корея \"е все по-самостоятелна и готова да започне деблокирането на петролните си резерви, които все още не са използвани.\" В този смисъл, статията припомня разследване на петролния потенциал на Северна Корея от независимия експерт Майкъл Перо през 2015 г., когато отношенията между Пхенян и останалата част от света са били \"малко по-добри, отколкото са днес.\" Резултатите от неговия доклад показаха \"една доста положителна перспектива\" за Северна Корея - държава, която винаги се стреми към икономическа самостоятелност. Въпреки санкциите, които ограничават част от капацитета на Северна Корея да извлече собствен петрол, страната разполага с достатъчно доказани запаси. В същия дух, през 2004 г., британската компания Aminex АД изчисли, че петролната платформа на Северна Корея срещу Японско море, съдържа между 4000 и 5000 милиона барела петрол. Едновременно с това, в района южно от Пхенян са пробити 22 кладенци, повечето от които съдържат петрол. От друга страна, въпреки че Пхенян не разполага със средства да купи от чужбина апаратура за модерно сондиране и извличане, много експерти смятат, че страната е в състояние да адаптира оборудването, внесено от Румъния по времето на Чаушеску, както и от СССР, и да изгради свои съвременни версии. Докато критиците на Северна Корея често се фокусират върху липсата в страната на технологии и устройства, произведени в чужбина, реалността е, че благодарение на тези изкуствени лишения Пхенян е изминал дълъг път в проектирането на собствени компютърни и оръжейни системи, а също и системи за добив на енергия, заключава статията.", "date": "2017.09.14", "title": "Как Пхенян \"лесно\" ще оцелее при петролно ембарго?"}
{"url": "http://www.classa.bg/%D1%81%D0%B2%D1%8F%D1%82/item/372704-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B0%D1%82%D0%B0-%D0%BE%D0%B1%D0%BC%D1%8F%D0%BD%D0%B0-%D0%BD%D0%B0-%D1%82%D0%B0%D0%B7%D0%B8-%D0%B2%D0%B0%D0%BB%D1%83%D1%82%D0%B0-%D1%83%D0%BC%D0%BD%D0%BE%D0%B6%D0%B0%D0%B2%D0%B0-4-000-%D0%BF%D1%8A%D1%82%D0%B8-%D1%81%D1%82%D0%BE%D0%B9%D0%BD%D0%BE%D1%81%D1%82%D1%82%D0%B0-%D0%BD%D0%B5-%D0%B5-%D0%B4%D0%BE%D0%BB%D0%B0%D1%80%D1%8A%D1%82", "text": "Представете си атрактивната оферта: за всяка банкнота от валутата, която обменяте, ще получите 4,250 пъти стойността й, без никаква видима причина. Тази ситуация се противопоставя на логиката, но реално възниква с венецуелските хартиени пари, които се продават над номиналната си стойност в интернет, както вътре, така и извън южноамериканската страна. На добре познатия уебсайт за електронна търговия ebay има и продажба на боливар, официалното име на венецуелската валута. Там се предлагат хартиени пари, които се предполага, че не са разпространявали в южноамериканската страна и които имат ниски серии, което означава, че те са сред първите, които ще бъдат отпечатани и затова те са най-търсени от колекционерите. Във Венецуела има три вида обмен на долари за боливари. Единият е черният, която е незаконен и се използва от търговците за определяне на цената на стоките и услугите. Тя съответства на около 20 000 боливара за долар. За всяка банкнота от 20 000 боливара, иБей предлага 36 долара повече. Къде е скрит \"трикът\"? В южноамериканската държава правителството въведе мерки за контрол на движението на пари, защото много средства са били извлечени от престъпни организации, за да бъдат продадени незаконно на границата с Колумбия. Светът научи, че във Венецуела има силно ограничаване на пари в брой, след като властите намериха 200 милиона боливари в колата Лилиан Тинтори (съпруга на лидера на опозицията), която твърди, че тази сума е била за \"спешни\" разходи на болната й баба. През февруари тази година избухна и скандала с 30-те тона боливари намерени в Парагвай, близо 3500 км от мястото на тяхното използване. Впоследствие, през март бяха открити още 40 милиона боливара в една фавела в Рио де Жанейро, Бразилия, според \"Панорама\". Венецуелски официални представители заявиха, че боливарите, предназначени за изпиране, фалшифициране или дестабилизация, също са стигнали до страни като Швейцария, Полша, Украйна, Испания, Германия и Чехия. До 2016 г. се оценява, че повече от 300 000 милиона боливари са напуснали Венецуела чрез неправителствени организации (НПО), наети от Държавния департамент на САЩ, \" стремящи се към свалянето на правителството\", каза министърът на правосъдието Нюдор Реверол по-рано тази година, според AVN. На границата между Колумбия и Венецуела работи сложна поредица от законни и незаконни сделки, чиято крайна цел е боливар, продаван или купен на по-висока цена от номиналната. Причината е, че конвертируемост на боливара в Колумбия е законна от 2000 г. насам, когато Банката на Република Колумбия, издаде Резолюция 8-2000, което позволява пряк обмен на валутите със съседните страни, съобщава AVN. Резолюцията създава двойна ставка за паричния обмен: официалната ставка и тази, прилагана по границите. В този случай венецуелската валута се обменя за песо в Колумбия, с които се купуват боливари отново във Венецуела. От тези сложни операции има печалба от между 25 и 30% за всеки хиляда песос, обменени на венецуелска земя. Тази нелегална операция, извършвана в хиляди ежедневни транзакции, е оставила венецуелците без ликвидност по улиците. Конвертируемост на боливара в Колумбия е законна от 2000 г. насам, когато Банката на Република Колумбия, издаде Резолюция 8-2000, което позволява пряк обмен на валутите със съседните страни, съобщава AVN. Резолюцията създава двойна ставка за паричния обмен: официалната ставка и тази, прилагана към границите. В този случай венецуелската валута се обменя за песо в Колумбия, с които се купуват боливари отново във Венецуела. От тези сложни операции има печалба от между 25 и 30% за всеки хиляда песос, обменени на венецуелска земя. Тази нелегална операция, извършвана в хиляди ежедневни транзакции, е оставила венецуелците без ликвидност по улиците. Допреди няколко седмици някои фирми незаконно начисляваха процент от 15-30% за извършване на авансови плащания. Тези действия генерират \"нестабилност във валутата\", продукт на легитимирането на капиталов продукт от контрабандата на пари и поддържането на незаконния долар, с който търговците установяват цените си. Правителството обяви мерки за контрол и преразглеждане, за да се опита да затвори престъпната мрежа, откъдето венецуелската валута изтича като вода.", "date": "2017.09.14", "title": "Незаконната обмяна на тази валута умножава 4 000 пъти стойността (не е доларът)"}
{"url": "http://www.classa.bg/%D1%81%D0%B2%D1%8F%D1%82/item/372706-%D0%B2%D1%8A%D1%80%D1%85%D0%BE%D0%B2%D0%BD%D0%B8%D1%8F%D1%82-%D1%81%D1%8A%D0%B4-%D0%B1%D0%BB%D0%BE%D0%BA%D0%B8%D1%80%D0%B0-%D0%BF%D1%80%D0%B8%D1%81%D1%8A%D0%B4%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%BF%D0%BE%D0%B7%D0%B2%D0%BE%D0%BB%D1%8F%D0%B2%D0%B0-%D0%BD%D0%B0-24-000-%D0%B1%D0%B5%D0%B6%D0%B0%D0%BD%D1%86%D0%B8-%D0%B4%D0%B0-%D0%B2%D0%BB%D1%8F%D0%B7%D0%B0%D1%82-%D0%B2-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8", "text": "Върховният съд на САЩ позволи на администрацията на Тръмп да запази ограничителната си политика по отношение на бежанците, според списание \"Тайм\". Магистратите са одобрили искане на администрацията да блокира решение на по-долна съдебна инстанция, което би намалило ограниченията за влизане на бежанци и би позволило на 24 000 бежанци да пристигнат преди края на октомври. Върховният съд е готов да изслуша аргументите относно конституционността на временната забрана на влизането на бежанци от 10 октомври. Забраната произтича от изпълнителна заповед, която възпрепятства влизането в Съединените щати. за гражданите на шест държави с мюсюлманско мнозинство. Заповедта на администрацията за забрана на влизането на граждани от тези страни в продължение на 90 дни изтича в края на септември, докато ограниченията за бежанците ще изтекат в края на октомври.", "date": "2017.09.14", "title": "Върховният съд блокира присъдата, която позволява на 24 000 бежанци да влязат в Съединените щати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/372708-%E2%80%9E%D0%B3%D0%B0%D0%B7%D0%BF%D1%80%D0%BE%D0%BC%E2%80%9D-%D0%B7%D0%B0%D0%B4-%E2%80%9E%D0%B0%D0%BD%D1%82%D0%B8%D1%80%D1%83%D1%81%D0%BA%D0%B0%E2%80%9D-%D0%B4%D0%B8%D0%BC%D0%BD%D0%B0-%D0%B7%D0%B0%D0%B2%D0%B5%D1%81%D0%B0", "text": "Едва ли може да има повече учудващи заглавия от тези, които се появиха в българските медии, във връзка с отразяването на основни акценти от Доклада за състоянието на националната сигурност на България за 2016 г., подготвен от правителството. Този Доклад, който идва да отрази реалности от 2016 г. очевидно търпи критика.    Но тя не би могла да бъде по никакъв начин свързана с внушенията на редица български медии, че в правителствената позиция, Русия била изведена като „основна заплаха за страната”. Дори някои от заглавията са доста конкретни: „Правителството видя в Русия основна заплаха за сигурността на страната”. Любителите на по-пространни четива със сигурност ще се задълбочат в текстовете на материала и ще открият ни повече, ни по-малко ,че текст, подтекст или каквото и да е внушение, че правителството провижда в Русия основна заплаха за България, не отговаря на истината.   В този смисъл думите на Цветан Цветанов, че внушения не бива да се вадят от контекста, са адекватни. Ето какво гласи началото на абзаца, който засяга темата за Русия: Действията на Русия са източник на регионална нестабилност и заплашват нашата основна цел за единна, свободна и мирна Европа. Нарастват предизвикателствата пред сигурността най-вече в региона на Балтийско и Черно море, както и в източната част на Средиземно море, където Русия засилва своите военни способности и увеличава военните си дейности”.   Всеки един, който разгърне целия текст и прочете написаното между 11 и 12 страница на Доклада, ще се убеди сам, че никъде в материала не се говори и не се извежда пряко субектно внушение за това,че Русия представлява конкретна заплаха за България.  Ако анализираме израза: Действията на Русия заплашват нашата основна цел за единна, свободна и мирна Европа, по-скоро бихме могли да направим извод, че става дума за основна цел на страните-членки на ЕС, а не за България. Има всички основания да се напише такова изречение. През 2016 година Русия бе особено активна в опитите си да се разгръща като контрапункт на политиките на ЕС и особено на тези, провеждани на Евроатлантическия алианс- НАТО. Черногорският главен прокурор Миливое Катнич дори преди месеци официално, от името на Черна гора, обвини Русия в опит за преврат в Черна гора, чиято цел беше убийството на Мило Джуканович. Това събитие бе на 16 октомври 2016 г. и във всички случаи целта на опита за преврат бе да се попречи на основната идея за единна, свободна и мирна Европа.   Но дори да приемем, че е спорно дали Русия е подготвяла опит за преврат чрез руски националисти или зад това са стаели официални структури на руски разузнавателни служби, дори да приемем, че това е спорно, тъй като Русия опроверга подобна теза, то не е далеч времето, когато руското външно министерство излизаше със становища, в които обвиняваше ЕС за това, че се опитва да подпомогне процеса на решаване на политическата криза в Македония, така че Зоран Заев и коалицията на социалдемократите и група албански партии да могат да съставят кабинет.   В контекста на македонската криза, руската позиция категорично задълбочаваше обстоятелствата и условията за криза и по никакъв начин не беше принос за нормална и проевропейска развръзка. Така че от тази гледна точка това изречение в българският доклад е повече от адекватно. Целят абзац за Русия сякаш преписва всички онези оценки, давани от ЕС и НАТО. В този списал българското правителство не излиза по никакъв начин от рамките на българското членство в тези организации и по никакъв начин не дава \"собствен принос” в разбирането, че Русия е заплаха. Още по-малко за България.   Всички констатации, направени в този материал са констатации на ЕС и НАТО. Ако България искаше да посочи Русия като основна заплаха за страната, то тук би трябвало да видим конкретни примери на хибридна война срещу България. Тук трябваше да видим примери за конкретна разузнавателна или друга деструктивна дейност на руски служби срещу България.   Отделно от въпроса кой има интерес да хиперболизира, че Русия е посочена като основна заплаха, стои и един друг въпрос. Ако четете внимателно до край, ще видите, че този материал не просто отразява реалности от 2016 г., но и в огромна степен обсъждането му и приемането му сега е пълен анахронизъм. Той е остарял и представлява опит да се подхвърли дискусия по реалности, които отдавна са в миналото. От тази гледна точка можем да направим един особен извод, че всъщност някой иска да инициира Доклад върху миналата картина на международните отношения.    Тъй като, ако тогава наистина е имало такъв тип кризисни отношения, значи някой търси или изкуствен скандал, или се прави особена димна завеса, която да прикрие актуални, съвсем различни и доста близки отношения с Русия, особено в сферата на икономически, инфраструктурни или газови отношения. Ако това е така, то тогава можем да говорим за Доклад-димка.      Ще посоча още един пример от 102 страница на Доклада, свързан с Македония. Излечението гласи-България трябва да следи внимателно развитието на задълбочаващата се политическа криза в Македония. Този доклад, с това изречение, е пълен нонсенс. Защото не само, че политическата криза е разрешена, тъй като Македония има правителство и институции, но освен това вече има и междудържавен договор между България и Македония. А и Скопие води интензивен диалог за ускоряване на интеграцията си в НАТО и за отваряне на по-широка перспектива съм ЕС.   Тоест подхвърлена е една реалност, която дори не е подложена на редакционна обработка, така че да отразява особености на действителността от 2017 година. Докато българските граждани и медии ще организират странни военизирани игри, с което да ни въвличат в напълно ненужни и безпочвени поради липса на реална основа дебати?! Очевидно има някаква друга цел и тя вероятно може да бъде четена през едно от заглавията във Фрог нюз. То е   на Васил Филипов, според когото с дейностите си и говоренето си по газовия хъб, България всъщност налага господството на „Газпром”.", "date": "2017.09.14", "title": "„Газпром” зад „антируска” димна завеса?"}
{"url": "http://www.classa.bg/%D1%81%D0%B2%D1%8F%D1%82/item/372707-%D0%B4%D1%8A%D0%BB%D0%B3%D1%8A%D1%82-%D0%BD%D0%B0-%D1%81%D0%B0%D1%89-%D0%BD%D0%B0%D0%B4%D1%85%D0%B2%D1%8A%D1%80%D0%BB%D1%8F-$-20-%D1%82%D1%80%D0%B8%D0%BB%D0%B8%D0%BE%D0%BD%D0%B0-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "Вече е официално: дългът на САЩ надхвърля 20 трилиона долара. Ново разрешение от Белия дом позволи на Министерството на финансите на тази страна да превиши границата от 19,94 трилиона долара, фиксирана през 2016 г. и достигната през март. На 8 септември президентът на САЩ Доналд Тръмп подписа закон, с който се прекратява тази бариера до 8 декември. В този период Министерството на финансите на САЩ има зелена светлина, за да може свободно да заема. Този вторник държавният дълг на САЩ. е бил повече от 20,16 трилиона долара, което е равно на 62 000 долара на глава от населението или 167 000 долара на данъкоплатец. През последните години задълженията на САЩ нарастват постепенно от 10,6 трилиона през 2008 г. на 19,9 трилиона през 2016 г., или с 87,7%. Бюджетната служба на Конгреса на САЩ заяви, че настоящият федерален дълг е на най-високото си ниво от Втората световна война и прогнозира, че дългът ще се увеличи рязко през следващите 30 години, достигайки 150% от БВП през 2047. Американският орган подчертава, че ръстът на дълга увеличава лихвените разходи на американското правителство, увеличава натиска върху бюджета и увеличава възможността за фискална криза.", "date": "2017.09.14", "title": "Дългът на САЩ надхвърля $ 20 трилиона за първи път в историята"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372709-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5%D0%BE%D1%84%D0%B8%D1%82-%D1%89%D0%B5-%D0%BE%D0%B3%D0%BB%D0%B0%D0%B2%D0%B8-%D0%BB%D0%B8%D1%82%D1%83%D1%80%D0%B3%D0%B8%D1%8F-%D0%BD%D0%B0-%D0%BA%D1%80%D1%8A%D1%81%D1%82%D0%BE%D0%B2%D0%B4%D0%B5%D0%BD", "text": "Днес, 14 септември, православната църква отбелязва Кръстовден - празник на \"Въздвижение на Светия кръст Господен\". На този ден се прави водосвет и свещениците ръсят в кръст домовете на благословение.   Това е есенният празник на равноденствието и е почитан в цялата страна още от езически времена. Историята му е свързана с намирането на 14 септември 335 година на Кръста Господен от Св. Елена - майка на император Константин.     В големите храмове се прави показно Въздвижение на кръста, а в селата свещеници благославят домовете и стопаните им за здраве и плодородие.   Православната църква отбелязва този ден с пищни ритуали и нощно бдение пред украсения кръст с продължителен камбанен звън.   Народният празник Кръстовден е свързан с края на летния и началото на есенния селскостопански сезон. От този ден може да започне сеитбата на зимните житни култури, осветява се и семето за посев.   В някои райони този празник е наречен Гроздоберник, защото на този ден започва гроздоберът. Не се препоръчва друга работа, освен брането на грозде и подготовката за правене на вино.   Въпреки, че църквата препоръчва строг пост, народът се събира на обща трапеза с печена кокошка, баница и тиква, вино и ракия.     Негово Светейшество Българският патриарх и Софийски митрополит Неофит ще оглави света Литургия на Кръстовден в Патриаршеската катедрала „Св. Александър Невски\".     Днес Православната църква отбелязва Въздвижението на Честния Животворящ Кръст Господен (Кръстовден), Негово Светейшество Българският патриарх и Софийски митрополит Неофит ще оглави богослужението в Патриаршеския катедрален ставропигиален храм-паметник „Св. Александър Невски\".", "date": "2017.09.14", "title": "Патриарх Неофит ще оглави Литургия на Кръстовден"}
{"url": "http://www.classa.bg/%D1%81%D0%B2%D1%8F%D1%82/item/372701-%D0%BC%D0%B0%D0%B3%D0%BD%D0%B8%D1%82%D0%BD%D0%B0-%D0%B1%D1%83%D1%80%D1%8F,-%D0%BF%D1%80%D0%B8%D1%87%D0%B8%D0%BD%D0%B5%D0%BD%D0%B0-%D0%BE%D1%82-%D1%81%D0%BB%D1%8A%D0%BD%D1%87%D0%B5%D0%B2%D0%BE%D1%82%D0%BE-%D0%B8%D0%B7%D1%80%D0%B8%D0%B3%D0%B2%D0%B0%D0%BD%D0%B5-%D0%B4%D0%BE%D1%81%D1%82%D0%B8%D0%B3%D0%B0-%D0%B7%D0%B5%D0%BC%D1%8F%D1%82%D0%B0", "text": "Мощният пламък, който звездата изстреля в неделя, причини магнитна буря с ниво две или три по скалата от пет, съобщи Рентгеновата Слънчева астрономическа лаборатория на Института по физика от Академия на науките на Русия. Според прогнозите на учените, големите маси материя, излъчени на 10 септември от слънчевата атмосфера \"ще покрият само с един облак\" Меркурий, Венера, Земята и Марс. Първите две планети ще бъдат по-засегнати, докато въздействието върху Земята и Марс ще бъде тангенциално. Слънцето отново излъчи тази неделя много силно слънчево изригване, което достигна интензитет X8.3. Клас X е най-силният от съществуващите пет. \"Това изхвърляне на слънчевата маса е едно от най-големите в историята и можем само да се радваме, че се е появило на значително разстояние от линията Слънце-Земя\", казаха изследователите. Фулгурацията е четвъртата, която се случва за по-малко от седмица. Миналата сряда беше първото слънчево изригване на настоящия цикъл с интензитет X9.3, което беше най-мощното от последните 12 години. Втората емисия, с интензитет X1,3, удари нашата планета миналия четвъртък, а третата, със силата на M8,1, беше записана един ден по-късно. Тази слънчева активност се превърна в магнитна буря, която може да засегне хората. Изстрелването на коронална маса от такива изригвания \"изгаря\" магнитното поле на Земята.", "date": "2017.09.14", "title": "Магнитна буря, причинена от слънчевото изригване достига Земята"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372705-%D0%B6%D0%B8%D0%B2%D0%B8%D1%82%D0%B5-%D0%BD%D0%B8-%D0%BC%D1%8A%D1%80%D1%82%D1%8A%D0%B2%D1%86%D0%B8-%D0%B6%D0%B8%D0%B2%D0%B8-%D0%BD%D0%B8-%D0%BE%D0%BF%D0%BB%D0%B0%D0%BA%D0%B2%D0%B0%D1%82-%E2%80%93-%D0%B2%D0%BB%D0%B0%D1%81%D1%82%D1%82%D0%B0-%D0%B7%D0%B0%D0%B1%D1%80%D0%B0%D0%B2%D0%B8-%D1%86%D0%B0%D1%80%D0%B8%D1%86%D0%B0-%D0%B5%D0%BB%D0%B5%D0%BE%D0%BD%D0%BE%D1%80%D0%B0", "text": "  Не 40, а 100 години не стигат да изпълзим от пустинята, в която превърнаха България. Мъртви души дишат начело, на челото й, живите ни мъртъвци живи ни оплакват. До 1944 г. всяка година на 12 септември на гроба на царица Елеонора Българска са идвали българските войници, спасени от нея във военните полеви болници. Имало е и признанието на ранените и пленените от армията ни, към които тя се отнасяла не като врагове, а като към синове, чиито майки ги очакват да ги видят живи...     100 години след кончината на Царицата-воин – 12 септември 2017 г. нито един войник не дойде вчера на гроба й. Главнокомандващият ген. Радев в този паметен ден предпочете да омайва пенсионерите от запаса и резерва. След 100 години никой няма да го помни, но спасената от Царицата черква в Бояна ще остане вечен духовен паметник на единствената жена у нас, носителка на военен орден за храброст. Бог да я помилва!   Господин Радев, господин Каракачанов, четете житието на Царицата: Защото нейната почтеност, скромност и жертвоготовност граничат със святост. Тя не е познала любовта на плътта (според специалисти бракът й с цар Фердинанд не е бил консумиран), но е имала любовта на човечеството.    За да не отежнява с излишни разходи своята част от цивилната листа, Елеонора се отказва от услугите на учител по български – изучава езика сама чрез руски и чрез разговори; при посещенията си в болници, санаториуми, заседания на Българския червен кръст или благотворителни организации тя се явява облечена в униформата на милосърдна сестра или в китела на полковник от подшефния й Двайсет и четвърти пехотен Черноморски полк – когато присъства на негови празници и маневри. А в същото времещедро дарява значителни суми от личния си фонд на Дружеството за борба с туберкулозата, на Съюза за благотворителност по време на война, на дружеството „Самарянка”.   По волята и с финансовата помощ на Нейно Величество се основава благотворителен фонд „Елеонора”, откриват се болници, сестрински училища, сиропиталища и ясли, безплатни ученически и детски трапезарии, както и Интернат за слепи и глухонеми деца, за чието основаване тя дарява 30 000 лева.   И тъй до битката за Чаталджа. Тогава за пръв път Елеонора усеща, че силите й отпадат, но забранява на тези край нея да коментират състоянието й. А ракът вече е пълзял из отпадналото й тяло. Никой, дори личният й лекар, не знае диагнозата. А когато истината вече личи, той препоръчва лечение в немска клиника, но вместо в Германия, Главната милосърдна сестра заминава на фронта край Кюстендил. И когато гърците настъпват в Кресненското дефиле и положението изглежда неудържимо, в българския щаб пристига височайша заповед за отстъпление. Болницата на царицата със 170 души ранени трябвало да бъде изоставена на милостта на врага.   И тогава – за пръв път в живота си на коронована съпруга – царица Елеонора си позволява да използва правата на своя ранг: тя заповядва на артилериста полковник Атанасов да й осигури преграден огън, докато ранените бъдат измъкнати от болницата и спасени. И после лично поема последствията от гнева на Фердинанд, а също и кръста за храброст IV степен. Както и името, дадено и от народа – „Майка на фронтоваците” и от европейската преса – „Коронования ангел на България”, забравен днес от властта.", "date": "2017.09.14", "title": "Живите ни мъртъвци живи ни оплакват – властта забрави Царица Елеонора"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372700-3,5-%D0%BF%D0%BE-%D1%80%D0%B8%D1%85%D1%82%D0%B5%D1%80-%D1%81%D1%8A%D0%B1%D1%83%D0%B4%D0%B8-%D0%BF%D0%B5%D1%80%D0%BD%D0%B8%D0%BA", "text": "Трус в района на Перник. Силата му е 3,5 по Рихтер.   Той е бил регистриран в 4:53 часа, а епицентърът му е на около 25 километра югозападно от София.   Земетресението е било на дълбочина от 15 километра и е усетено в столицата и в Перник, поясниха от БАН. Засега няма информация за щети.   Гражданите на миньорския град са особено чувствителни на земетресения, макар и слаби. Припомняме, че през май 2012 година земята там се разтресе сериозно след 5,6 по Рихтер и нестихващи в продължение на повече от месец вторични трусове.", "date": "2017.09.14", "title": "3,5 по Рихтер събуди Перник"}
{"url": "http://www.classa.bg/%D1%81%D0%B2%D1%8F%D1%82/item/372696-%D0%B3%D0%BB%D0%BE%D0%B1%D0%B0%D0%BB%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0-%D0%B5-%D0%B8%D0%B7%D0%BC%D0%B8%D1%81%D0%BB%D0%B8%D1%86%D0%B0", "text": "«НСР предполагаемата цел на една шепа глобални елитаристи, които настояват за едно световно правителство. За да постигне тази цел, тази група използва тероризма с фалшиви флагове и страха от глобални заплахи за налагане на мерки за повишаване на сигурността на местното население, за да оправдае нахлуването в други страни (като Ирак и 9/11 например).  Тероризмът с фалшиви флагове се ръководи от тайни операции, предназначени да заблудят и манипулират по такъв начин, че да изглеждат така, сякаш са били извършени от групи народи или други субекти, различни от тези, които действително са планирали и екзекутират.    “Истината е, че няма ислямска армия или терористична група, наречена” Ал Кайда ” и всеки информиран служител на разузнаването знае това. Но има пропагандна кампания, само за да принуди масите да приемат единно международно ръководство за война срещу тероризма. Страната зад тази пропаганда е Съединените щати. ” – Бивш британски външен министър Робин Кук  Тази “група” използва чужди заплахи, за да повиши сигурността, да отнеме нашите права и да нахлуе в други държави. На практика целият свят сега е покрит с военни бази на САЩ, с изключение на Русия и няколко други държави.  “Ал Кайда и свързаните с Ал Кайда организации, включително ислямската държава, не са независими организации, са спонсорирани от Съединените щати и техните съюзници. Документирано е, че преди 2011 г. е имало процес на набиране на муджахидини, които да се бият в Сирия, което беше координирано от НАТО и турското висше командване. Този доклад се потвърждава от израелските новинарски източници, където недвусмислено се говори за държавно спонсориране на тероризма, набирането на наемници, обучението и финансирането на тероризма ” – д-р Мишел Чойсудовски  НСР също се занимава със законодателство, за което никога не сме чували. Например д-р Мохамад (министър-председател на Малайзия) отправи обвинение, че Транс тихоокеанското партньорство е стратегически насочено към доминиране на световната икономика и, че това е още една стъпка по-близо до глобалното господство на онези, които го оркестрират.(корпорациите)  “Имаме работа с престъпна дейност в световен мащаб … и тази война в момента се ръководи от САЩ като може да се води от редица страни, които се подчиняват на заповеди от Вашингтон … Глобалната война за тероризма е американско производство. Америка и Западният свят по някакъв начин вървят след един фиктивен враг – ислямската държава, защото всъщност ислямската държава е изцяло подкрепяна и финансирана от Западния военен съюз и американските съюзници в Персийския залив. … Те казват, че мюсюлманите са терористи, но терористите са произведени в Америка. Те не са продукт на мюсюлманското общество и това трябва да е чисто ясна за всички на този етаж. … Глобалната война срещу тероризма е измислица, голяма лъжа и престъпление срещу човечеството. ", "date": "2017.09.14", "title": "Глобалната война срещу тероризма е измислица"}
{"url": "http://www.classa.bg/%D1%81%D0%B2%D1%8F%D1%82/item/372697-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B4%D0%B0-%D0%BF%D1%80%D0%B5%D0%BA%D1%80%D0%B0%D1%82%D0%B8-%D1%81%D1%8A%D0%BF%D1%80%D0%BE%D1%82%D0%B8%D0%B2%D0%B0%D1%82%D0%B0-%D1%81%D1%80%D0%B5%D1%89%D1%83-%D0%B8%D1%81%D0%BB%D1%8F%D0%BC%D0%B8%D0%B7%D0%B0%D1%86%D0%B8%D1%8F%D1%82%D0%B0", "text": "          Това призоваха официални представители и дипломати, след като миналата седмица Европейският съд постанови, че решението за разселване на мигранти трябва да се изпълни, информира Ройтерс.   Евросъдът отхвърли жалбите на Словакия и Унгария, които са против приемане на бежанци според квотна схема за разселване на 160 000 мигранти от Италия и Гърция.     Брюксел и другите столици се надяват, че страните членки ще изпълнят съдебното решение.   Полша, Унгария, Словакия и Чехия са против квотната схема.   България е изключение… Тя е лоялен партньор и отговорен фактор.    категоричен той.   Според него миграцията все още е политическа рана в цяла Европа, пояснявайки, че всички разумни и отговорни политици трябва да постигнат компромис.   Представители на ЕС и дипломати заявиха, че ще предприемат нова офанзива тази есен в опит да се разрешат различията. Вътрешните министри на страните членки ще дебатират въпроса в Брюксел в сряда.   Унгарският премиер Виктор Орбан се закани да се бори. Полша подчерта, че няма промяна в политиката си към мигрантите. /", "date": "2017.09.14", "title": "Източна Европа да прекрати съпротивата срещу ислямизацията"}
{"url": "http://www.classa.bg/%D1%81%D0%B2%D1%8F%D1%82/item/372698-%D0%BC%D0%B0%D1%81%D0%BE%D0%B2%D0%B0-%D0%B5%D0%B2%D0%B0%D0%BA%D1%83%D0%B0%D1%86%D0%B8%D1%8F-%D0%B2-%D0%BC%D0%BE%D1%81%D0%BA%D0%B2%D0%B0", "text": "Над 10 000 души бяха евакуирани от руски молове, гари и университети заради бомбени заплахи. Масовата евакуация е станала в столицата Москва, след като почти по едно и също време са подадени множество предупреждения за бомби.     Източник от службата за извънредни ситуации заяви, че 20 обекта са евакуирани.   Изглежда, че случаите са свързани с \"телефонен тероризъм\", но ние трябва да проверим дали тези предупреждения са истински, добави източникът и поясни, че обажданията са започнали по едно и също време и са продължили след започването на евакуацията.   Засегнати са три големи железопътни гари и повече от дузина търговски центъра, включително и до Червения площад.", "date": "2017.09.14", "title": "Масова евакуация в Москва"}
{"url": "http://www.classa.bg/%D1%81%D0%B2%D1%8F%D1%82/item/372699-%D0%BC%D0%B5%D1%80%D0%BA%D0%B5%D0%BB-%D0%BE%D1%82%D1%80%D1%8F%D0%B7%D0%B0-%D1%88%D1%83%D0%BB%D1%86-%D0%B7%D0%B0-%D0%BD%D0%BE%D0%B2-%D0%B4%D0%B5%D0%B1%D0%B0%D1%82", "text": "Канцлерът на Германия Ангела Меркел отклони предложение за нов телевизионен дебат на кандидата на социалдемократите за канцлер Мартин Шулц. Двамата се изправиха един срещу друг на 3 септември, като според направеното още по време на дебата проучване зрителите са гласували много по-голямо доверие на Меркел - 47% срещу 26% за Шулц.     Именно това бе и последната планирана телевизионна изява между двамата, но според лидера на социалдемократите те не са успели да обърнат достатъчно внимание на много важни теми като здравеопазване, образование и пенсии, заради което той е отправил предложението за нов дебат.   В навечерието на изборите за Бундестага на 24 септември, социалдемократите изостават от християндемократите на Меркел с 14 процентни пункта в допитванията, посочва „Ройтерс\", цитирана от БНР. Засега обаче всеки четвърти германец още не е решил за кого да гласува.", "date": "2017.09.14", "title": "Меркел отряза Шулц за нов дебат"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372691-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D0%B3%D0%B0%D0%BB%D0%B5%D0%BD%D0%B0-%D1%81%D0%BD%D0%B8%D0%BC%D0%BA%D0%B0", "text": "Чалга дивата Галена се опна в тясна пола и бюстие, които обаче не бяха добро решение. Оказа се, че певицата все още не е във форма и далеч не е за подобни тоалети. Кожата й се набръчка от напрежение и стягане изпод тясната одежда, което преди време се случи с колежката й Десислава преди време, припомня Хот Арена.          Килограмите се оказват доста голям проблем за ветеранките в жанра, които се опитват да удържат на напъна и да се конкурират с по-младите си колежки от музикалния бизнес, което обаче се оказва доста непосилно за повечето.", "date": "2017.09.14", "title": "Какво се случва с Галена?(СНИМКА)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372692-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%BE%D1%82%D0%BE-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B5-%D0%B2-%D1%81%D0%B2%D0%B5%D1%82%D0%B0-%D1%81%D0%BD%D0%B8%D0%BC%D0%BA%D0%B8", "text": "Френският модел Тилан Блондо си спечели титлата най-красиво момиче в света преди пет години. Сега тя е пораснала и се е разхубавила още повече. Преди дни 16-годишната вече красавица се появи по време на известната модна седмица в Ню Йорк сред такива звезди като Никол Кидман, Наоми Уотс, Катрин Зита Джоунс, съобщава \"Дейли Мейл\".      Преди години Тилан Блондо предизвика противоречиви реакции във френското общество като даже \"Вог\" (Vogue) е трябвало да води съдебни битки за правото да разпространява снимките на детето. На модното събитие в Ню Йорк, френският модел бе \"облечена\" от дизайнера Майкъл Корс. Чантата, с която се появи струва $8 хил., а ризата \"само\" $1,395.      Тилан Блондо очарова всички присъстващи, а светските издания се надпреварват да възхваляват визията й. Потребителите в социалната мрежа споделят мнението си, че тя се е разхубавила даже още повече след получаването на титлата за най-красиво момиченце преди години.          ", "date": "2017.09.14", "title": "Най-красивото момиченце в света(СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372693-%D0%BD%D0%B5-%D1%81%D1%82%D0%B5-%D0%B2%D0%B8%D0%B6%D0%B4%D0%B0%D0%BB%D0%B8-%D0%BF%D0%BE-%D0%B8%D0%B7%D0%B2%D1%80%D0%B0%D1%82%D0%B5%D0%BD-%D1%81%D0%BB%D0%B0%D0%B4%D0%BA%D0%B8%D1%88-%D1%81%D0%BD%D0%B8%D0%BC%D0%BA%D0%B8-18", "text": "Сладкарка от британския град Айвибридж бе наета от таен клиент, за да създаде пълноцветна оргия под формата на торта. Майката на три деца Натали Бърнет казва, че е взела странната кратка информация за \"чиста, но пикантна\" торта с тема на суитчета, пише \"Мирър\".      Уникалният дизайн включва три двойки в една спалня, околко които има различни предмети, от секс играчки до бельо, разпръснати по пода.      Всяка фигура е внимателно изработена. 27-годишната Натали, която очевидно не е задала твърде много въпроси за идеята на клиента, твърди, че хората \"или обичат, или мразят\" нейното творение.          ", "date": "2017.09.14", "title": "Не сте виждали по-извратен сладкиш! (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372694-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Не поемайте инициатива, както в работата, така и в любовта. Нека всичко върви по свой начин, не се намесвайте в хода на събитията. По-добре се заемете с ежедневните си задължения, установявайте контакти или планирайте пътуване. За лечение деня не е ефективен, затова е по-добре да отмените посещението при лекар. Повишете професионалното си ниво и си назначете бизнес срещи за първата половина на деня. Ако решите да търсите нова информация, не се обръщайте към колегите си, а потърсете в интернет. Успехът във финансовата сфера, ще ви позволи да пазарувате, да отидете с приятели в ресторант и да купите скъп подарък на любимия човек. Днес, ще искате да сте с някой, с който да може да поговорите и дори да се оплачете от живота. Най-вероятно, така са ви подействали, последните събития в сферата на любовта. Пред погледа на началниците, днес по-добре не попадайте. Особено, ако не сте завършили дългогодишен и мащабен проект. Вечерта прекарайте със семейството си. Възможен в конфликт с роднини, които постоянно ви налагат своето мнение. Споровете едва ли ще доведат до положителен резултат, но могат да ви скарат за дълго време. Един прекрасен ден за тези, който са планирали пътешествие. Ако сте се погрижили предварително за транспорта, тогава пътуването ще бъде чудесно. Днес сдържайте езика си и не говорете излишно в колектива, в противен случай със сигурност ще станете жертва на клюки. Проекти, които ви обещаваха големи пари, могат да се провалят в самото начало. Но в любовната сфера всичко ще се окаже перфектно и нещата, ще се развиват точно така, както сте ги замислили. Не се отпускайте и не позволявайте на колегите си, да ви използват. Вие толкова много помагате на другите, така че е време да помислите за себе си. Между другото, от колко време не сте били в салон за красота, не сте излизали сред природата и не сте пазарували само за себе си? Вечерта, може да срещнете стари приятели, но на компютъра до късно вечер не се застоявайте. Трябва внимателно да обмислите идеите си, дори ако на пръв поглед изглеждат твърде луди. За всички предложения за сътрудничество, бъдете по-сериозни, иначе ще направите много грешки. В личния си живот, сте твърде привързани към миналото. Освободете се, след това може да срещнете нова любов.   Изплатете дълговете си и не взимайте дългосрочни заеми. И без това, процентите се увеличават, което се отразява зле на финансовото ви положение. В семейния живот, ще има наистина тайнствени събития. Но ако се опитате да ги разберете, връзката със съпруга ви, завинаги ще остане силна и искрена.   Лесно ще се справите с малките трудности, по пътя си към успеха. Що се отнася до глобалните проблеми, те незабавно ще отстъпят, тъй като ще видят сериозното и настойчиво изражение на лицето ви. До вечерта, може да се почувства по-зле, затова е необходимо да предприемете незабавни действия. Възможна е настинка или грип. Възможни са, нови и печеливши предложения, от които просто няма да може да се откажете. Разширявайки кръга на знанията си и трупайки опит, ще може да демонстрирате вашите таланти на широка аудитория. Вечерта, ще получите своевременна финансова помощ от приятели . Просто не харчете всичките пари наведнъж, бъдете по-икономични. Ще сте объркани, не само в работата, но и в собствените си мисли. Искате яснота и разбиране, а всичко се оказва точно обратното. Жена, може да ви вкара не в парична измама, а в лична драма. Опитайте се да бъдете бдителни в избора си на приятели, в противен случай за дълго време, ще се окажете в психологическа зависимост. Бъдете по-упорити, ако въпросът засяга глобалните ви планове. Скрийте личното си отношение към колега, така че да не повредите собствената си репутация. Приятни любовни събития, ви чакат вечерта. Но трябва да помните, че сълзите не помагат в любовта. Тук трябва да промените кардинално поведението си.", "date": "2017.09.14", "title": "Дневен хороскоп 14 септември"}
{"url": "http://www.classa.bg/%D1%81%D0%B2%D1%8F%D1%82/item/372695-%D1%83%D0%BD%D0%B3%D0%B0%D1%80%D0%B8%D1%8F-%D0%B2%D1%8A%D0%B7%D0%BF%D1%80%D0%B5%D0%BF%D1%8F%D1%82%D1%81%D1%82%D0%B2%D0%B0-%D0%B8%D1%81%D0%BB%D1%8F%D0%BC%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%B8-%D0%BF%D1%80%D0%B5%D1%82%D0%BE%D0%BF%D1%8F%D0%B2%D0%B0%D0%BD%D0%B5%D1%82%D0%BE", "text": "Унгария съвсем очевидно се стреми да ограничи достъпа на бежанци до закрила на нейната територия, заяви върховният комисар на ООН за бежанците Филипо Гранди, който посети вчера транзитна зона за кандидати за убежище на унгарско-сръбската граница.   Гранди изрази особено силна тревога, че Унгария държи бежанците в затворени центрове до границата, докато очакват решения на молбите и на обжалванията им, предаде Асошиейтед прес.   Той каза, че е твърде малък броят на бежанците, на които се разрешава да подадат молби за убежище – по петима всеки ден в двете транзитни зони, както и че твърде малко от тези молби получават положителен отговор. Освен това Гранди отбеляза, че не се правят инвестиции за интеграция на малцината допуснати в Унгария бежанци.      каза Гранди, след като разгледа транзитната зона за бежанци до граничния пункт Рожке. В нея условията са приемливи, но задържането им буди тревога, особено когато те са на възраст между 14 и 17 години.   Унгария издигна огради по южните си граници през 2015 г., за да спре потока от мигранти и бежанци. Премиерът Виктор Орбан неведнъж е заявявал, че мигрантите и бежанците са предимно мюсюлмани и това е заплаха за европейската култура.   Гранди каза, че разбира “сложната ситуация на Унгария” от политическа и географска гледна точка като страна между Балканите, Австрия и Германия и страните, привличащи основния поток от бежанци. Той обаче е на мнение, че закрилата на бежанците и сигурността на държавата не са несъвместими.   Върховният комисар за бежанците се срещна в Будапеща с унгарския министър на външните работи Петер Сиярто и с вътрешния Шандор Пинтер, добавя АП.", "date": "2017.09.14", "title": "Унгария възпрепятства ислямизацията и претопяването"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/372689-%D0%B5%D0%B4%D0%B8%D0%BD-%D0%B4%D0%B5%D0%BD-%D1%82%D0%BE%D0%B2%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D0%BF%D0%BE%D0%BB%D0%B5%D1%82%D0%B8-%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "              Българският тв-зрител наблюдава с научно-популярна досада трите рекордни урагана, надигнали се изведнъж в Атлантика - цъка удивен от пометените острови, злорадства тайно пред гледката на евакуиращите се богаташи във Флорида и си вика: от Витоша по-високо нема! Така си мислеше и през 2007, когато се сринаха мошеническите американски банки. Но само две години по-късно и това ни дойде до главата.   Сега някои ще ми кажат, че урагани в нашата част на света няма. И че за климата трябва да мислят онези там, дето им отлитат покривите. По същия начин медийните икономисти ни убеждаваха преди десет години, че сме на завет от кризата, понеже финансовият ни сектор бил слабо развит. Но тя взе, че ни перна откъм срива на международните пазари. Така ще е и с климата.   След нас и потоп...   Удивително е безгрижието, с което очакваме онова, което вече започна да ни сполита. Вижте само колко политическа енергия беше посветена на въображаемите бежанци, които искаха просто да пребягат набързо през територията ни, помислете и за двестата милиона, изхарчени за ограда на турската граница, която в момента на полу-завършването си доби музейна стойност. И го сравнете с нулевия интерес към най-голямото предизвикателство пред децата ни - екстремния климат.   Вярно, че процесът е глобален и освен да изберем лагера на Франция, Германия и Китай, а не на САЩ, Никарагуа и Сирия - няма какво повече да направим. Но, ако ми позволите да използвам един израз от 19-и век, редно ли е да се държим просто като наблюдатели, изпадайки същевременно в специфичния за региона ориенталски фатализъм? Независимо дали и доколко ще успеем да спрем климатичната радикализация, веднага трябва да започнем да мислим как да се адаптираме към нея. И не само на ниво зелени НПО-та, а с целия потенциал на държавата.   Позволете ми да изложа тук няколко любителски климатоложки разсъждения - с надеждата да събудя дебат сред специалистите. И така: става все по-топло, вече започнахме да свикваме всяка следваща година да поставя нов температурен рекорд. Ще има ли скиори по българските планини? Докога ще издържат курортите на изкуствен сняг? И дали не е добре да се мисли и за други типове туризъм по планините, наместо да се секат нови писти? Топенето на снеговете има и друго следствие - в Перу например се опасяват, че изчезването на ледниците в Андите ще остави 30 милиона човека без вода. Струва ми се логично и ние тук да се сблъскаме с подобен проблем, затова нека някой поразсъждава сериозно по темата.     Горещините засягат пряко и селското стопанство. Вероятно ще трябва да се сменят сортове; може би ще се наложи да преосмислим предпазливото си отношение към ГМО-тата, защото учените вероятно ще измислят такива, които ще са по-пригодни за новите условия. Опасно би било тази работа да отиде в ръцете на безконтролни частни компании. Следователно, ако ще трябва да се прибягва до тази мярка, добре е да стане под сериозен публичен контрол.   Сушата плюс зачестилите пожари ни дават идея накъде се движим - към гръцкия субтропичен климат с голи пространства, покрити с храсти, ерозия на почвата, свлачища, проблеми с водата, полу-пустини. Във времето на Омир тази ни съседка е била покрита с гори, точно както България днес. Да, в това няма драма, в Гръция се живее добре и днес. Въпросът е как да се адаптираме към този климат - какво да садим, къде да строим, как да напояваме.   Наред със сушата - внезапни валежи, наводнения. Видяхме го тази година не само в Италия и Хърватия - видяхме го и в България. И миналата година, и по-миналата. И с ориенталски фатализъм очакваме пак да ни сполети някоя стихия. Въпросът не е само да се изчистят канализациите: трябва цялостно преосмисляне на политиката по водите, речни корита, язовири, с една дума - огромни публични инвестиции. Нагласата ни трябва да е като тази на нидерландците, повели битка с океана през 17 век.     Екстремният климат предполага адаптация не само на хората, но и на другите биологични видове. В подобна среда на засилена конкуренция обикновено успяват най-агресивните - буболечки, плъхове, вируси. Нека кажем, че и в човешкия свят бързите промени привилегироват най-вече безскрупулните, които изсмукват ресурсите и прехвърлят печалби в офшорки. Екологическият егоизъм вече се превърна в един от бичовете на България - един пали гора, за да строи нещо, друг полива плажа с бетон, трети пуска отрови в реката. Зелените движения ще бъдат все по-важни, особено ако надскочат конкретните си битки за опазване на видове калинки например и станат обединител на публичния интерес срещу частните егоизми.   Да продължавам ли? Страни като Великобритания предвиждат до 2040 да извадят от употреба автомобилите на бензин и нафта и да минат на електрически. Какво мислим по този въпрос? Една трета от енергията в Германия се произвежда от възобновяеми източници, сред които например малка турбина, която потребителят монтира на чешмата си. Китай пък заложи на фотоволтаичната индустрия, вече е лидер. Да не говорим за умните къщи, умните градове. Нашето мислене май спира до стиропора, който лепят по сградите. Замърсяване на софийския въздух, замърсяване на Дунава, неясна съдба на радиоактивните отпадъци, критично състояние на Черно море.    Да не забравяме и това: климатичните промени вече задвижват гигантски човешки маси - тази година бяха карибските островитяни, утре ще са милиони от Бангладеш, вдругиден може да тръгнат и българи. Така че, не се чувствайте застраховани. И още нещо: не знам дали си давате сметка, че в близките десетилетия може да бъде поставена под въпрос самата форма на демокрация, каквато я познаваме: да се наложи някой да решава дали да карате колата си или пък колко пъти да се къпете.   Работата е там, че темата климат надхвърля политическия мандат на партиите и затова политиците не виждат интерес да ни подготвят за тази битка. От време на време Европа заплашва с някаква санкция, в резултат от което родният капитал се репчи, а алтернативно-десните опъват суверенистки мускули. В друг случай народните избраници използват нещастията рейтингово, като се снимат с ботуши или лопати. В трети някой журналист предава на фона на някаква вихрушка и опитва да изтръгне сълза от останалите без дом нещастници. После изведнъж измират много пчели, заговаряме за микро-дронове, които да опрашват растенията вместо тях. И пак всичко заглъхва. А в същото време ние уверено се движим към фронталния сблъсък.", "date": "2017.09.14", "title": "Един ден това може да сполети и България"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372690-%D1%81%D0%BA%D0%B0%D0%BD%D0%B4%D0%B0%D0%BB%D0%B2-%D0%BA%D1%80%D0%B0%D0%BB%D1%81%D0%BA%D0%BE%D1%82%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE", "text": "Херцогиня Кейт Мидълтън знае отлично как да опъва нервите на кралската фамилия. Очевидно това й се удава перфектно, защото го направи и сега, въпреки радостния повод с новото бебе в семейството. Именно темата за бебето се е превърнала в нов повод за конфликт между Катрин и кралицата. Причината е, че жената на принц Уилям този път има намерение да кръсти детето си на своята майка, а не на някой от кралството.      Кейт Мидълтън уважавала и обичала много майка си Карол и точно така смятала да кръсти третата си рожба, ако е момиче. Друг вариант, който обмисляла, е Каролин. Това сериозно подразнило Елизабет Втора, която вече веднъж претърпя частичен удар с името на предното дете на Уилям и Кейт.    То бе кръстено Шарлот Елизабет Даяна, което не се хареса на кралицата, понеже тя искаше да носи само нейното име, а не и на принцеса Даяна, с която изобщо не се разбираше. Сега прабабата на задаващото се дете търпи нов удар. Затова тя се надявала бебето да се окаже момче. Тогава ще се търси друго име, но няма да е това на майката на Кейт.    За Карол Мидълтън по принцип се пише и говори, че е много властна жена. Нищо чудно тя да е накарала дъщеря си да избере това име за бъдещото си дете. Очаква се въпросното малко човече да се появи на бял свят идната пролет. То ще бъде под номер 3 сред наследниците на принц Уилям и Кейт Мидълтън.", "date": "2017.09.14", "title": "Скандалв кралското семейство"}
{"url": "http://www.classa.bg/%D1%81%D0%B2%D1%8F%D1%82/item/372685-%E2%80%9C%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B5-%D0%BB%D1%8A%D0%B6%D0%B0%D1%82-%E2%80%93-%D1%82%D0%B5-%D1%81%D1%8A%D0%BA%D1%80%D0%B0%D1%89%D0%B0%D0%B2%D0%B0%D1%82,-%D0%BF%D1%80%D0%B5%D0%BC%D1%8A%D0%BB%D1%87%D0%B0%D0%B2%D0%B0%D1%82,-%D0%BF%D1%80%D0%B5%D0%B8%D0%BD%D0%B0%D1%87%D0%B0%D0%B2%D0%B0%D1%82%E2%80%9C", "text": "            В семейството ми вече ме смятат за луда. Съпругът ми, например, не може да ми се начуди как мога на плажа да чета графики и таблици. Те са част от актуално проучване на фондация \"Ото Бренер\" за бежанската криза и медиите. Изследването съдържа унищожителна критика към моите колеги от печатните издания: публикациите им били едностранчиви, пристрастни и непрофесионални.   В същата насока, само че 10 пъти по-остри, са критиките, които отправя публицистът Йенс Вернике. Той е задал на 24-ма журналисти и изследователи провокативния въпрос: Лъжат ли медиите?     Вернике не е сред лидерите на евроскептичното движение „Пегида\" (Патриотични европейци срещу ислямизирането на Европа). По-скоро той може да бъде причислен към лагера на хората с леви разбирания. Въпреки това той отговаря утвърдително на поставения от самия него въпрос: \"Като цяло - категорично да, макар, че не всичко може да се подведе под общ знаменател\", казва той.   Аз обаче не мога да приема това твърдение просто така. На думата \"лъжи\" реагирам алергично, също както и други интервюирани от Вернике журналисти и публицисти. Позволявам си да твърдя, че в досегашния си професионален живот никога не съм лъгала. Освен това познавам доста журналисти, за които съм готова да сложа ръката си в огъня, защото знам, че никога не са разпространявали неистини умишлено. \"Понятието 'лъже-печат' внушава, че отделният журналист се държи грешно. И тъй като имало уж много журналисти, които не работели както трябва, възниквал масовият феномен \"лъже-печат\". Твърде опростенческо обяснение, което не съм съгласна да приема!     Вярно е, че много журналисти участваха в разпространяването на една лъжа по време на иракската инвазия в Кувейт през 1990/91 година. Тогава се твърдеше, че иракски войници са умъртвявали недоносени кувейтски бебета в кувьози. Историята, разказана през сълзи от едно кувейтско момиче пред американския Конгрес, по-късно се оказа чиста пиар-измислица с цел да бъде оправдана американската война срещу Ирак.   \"Особено по време на военни конфликти медиите занемаряват задължението си да правят задълбочени проучвания\", ми каза Йенс Вернике. Проблемът обаче се състои в това, че не всяко печатно издание или електронна медия разполага с необходимия ресурс да разкрие и опровергае една подобна лъжа. За съжаление медиите не се научиха, че трябва да приемат с недоверие всякакви твърдения, които не могат да бъдат проверени и потвърдени от независим източник. Затова моделът, по който се промъкват подобни лъжливи съобщения, се проявява във всеки следващ военен конфликт.   Казва се, че истината е първата жертва във всяка война. Което се обяснява с желанието на хората да си изградят образ на врага. Хората искат да знаят кой е лошият – това структурира представите им за действителността. От гледна точка на много журналисти, Путин е единственият злодей в украинския конфликт, а Асад е олицетворението на злото в Сирия. И всичко, което не се вписва в тази схема, охотно се пропуска от медиите, за да не би да се внесе излишно объркване сред аудиторията.    „Подпалването на профсъюзния дом в Одеса през 2014, при което загинаха най-малко 42 проруски демонстранти, можеше да даде материал за поне няколко извънредни предавания на германските обществени телевизии - ARD и ZDF. Те обаче почти не го споменаха, защото станалото някак не отговаряше на представата за това кои са добрите, и кои - лошите\", казва германският политолог и публицист проф. Улрих Тойш.   Тойш нарича практиката да се изпускат определени факти \"журналистика на пропуските\". Той припомня една популярна англоезична сентенция: \"Новините са неща, които някои хора изобщо не биха желали да стават публично достояние. Всичко останало е реклама ... Защо например подробно се разказва за това, че се разкриват нови места в германските детски градини, а някои от парливите разкрития на Уикилийкс не винаги намират място в новините?\"     Друг типичен пример за „журналистика на пропуските\" е отразяването на бежанската криза. Читателите на големите германски вестници на моменти оставаха с впечатление, че участват в някаква дискусия, за която са поканени само представители на управляващата коалиция.   Само 6 процента от всички публикации и предавания, свързани с бежанците, са били плод на собствено разследване или автентични репортажи от мястото на събитието. \"До късната есен на 2015 г. почти изцяло липсват коментари, в които да се обръща внимание на страховете и тревогите на все по-голяма част от германското население. А там, където все пак ги е имало, те са били предимно с нравоучителен и дори презрителен тон\", се казва в изследването на фондация „Ото Бренер\". Неотдавна любимият ми колумнист от списание \"Цайт\" Харалд Мартенщайн обяви, че смята да се откаже от участие в политическите дискусии на изданието. Причината: все по-дългият списък с изисквания на редакцията, които му се налага да спазва, ако иска да пише по темата за бежанците.   Журналистите \"не лъжат - те съкращават, премълчават, преиначават и подправят информации\", гласи суровата оценка на дългогодишния близкоизточен кореспондент на ZDF Улрих Тилгнер. Ако това е така, то не бива да правим разлика между пропуски и лъжи. Защото и двете неща водят до едно и също – до изкривена картина, казва Улрих Тойш.   Изследването на фондация „Ото Бренер\" е потискащо, а книгата на Йенс Вернике предизвиква почти физическа болка. Не е задължително човек да се съгласява с всички тези на автора. Но свободата на печата означава, че всеки би трябвало да има правото да критикува и самия печат. Като малко колелце в целия медиен механизъм аз се опитвам да следвам поне два принципа: Журналистите би трябвало да са оженени за истината, а не за медийните институции, за които работят. И: Важно е съвсем точно да стане ясно кой убива, кой е бил убит или пък просто умрял.  ", "date": "2017.09.14", "title": "“Журналистите не лъжат – те съкращават, премълчават, преиначават“"}
{"url": "http://www.classa.bg/%D1%81%D0%B2%D1%8F%D1%82/item/372686-%D0%BF%D1%80%D0%B5%D0%B2%D1%8A%D1%80%D0%BD%D0%B0%D1%85%D0%B0-%D0%B3%D1%8A%D1%80%D1%86%D0%B8%D1%8F-%D0%B2-%D0%BE%D0%BF%D0%B8%D1%82%D0%BD%D0%B0-%D0%BC%D0%B8%D1%88%D0%BA%D0%B0", "text": "            Загуба на 1/4 от икономическата мощ на страната, скок на безработицата до 27 процента в най-тежките моменти, тотален срив на доходите, обезценяване на спестяванията на гръцките граждани, тежки социални загуби - така гръцкият вицепремиер Янис Драгасакис описва в интервю за \"Зюддойче Цайтунг\" последиците от кризата в Гърция.    Той отхвърля широко разпространеното схващане, че се е стигнало дотам, защото държавата и гражданите ѝ едва ли не са се надпреварвали кой ще харчи повече от другия. Напълно погрешна е също и представата, че мързеливите гърци са виновни за кризата. Тя води до прибързаното обявяване на елитите за невинни, казва той. Причините за кризата, според Драгасакис, са вътрешни и външни:   \"От една страна Гърция не беше подготвена за влизането си в еврозоната. Тогава Гърция се управляваше от партии, които функционираха като властови картели. От друга страна Европа не разполагаше с инструменти за справяне с подобна криза. Така Гърция беше нещо като експеримент, превърнаха я в опитна мишка\", казва вицепремиерът на страната.     В последната година от третия спасителен пакет Гърция има да изпълни цели 113 задачи. Така например страната трябва да модернизира администрацията и да реформира енергийния сектор. Нещо, което трябваше да бъде направено още преди много години, признава Драгасакис. Без съмнение усилията доведоха и до положителни промени - междувременно икономиката отново расте, а безработицата е спаднала до 21 процента, казва той. Същевременно обаче вицепремиерът се пита дали е било необходимо страната му да бъде подлагана на такова тежко изпитание чрез наложената ѝ политика на икономии. Той смята, че е имало и други възможности. \"Беше наложително да започнем да пестим, но след избухването на кризата можеше да се направи повече, за да не се стига до рецесия\", уверява той.   Друга важна задача пред Гърция е да съумее да задържи в страната експертите и да върне от чужбина високообразованите, които в разгара на кризата я напуснаха. \"А поставената цел до 2022 година Атина да постига годишен бюджетен излишък от 3,5 процента е изпълнима, но много трудна. Поне така твърдят икономистите\", уточнява гръцкият вицепремиер. Като цяло на Гърция ѝ предстои да се завърне на международните капиталови пазари и да започне сама да финансира дълговете си. Предпоставката за това е да бъдат изпълнени договорените стъпки по отношение на гръцкия дълг.    \"Тук става въпрос включително за още дългови облекчения. Ако например лихвите в световен мащаб започнат да растат, трябва да има гаранции, че Гърция ще се справи. Освен това, ако настъпят някакви сътресения и гръцката икономика престане да нараства, трябва да бъде договорен механизъм, според който страната ще плаща само толкова, колкото е по силите ѝ. Крайно време е да се обвържат дълговете и растежът\", казва Драгасакис.   Гръцкият вицепремиер призовава политиците в Европа, особено тези в Германия, да се запитат дали искат гръцката спасителна програма да приключи успешно, а сегашният трети помощен пакет да бъде последен.   \"Мисля, че на изборите за Бундестаг Меркел ще бъде възнаградена от избирателите за твърдата си позиция в усилията по спасяването на Гърция. Ние смятаме, че всичко, което е добре за Гърция, е добре и за Европа, и за Германия. Но все още сме на мнение, че безконтролната политика на икономии не е добра нито за Гърция, нито за която и да било друга държава\", казва пред \"Зюддойче Цайтунг\" гръцкият вицепремиер Янис Драгасакис.", "date": "2017.09.14", "title": "\"Превърнаха Гърция в опитна мишка\""}
{"url": "http://www.classa.bg/%D1%81%D0%B2%D1%8F%D1%82/item/372687-%D0%B8%D0%B7%D0%BC%D0%B8%D1%80-%D0%B5-%D0%B4%D1%80%D1%83%D0%B3%D0%B0%D1%82%D0%B0-%D1%82%D1%83%D1%80%D1%86%D0%B8%D1%8F", "text": "            Много хора в милионния турски град Измир вече я познават - Сема Гюр, основателката на инициативата \"Обиколка с велосипед за жени с фантазия\". На 24 септември обиколката ще се проведе за пети път. През 2016-та в нея се включиха три хиляди туркини - всички те облечени с къси панталони и потници, без забрадки на главите, но пък с цветя в косите. Обиколката беше същински спектакъл - рядко срещан в Ердоганова Турция.   И докато жените в Измир се подготвят за петата обиколка по къси панталони, на 500 километра от тях - в един от парковете на Истанбул - преди броени дни 24-годишна туркиня беше смъмрена от служител на охранителна фирма за това, че се разхождала по шорти. Това смущавало другите посетители на парка, развикал се охранителят. През 2016-та пък отново в Истанбул имаше друг подобен случай - в автобус от градския транспорт 35-годишният Абдула Ч. зашлеви шамар на една медицинска сестра за това, че носела къси панталони. \"Ти си дяволът\", казал през зъби нападателят.     \"Абдула Ч. трябваше да пробва да направи подобно нещо при нас в Измир. И да види какво щеше да се случи тогава\", казва Сема Гюр. След инцидента в автобуса в Истанбул жените в Измир излязоха на протест по улиците на града си - по къси панталони. Защото Измир е не просто един четиримилионен турски град. Измир е точно обратното на онова, което президентът Ердоган нарича \"Нова Турция\" - страната, в която през последните 12 месеца бяха арестувани 50 хиляди души, в която стотици хиляди служители и преподаватели загубиха работните си места и от която хиляди се опитват да се спасят, бягайки в чужбина. Президентът Ердоган обеща да преследва противниците си чак до \"техните дупки\". И в това свое начинание той разчита на подкрепа от страна на новото \"поколение консервативни хора\" - онези благочестиви и смирени турци и туркини, които \"раждат по пет деца, а не само по три\".   Само че Измир не се управлява от Партията на справедливостта и развитието (ПСР) на президента Ердоган. От десетилетия градът е под контрола на светската опозиционна Републиканска народна партия - политическата наследничка на Мустафа Кемал Ататюрк. Основателят на съвременна Турция, човекът, отменил султаната и халифата, преди сто години е планирал своята революция точно тук, в Измир. Днес на почти всяко кръстовище в града може да се види ликът на Ататюрк.    И когато дойде време за избори, човек би могъл дори да си помисли, че Ататюрк е един от кандидатите. Само че той почина още през 1938 година. Впрочем, на референдума, чрез който Ердоган си осигури едноличната власт в държавата, 70% от измирчани гласуваха против промяната на конституцията. Поради всичко това за управляващата партия и лично за Ердоган Измир е \"крепост на свободата и съпротивата\".     Докато в Измир можете навсякъде да видите млади двойки, които се целуват, или пък шумни младежки компании, в Истанбул междувременно - като изключим някои чисто туристически обекти - вече никой не се осмелява да демонстрира свободно поведение. Точно поради тази причина през миналата година 16 хиляди души от Истанбул са се преместили да живеят в Измир - колкото никога преди това. Те се преселват, защото тук се чувстват свободни - и през деня, и през нощта, твърдят от градската управа.   В Турция темата за това как да се обличат жените отдавна се е превърнал в политически въпрос. Става въпрос за това на кого принадлежи тази страна и нейните улици и градове. В Истанбул, например, хората с хомосексуална ориентация отдавна вече не могат да демонстрират свободно за правата си. Градските власти винаги си намират някакво оправдание, за да забранят техните прояви. А когато неотдавна опозиционният лидер Кемал Кълъчдароглу обяви, че ще измине пеша разстоянието от Анкара до Истанбул в рамките на своя \"Поход за справедливост\", мнозина турци очакваха властите всеки момент да забранят неговата акция. В крайна сметка правителството не посмя да го направи.   Протест на жените в Истанбул     Разбира се, че след нападението над медицинската сестра в автобуса през миналата година в Истанбул също имаше протести на жени. А и не беше много отдавна времето, когато Истанбул привличаше като магнит всички онези, които жадуваха за повече свобода. Само че много от тях сега бягат от Истанбул и търсят спасение в Германия, Гърция, Америка или в близкия Измир. Защото не искат някой ден да се окажат зад решетките - както много други критици на режима.   \"Истанбул много се промени\", признава артистът Сарп Кешкинер. Той си спомня добре как към края на 90-те години на миналия век, когато културният живот в Измир тепърва прохождал, Истанбул е бил вече на светлинни години разстояние в това отношение. И Серенай Огюз, 30-годишна танцьорка, не може да познае родния си град Истанбул. Случайно е станала свидетелка как привърженици на партията на Ердоган, с турски знамена в ръцета и скандирайки \"Аллах Акбар\", нападнали млади хора, които си седели кротко и пиели бира на крайбрежния булевард. Тогава Огюз разбрала, че това вече не е нейният Истанбул.   Най-голямата грижа на хората от Измир сега е, че скоро градът им може да стане като Истанбул - прекалено шумен, хаотичен и неспокоен, без достатъчно въздух за дишане и с експлоадиращи цени на имотите. Сема Гюр се пита колко дълго още Измир може да удържи натиска. И след това накъде, когато Измир вече няма да е същият?   Но на този етап тя не иска да мисли за това. Та нали другата седмица е нейната \"Обиколка с велосипед за жени с фантазия\"! За първи път тази година проявата ще се проведе паралелно и в още няколко десетки турски града. Защото идеята на Гюр се харесва на много туркини.", "date": "2017.09.14", "title": "Измир е другата Турция"}
{"url": "http://www.classa.bg/%D1%81%D0%B2%D1%8F%D1%82/item/372688-%D1%8E%D0%BD%D0%BA%D0%B5%D1%80-%D0%B5%D0%B2%D1%80%D0%BE%D1%82%D0%BE-%D0%B5-%D0%B7%D0%B0-%D0%B2%D1%81%D0%B8%D1%87%D0%BA%D0%B8", "text": "            Председателят на Еврокомисията (ЕК) Жан-Клод Юнкер иска всички държави от ЕС да въведат общата европейска валута. \"Еврото е предопределено да стане единна валута на ЕС като цяло\", заяви Юнкер пред Европарламента в Страсбург. За да се помогне на държавите да предприемат тази стъпка, председателят на ЕК предлага специален \"подготвителен механизъм\", чрез който да им се отпуска техническа и финансова помощ. \"Еврото трябва да стане нещо повече от валутата на няколко специално подбрани страни\", заяви Юнкер и добави, че според Европейските договори, всички държави от ЕС, с изключение на Великобритания и Дания, имат правото, а и задължението да се присъединят към еврозоната.     В речта си, посветена на състоянието на ЕС, Юнкер предложи освен това неговият пост да се слее с този на председателя на Европейския съвет. По този начин ЕС ще работи по-ефективно, а и цялата структура на управление ще стане по-разбираема за гражданите на Общността, аргументира се Юнкер. Той подчерта, че самият той няма претенции към бъдещата длъжност, както и че предложението му не е насочено срещу сегашния председател на Съвета Доналд Туск. Известно е, че Юнкер има намерение да остане председател на ЕК до 2019 година. Освен това той пледира и за създаването на бъдещ европейски \"министър на икономиката и финансите\", чиито задължения обаче да се изпълняват не от нов еврокомисар, а от комисаря, отговарящ за валутните и икономически въпроси, който същевременно е и шеф на Еврогрупата.   Юнкер настоя и за по-тясно сътрудничество в Европа. Запланувана е стратегия, която да гарантира конкурентоспособността на индустрията в бъдеще. Предвидено е и създаването на нова служба, която да контролира спазването на стандартите на европейските трудови пазари. \"Вятърът отново надува платната на Европа, и това открива възможности за действие, но тези възможности няма да съществуват вечно\", предупреди Юнкер.   Председателят на ЕК апелира за подобряването на търговските отношения. \"Европа проявява откритост в търговията, но трябва да има и взаимност\", каза той и добави, че има нужда да се водят преговори с Австралия и Нова Зеландия, които да доведат до сключването на споразумения най-късно до 2019 година.   С оглед на сегашните спорове с Полша и Унгария Жан-Клод Юнкер апелира към европейските държави да спазват правовите принципи. \"Правовите принципи не са опция, а задължение за държавите в ЕС\", каза той. И още: \"Решенията на Европейския съд във всички случаи трябва да бъдат зачитани. Който не ги зачита или подкопава независимостта на националните съдебни институции, ограбва основните права на гражданките и гражданите.\"   Наскоро Европейският съд обяви, че приетото през 2015 от повечето европейски държави решение за квотно преразпределяне на бежанците, е правилно и следва да важи за всички държави от Общността. Национално-консервативното правителство в Будапеща обаче обяви, че няма намерение да приема бежанци от други държави.     Според Юнкер, Европа трябва да остане открита за бежанци и занапред. Той пледира за създаването на легални пътища за миграция и за прекратяването на скандалната ситуация в бежанските лагери в Либия. Европа не може да се превръща в крепост, тя и в бъдеще трябва да си остане континент на надеждата, каза Юнкер. В същото време той заяви, че бежанците, които нямат право на убежище, трябва да бъдат връщани обратно и то още по-последователно, отколкото в момента. Това щяло да открие възможности да се оказва помощ на действително нуждаещите се от закрила. Юнкер призова държавите от ЕС да проявяват по-голяма солидарност и да отпускат повече финансови помощи за Африка.   През идните години ЕС ще приеме нови членове, но предпоставката за това е те да спазват правовите принципи, заяви Юнкер в речта си, посветена на състоянието на ЕС. \"Поне в обозримо време този факт изключва възможността за прием на Турция в Общността, тъй като страната се отдалечава с гигантски крачки от ЕС\", заяви Юнкер и добави: \"Мястото на журналистите е в редакциите, а не в затворите\".", "date": "2017.09.14", "title": "Юнкер: еврото е за всички"}
