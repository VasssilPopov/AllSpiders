{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/398331-%D0%B0%D0%BA%D0%BE-volkswagen-%D0%BF%D1%80%D0%B5%D0%B4%D0%BF%D0%BE%D1%87%D0%B5%D1%82%D0%B5-%D0%B8%D0%B7%D0%BC%D0%B8%D1%80,-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D0%B8-%D1%81-hyundai", "text": "Ако германският автомобилен концерн Volkswagen избере за местоположение на своя нов завод Турция, а не България, страната ни ще започне преговори с друг голям автомобилен концерн – южнокорейския Hyundai, за чийто интерес към региона се знае отдавна. За потенциалните преговори става ясно от   на министъра на икономиката Емил Караниколов. По думите му обаче, на този етап все още няма окончателно решение от страна на VW.     „България и Турция остават в състезанието. Убеден съм, че направихме всичко съобразно българското и европейското законодателство, предложихме изключително добри условия. Надявам се, че те ще бъдат прегледани и оценени още веднъж, преди да се вземе финалното решение... Поддържаме връзка с консултантите, търсим възможност да оптимизираме офертата, която сме направили, но спазвайки изцяло нашето законодателство и европейските директиви“. Караниколов потвърждава, че в края на 2017 г. българската държава е изпратила предложения за стратегическо партньорство до двама инвеститори, единият от които е VW, а другият -  Hyundai. „И там сме в начални преговори, но все пак трябва да изчакаме процедурата с инвеститора, с когото сме я започнали. Така ще е коректно, а не, докато все още сме в състезанието, да започваме разговори с някой друг. През 2017 г. изпратихме писмо до Hyundai, а след това Volkswagen, но първо ни отговори германската компания и започнахме разговори с нея“, казва министърът. Караниколов допълва, че в автомобилния сектор на България има 250 компании, които дават работа на 65 000 души. Дори VW да не избере България, министърът бил сигурен, че много от дистрибуторите и подизпълнителите на компанията ще дойдат и у нас. Той коментира и други бъдещи потенциални инвеститори, добавяйки, че страната ни е получила две запитвания за изграждане на заводи за батерии за електрически автомобили. Караниколов разказва  и за посещение преди дни на главния изпълнителен директор на Philips, която има интерес за изграждане на завод за електромобили, електрически автобуси и батерии. Подобен интерес има и от страна на Южна Корея.     ", "date": "2019.07.28", "title": "Ако Volkswagen предпочете Измир, България ще преговаря и с Hyundai"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398332-22-%D1%81%D0%B0-%D0%B2%D0%B5%D1%87%D0%B5-%D0%BE%D0%B3%D0%BD%D0%B8%D1%89%D0%B0%D1%82%D0%B0-%D0%BD%D0%B0-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B0-%D1%87%D1%83%D0%BC%D0%B0-%D0%BF%D0%BE-%D1%81%D0%B2%D0%B8%D0%BD%D0%B5%D1%82%D0%B5-%D1%83-%D0%BD%D0%B0%D1%81", "text": "  В област Бургас е регистрирано само едно огнище - в стопанство тип заден двор. Във Варненско е засегнат само град Провадия, съобщава още БНТ. Заразата е заразила и животни отглеждани в задния двор в селата Морава и Климентово област Велико Търново В област Враца са регистрирани две огнища. В град Търговище заразата е засечена при домашни прасета. Най-тежка е ситуацията в Русенска област. Там са регистрирани 3 огнища в индустриални ферми. Те са в селата Николово Бръшлен и Голямо Враново.     От свинекомплекса в Голямо Враново смятат, че заразата с африканска чума идва отвън. От години там са въведени строги мерки за биосигурност, които обаче така и не спряха заразата. Тепърва ще се изясняват причините тя да проникне в свинекомплекса. Прогнозите са, че всичко това ще влоши икономическата обстановка в целия регион. Аз лично смятам, че контролът беше един от най-високите, който аз въобще съм виждала. Въпреки това проникването на заболяването е факт. Хората са доста разстроени, защото тук работят 180 души... Оставането им без работа при едно унищожаване на свинете ще влоши икономическата обстановка в целия регионq Петя Ангелова, гл. счетоводител на свинекомплекса в Голямо Враново= Влизането на африканската чума по свинете в трети голям индустриален обект наложи удължаване на бедственото положение в област Русе до 21 август, както и разширяване на обхвата на мерките против разпространение на заразата. Д-р Георги Чобанов, директор на дирекция „Здравеопазване и хуманно отношение към животните и контрол на фуражите\" към БАБХ: Разширяваме зоната на мерките. Има терени, които терени са подходящи, които са одобрени от комисията така, че надяваме се оттук - нататък това да не бъде пречка за процеса на унищожаване на огнищата. А за другия свинекомплекс в Юделник, има ли резултати или тепърва очакваме? Имаме резултати, които са отрицателни. Въпреки това от Агенцията за безопасност на храните увериха, че контролът в района и на Юделник остава засилен и периодично се вземат нови проби от животните там. Кметовете в област Добрич трябва да осигурят места за загробване на животните от стопанствата тип заден двор, които трябва да бъдат умъртвени в следващите дни.", "date": "2019.07.28", "title": "22 са вече огнищата на Африканска чума по свинете у нас"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/398333-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BE%D1%82-%D0%BA%D0%B0%D0%B4%D1%80%D0%BE%D0%B2%D0%B8-%D1%80%D0%B5%D1%88%D0%B5%D0%BD%D0%B8%D1%8F-%D0%B2-%D0%B1%D0%BD%D1%80", "text": "    Някои от новите членове на УС на БНР са почти неизвестни за журналистите в радиото, както и за радиоаудиторията. Но това не е така за членовете на СЕМ и за генералния директор на БНР Светослав Костов. Според журналистите от „Драган Цанков” Галина Тренчева е „Беатричето” на шефа. Същата е била за кратко юрисконсулт в БНР, но е освободена от длъжност от бившия вече директор на медията Александър Велев. Обстановката се нажежава веднага след като стават ясни имената за новия борд. Радио-служителите разбират, че новоизбраната управница Галя Тренчева е роднина на 27-годишната Роселина Петкова, която бе назначена за директор на Радио София от Светослав Костов. За да се случи това назначение се е наложило скорострелно да се променя длъжностната характеристика и да отпадне изискването за минимум три годишен ръководен опит.     Журналисти от програма “Хоризонт” и Радио София са потресени от кадровите решения, защото само за няколко седмици на възлови позиции са назначени хора без професионален опит, а някои от тях и дори без необходимото образование. Новият член на УС на БНР Галина Тренчева, с ресор програми, се оказва в несъвместимост и в конфликт на интереси, които е трябвало да декларира, тъй като нейната роднина Роселина ще й бъде подчинена. Явно за Костов и председателката на СЕМ София Владимирова няма проблем. Важно е предварителните обещания и поетите ангажименти да вървят не само по график, но и да се спазват. Сагата продължава и с друго име от новия борд на обществената медия - Мария Маркова. Според журналисти от радиото Маркова е близка приятелка с члена на Съвета за електронни медии Розита Еленова. И двете по сходно време са били ПР-ки в министерството на транспорта. Казаното дотук можем да обобщим с култовата фраза „Роднина, милиционер”. Журналисти от радиото споделят още, че СЕМ е нарушил и сроковете за утвърждаване на новия УС на БНР. Това е трябвало да се случи до 14 дни от избирането на Светослав Костов за шеф на БНР или най-късно до 12 юли. И още от нажежената кухня на БНР. През последните седмици Костов е \"предлагал\" на служители от медията да напускат сами, защото трябвало да се назначават други хора. КОЙ ги спуска вече се знае. Притеснени, хората споделят, че в сила е правилото който не е с мен, е против мен. Освободена е почти цялата правна дирекция, както и екипи от икономическия отдел. Шефката на „Човешки ресурси” е в отпуск, защото не приемала да се сменят току–така длъжностните характеристики. Обществената медия е започнала да прилича на Едноличен търговец. По спешност Светослав Костов е привикал пенсионираните служителки Румяна Георгиева и Снежана Спиридонова. С тях са сключени граждански договори, за да направят новия бюджет на БНР. „Разочаровани от тези действия на СЕМ и ръководството на БНР и ако ситуацията не се промени ще искаме оставки”, казаха още журналистите от Старата къща, както наричат още общественото радио.            ", "date": "2019.07.28", "title": "Напрежение от кадрови решения в БНР"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398334-%D0%BD%D0%B8%D0%BD%D0%BE%D0%B2%D0%B0-%D0%BE%D1%82-%D0%B1%D1%83%D0%B7%D0%BB%D1%83%D0%B4%D0%B6%D0%B0-%D0%BD%D0%B0%D1%80%D0%BE%D0%B4%D0%B5,-%D0%B8%D0%B7%D0%BF%D1%80%D0%B0%D0%B2%D0%B8-%D1%81%D0%B5-%D0%B8-%D0%B3%D0%B5%D1%80%D0%B1-%D1%89%D0%B5-%D0%BF%D0%B0%D0%B4%D0%BD%D0%B5", "text": "\"Дъpжава не може да се управлява със страх, нация не може да се развива с апатия...Народе, изправете си и ГЕРБ ще паднат“. Тези послания отправи лидерът на БСП Корнелия Нинова по време на националния събор на левицата на връх Бузлуджа.             \"Скъпи социалисти, симпатизанти, коалиционни партньори, гости, скъпи българи, историческият връх Бузлуджа ни събра отново, събра ни уважението към Димитър Благоев и съратниците му, към нашите предци, които преди 128 години проведоха тук Бузлуджанския конгрес и сложиха начало на борбата за праведливост. Тук сме да се поклоним пред героите на България – Хаджи Димитър и неговите четници, които проляха кръвта си за свободата на България. Днес ни събират тези две думи, тези две ценности: справедливост и свобода, защото и днес мнозина не се чувстват свободни и за мнозина няма справедливост, но за разлика от тогава днес българи отнеха свободата на други българи и справедливостта за други българи. Днес едноличната, авторитарна власт, пълзящата диктатура управлява чрез страх и апатия. Борисов управлява не защото може и не защото народът го иска, а заради страха, в който държи народа. Заради апатията, която предизвиква с политиката, която води. Държава не може да се управлява със страх, нация не може да се развива с апатия. Държава се управлява с ум, нация се развива с труда и силите на всеки българин и това е задачата пред нас“, каза Нинова.           \"Днес нашият политически опонент е ГЕРБ, но нашият враг е страхът и нашата задача е да отидем до всеки – беден, слаб, онеправдан и унижен, да му подадем ръка, да му дадем вяра, да му дадем сили – да му кажем, че съдбата ни зависи от всеки от нас. Да му кажем – народе, изправете се и те ще паднат\", призова Нинова.           \"Скъпи социалисти, в последните месеци срещу нас се сипят упреци и удари. Твърди се, че партията е разделена и разцепена и днес ние, вие, трябва да дадем ясен отговор на това – кой е партията. Не съм аз, не са тези 200 души, които сте избрали за свои ръководители – ние сме временно поставени от вас, за да свършим работа. Партията сте вие. Имаме нужда от вашата воля и дума днес. Разцепени ли сме, че БСП ще преизчисли всички пенсии? Разделени ли сме в мнението, че ще помогнем на младите семейства, за да ги задържим в България, като отпуснем еднократна помощ от 10 минимални работни заплати на работещите млади хора. Не сме. Разделени ли сме по въпроса за това, че трябва да има общинско и държавно здравеопазване? И че не трябва да се доплаща в българските болници – не сме. Разделени ли сме за това, че трябва да има по един учебник за един клас по един предмет и държавата да поеме отговорност, и да не сменя съдържанието на българската история. Не сме. Не сме разделени и по това, че трябва да се грижим за българското производство и българската икономика. За да има доходи и социална политика. Разделени ли сме, че сме против Истанбулската конвенция и Пакта за миграция? Ето, отговорът на българските социалисти към онези, които злословят, че партията е разцепена и разделена. Това е истинският отговор, това е народният референдум. Благодаря ви от сърце, че сте социалисти, за това, че сте верни на идеите, за това, че сте смели и сте тук въпреки страха\", заяви лидерът на соцпартията.           \"Второто обвинение – „няма такава партия като БСП, тя си отива, тя постоянно залязва”. Чудя се на тези хора – в какво криво огледало се гледат и какво виждат. Сигурно и математиците се чудят, защото 80 депутати са повече от 38, а 5 европейски депутати са повече от 4. И защото БСП е единствената партия, която е побеждавала ГЕРБ на избори и Румен Радев е президент, а Илияна Йотова – вицепрезидент. И това - само за 3 години. Тези хора на това му казват – „отиват си”. Като гледаме това и като чувстваме емоцията, на нас ни изглежда като идване  - гответе се, тук сме и идваме\", заяви Нинова.           \"Скъпи социалисти, не можаха да ни купят с постове и пари, не можаха да ни счупят с натиск, лъжи, манипулации и измислици, но решиха да ни унищожат финансово, като ни спрат субсидията и за да затворим БСТВ. Поставиха ни пред избор – да се предадем, или да се продадем на олигархията. Горките, в главите на тези хора политиката е само алъш-вериж, бизнес и продажба. Те не знаят какво е Българска социалистическа партия – не се предаваме и не се продаваме. Има трети път за нас. Не се предаваме, не се продаваме, а продължаваме. Продължаваме с вярата с която сте дошли тук. Аз обиколих поляната преди да изляза на трибуната и чух мнозина от вас, тръгнали в 3 часа през нощта от другия край на България. Не от страх, че ако не дойдат ще си загубят службицата, а с вяра за това, че са тук за справедливост, свобода, борба с неравенствата и срещу бедността. Благодаря ви. Поклон, социалисти! Истински сте, силни сте. Надявам се, заредени днес да тръгнем в новата си битка за местните избори. Вчера, като единствената истинска партия в България, ние първи излязохме с платформа за местните избори и показахме какво ще правим за хората. Чак тогава ще изберем кой да го прави. Идете във вашите общини и им кажете, че нашите кметове ще работят  за това, част от данъците, които плащаме да остават при вас и да се използват във вашата община, за вашето благо, а не да остават в централния бюджет и той да ги разпределя от прозореца на джипа си на този, на когото е удобно. Кажете на вашите съграждани, че БСП ще изпълнява всички комунални услуги в общините с общински предприятия, а не с концесии и че това ще им струва по-евтино. Кажете им, че там, където изберат кмет- социалист, ще се запази общинското здравеопазване, ще има аптечно обслужване по малките населени места, ще има социални домове за бедните и пенсионерски клубове за пенсионерите, където да развиват своя социален живот. Освен нашите идеи, ние имаме и нашите кандидати. Виждате ли какво се случва в ГЕРБ? Ден след ден се отказват от ключовите си досега кметове. Какво е това, освен признание за провал? Нали бяха най-успешните кметове? Защо ги сменят? А когато ги сменят, какво? Моделът остава същият, защото той е горе. За разлика от тях, ние държим на нашите успешни кметове и отново ще издигнем кметове, които са били по 3-4 мандата, обичани и уважавани от своите съграждани. Ще имаме и много млади и нови кандидати. Подкрепете ги, нека всички работим за тях, за да има приемственост и обновление\".           \"Скъпи социалисти, остава най-важният въпрос – въпросът за партньора, защото сами не можем. Подайте ръка на всеки българин, който милее за род и отечество, за семейство и дом, за добри доходи, достъпно здравеопазване, справедливост, борба с корупцията. Нека отворим умовете и сърцата си за всеки, който е готов заедно да извървим този път за промяната на България. Днес политиката вече не е дискусия в студията , политиката се превръща в будителство, възрожденско будителство. Нашата задача е оттук да тръгнем по страната и да будим. Нека си припомним надписа на едно възрожденско читалище „Помогни ми да те возвися“. Народе, помогни ни да спасим България. Единни за България!\", завърши приветствието си към събора Корнелия Нинова.           Повече от 40 000 социалисти от цялата страна се събраха отново в местността Историческа поляна под връх Бузлуджа, за да присъстват на традиционния събор на левицата, който ще отбележи 128 години организирано социалистическо движение в България.                      ", "date": "2019.07.28", "title": "Нинова от Бузлуджа: Народе, изправи се и ГЕРБ ще падне!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398335-%D0%BD%D0%B0%D0%BF-%D0%BF%D1%83%D1%81%D0%BD%D0%B0-%D0%B3%D0%BE%D1%80%D0%B5%D1%89-%D1%82%D0%B5%D0%BB%D0%B5%D1%84%D0%BE%D0%BD-%D0%B2%D1%8A%D0%B2-%D0%B2%D1%80%D1%8A%D0%B7%D0%BA%D0%B0-%D1%81-%D1%82%D0%B5%D1%87%D0%B0-%D0%BD%D0%B0-%D0%B4%D0%B0%D0%BD%D0%BD%D0%B8", "text": "Националната агенция по приходите пусна номерата, на които може да се получи информация за изтекли лични данни. За да ползвате услугите на Информационния център на НАП от чужбина, е необходимо да наберете номер (+359/2) 9859 6801. На единния телефонен номер за цялата страна   гражданите и представителите на фирми могат да получават актуална данъчна и осигурителна информация, съобщават от НАП.               Телефонното обаждане е на цената на градски разговор от цялата страна за абонатите на стационарни телефони. Обажданията от мобилни телефони към телефон 070018700 се заплащат по стандартната тарифа на съответния мобилен оператор. Запитвания могат да се изпращат и на имейл адрес: \n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n  Експертите на Агенцията дават отговори на въпроси, свързани с декларирането и плащането на данъци и задължителни осигурителни вноски, сроковете за подаване на декларации и плащане на задължения. По телефона ще може да се получи още информация за начините на плащане, банковите сметки и нужните платежни документи, както и за попълването на данъчните и осигурителни декларации и формуляри. Клиентите на НАП могат да направят и справка за здравно-осигурителния си статус по телефона или да получат указания как да ползват електронните услуги, предоставяни от Национална агенция за приходите. Всички клиенти на Агенцията, които притежават ПИК, могат да правят справка за дължимите си данъци и осигуровки чрез обаждане на телефон 070018700. Клиентите могат да получат също съдействие и разяснения по повод декларирани от тях и за тях данни пред НАП. Единственото условие е те да се идентифицират чрез своя ЕГН или ЕИК по БУЛСТАТ и последните четири цифри на персоналния си код. На телефон 070018700 не могат да се правят справки за дължимите местни данъци и такси (данък сгради, такса смети и данъците върху превозните средства) тъй като от началото на 2006 г . те се обслужват от общинската администрация, а не от НАП. За повече информация за местните данъци и такси, свържете се с общинските отдели \"Местни данъци и такси\" в София или изтеглете списък с телефоните на общинските служби извън столицата. Повече може да видите и в брошурата \"Информационен център на НАП\". Както е известно, вече е достъпно приложението на Националната агенция за приходите (НАП), чрез което всеки гражданин може да разбере дали негови лични данни са станали обект на неоторизиран достъп. Справка в приложението може да се направи   след въвеждане на ЕГН и номер на мобилен телефон.", "date": "2019.07.28", "title": "НАП пусна горещ телефон във връзка с теча на данни"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/398336-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%85%D0%B0%D1%80%D1%87%D0%B8-%D0%BD%D0%B0%D0%B4-25-%D0%BC%D0%BB%D0%BD-%D0%BB%D0%B2-%D0%BD%D0%B0-%D0%B4%D0%B5%D0%BD-%D0%B7%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8-%D0%BF%D0%BE%D1%80%D1%8A%D1%87%D0%BA%D0%B8", "text": "Над 25 млн. лева дневно харчи държавата за обществени поръчки от началото на годината до днес.      Това показват данните на Агенцията по обществените поръчки, съобщи БНТ. Половината от всички жалби срещу процедури на държавната и местната власт са основателни. Друга една четвърт от поръчките се оказват незаконни.  През 2019 г. държавната и местната власт са сключили над 11 300 договора на обща стойност 5,12 млрд. лева. На ден това означава, че държавата вече харчи рекордните за последните пет години 25 300 000 лева. От началото на годината са обявени общо 6601 поръчки, като 1/6 от тях се финансира с евросредства. Най-много пари тази година държавата отделя за строителство, следват доставките и услугите. Възложителите с най-много поръчки са общините.      От началото на годината обжалваните обществени поръчки в КЗК са 624. От тях решение има в 452 случая. Близо 40% от процедурите са върнати за преразглеждане от възложителите, останалите жалби са се оказали неоснователни. Последващ контрол извърша Агенцията за държавната финансова инспекция. За първите две тримесечия на годината се е оказало, че поръчки на обща стойност 25 700 000 лева са незаконни. Това са 1/4 от сключените и изпълнени вече договори. В част от случаите проверките се извършват много след приключване на процедурите и не може да бъдат наложени наказания.", "date": "2019.07.28", "title": "Държавата харчи над 25 млн. лв. на ден за обществени поръчки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398337-%D0%B8%D0%B7%D1%82%D0%BE%D1%87%D0%BD%D0%B8%D1%86%D0%B8-%D0%BD%D0%B0-%D0%BB%D0%B8%D0%B1%D0%B5%D1%80%D1%82%D0%B0-%D0%BE%D1%82-%D1%81%D0%B0%D1%89-100-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B4%D0%B0%D0%B2%D0%B0-%D0%BE%D1%81%D1%82%D0%B0%D0%B2%D0%BA%D0%B0", "text": "За Борисов е най-важен изборът на главен прокурор, това да бъде Иван Гешев и ще подаде оставка. Последната дата за номинация на кандидати за главен прокурор на Република България е 29 юли 2019 г., а Иван Гешев ще бъде единствената кандидатура за този изключително важен за бъдещето на България пост.   След тази дата се очаква инспириране на протести, които да послужат като мотив за оставка на правителството. Филм, който вече гледахме през 2013 г. с номинацията на Делян Пеевски за шеф на ДАНС. Мотивът на премира ще бъде подплатен и с отслабената управляваща коалиция. Неслучайно вицепремиерът Томислав Дончев вече публично заговори, че не се изключва провеждането на предсрочни парламентарни избори.   ИСТИНСКИТЕ ПРИЧИНИ ЗА ПРЕДСТОЯЩАТА ОСТАВКА НА ПРЕМИЕРА БОРИСОВ И КОГА ЩЕ СЕ ПРОВЕДАТ ПРЕДСРОЧНИТЕ ПАРЛАМЕНТАРНИ ИЗБОРИ   Фактология:   Законопроект за изменение и допълнение на закона за държавния бюджет 19/07/2019 – внесен (зала първо гласуване) 19/07/2019 – внесен (зала второ гласуване) 19/07/2019 – обсъждане (зала първо гласуване) – Пленарно заседание 19/07/2019 – обсъждане (зала второ гласуване) – Пленарно заседание 19/07/2019 – приет(зала първо гласуване) 19/07/2019 – приет (зала второ гласуване)   Чл. 88. (1) Законите се обсъждат и приемат с две гласувания, които се извършват на отделни заседания. По изключение Народното събрание може да реши двете гласувания да се извършат в едно заседание. (2) Другите актове на Народното събрание се приемат с едно гласуване. (3) Приетите актове се обнародват в „Държавен вестник“ не по-късно от 15 дни след приемането им. Чл. 101. (1) В срока по чл. 88, ал. 3 Президентът може мотивирано да върне закона в Народното събрание за ново обсъждане, което не може да му бъде отказано. (2) Народното събрание приема повторно закона с мнозинство повече от половината от всички народни представители. (3) Повторно приетият от Народното събрание закон се обнародва от президента в 7-дневен срок от получаването му.   Обърнете внимание! Срокът за налагане на вето е 3.08.2019 г.   Ако президентът наложи вето на 3.08. 2019 г., трябва ново заседание на НС. Законопроектът трябва да се приеме с мнозинство 1/2 от ВСИЧКИ народни представители. Но не е сигурно, че ще бъде събрано необходимото мнозинство от депутати – 121, които ще гласуват против ветото. Затова спасението е оставка. Б. си мисли че така ще излъже американците и ще му се размине. За Борисов подаването на оставка по обясними причини ще бъде акуратно използвано пред „белоглавите орли“ с претекст, че при нови избори ще е сигурен за мнозинството в парламента за отхвърляне на ветото и за приемане на раздутия бюджет за F-16. По този начин ще бъде спечелено време и обяснено забавянето на поетия ангажимент. Обърнете внимание на датата 15.07. 2019 г. На нея Министерски съвет взима решение за законопроектите и НА СЪЩАТА ДАТА ВСС обявява процедурата за избор на Главен прокурор. Тя е съгласувана с презокенаксите ни партньори –  „оставате ни да си сложим главен прокурор, купуваме самолетите“.     ОТ ИЗВОРА     Презокеанските източници на „Либерта““ са категорични, че след преодоляване на ветото на президента Румен Радев за F-16 , след окончателната номинация на Гешев за главен прокурор, Борисов ще подаде оставка. След месец септември месец се очакват разкрития от външен орган за гранд корупцията в България, а също така по RIKO вече има съществен напредък по наказателната му част и ще бъдат повдигнати обвинения от Нюйоркската прокуратура на длъжностни лица в България. Освен това, скандалите които се очакват в тази връзка, допълнително ще сринат електоралния им потенциал на партия ГЕРБ, която губи гласове и върви надолу, а в същото време БСП не е консолидирана, тя е почти без средства за местните избори, а едни избори две в едно изискват голям паричен ресурс, които няма откъде да набави. И поради тези съображения, относно финансово слабата опозиция, моментът за оставка на правителството и предсрочни избори 2 в 1, е идеалният момент за ГЕРБ и премиера. Още повече, че партия ГЕРБ е мобилизирана и активирана за местните избори, което е предпоставка с положителен знак за провеждането и на предсрочни парламентарни избори заедно с тях. Според нашите източници от САЩ премиерът е обсъдил оставката си в тесен кръг – с Томислав Дончев, Горанов и Дариткова. Актуализацията на бюджета е необходима поради надвишаването на рамката му за закупуването на F-16 блок-70. Най-вероятно президентът Румен Радев ще наложи вето, с което ще бъде изтърван договореният срок за изплащането на F-16. Но дори и със закупуването и изплащането на самолетите F-16, предсрочните избори са неизбежни. Ако плащането по F-16 закъснее, ще почнат разкритията и санкции, които отново ще доведат до предсрочни парламентарни избори. Но тогава ГЕРБ няма да могат да могат да вкарат дори 50 депутати в народното събрание. Поради тази причина се очаква премиерската оставка да се случи след като Иван Гешев бъде обявен като единствената номинация за поста Главен прокурор на Република България, което е заложено като последната дата за нови номинации във ВСС – 29 юли 2019 г.  ", "date": "2019.07.28", "title": "Източници на Либерта от САЩ: 100% Борисов подава оставка!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398338-40-%D1%85%D0%B8%D0%BB%D1%8F%D0%B4%D0%B8-%D1%87%D0%BE%D0%B2%D0%B5%D0%BA%D0%B0-%D0%BD%D0%B0-%D0%B1%D1%83%D0%B7%D0%BB%D1%83%D0%B4%D0%B6%D0%B0,-%D0%BD%D0%B8%D1%82%D0%BE-%D0%B5%D0%B4%D0%B8%D0%BD-%D0%B2%D1%87%D0%B5%D1%80%D0%B0-%D0%BF%D1%80%D0%B5%D0%B4-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D1%81%D1%80%D0%B5%D1%89%D1%83-f-16", "text": "Ролята на БСП очевидно е да отвлече хората далеч от София, за да минат Ф16 спокойно…      ", "date": "2019.07.28", "title": "40 хиляди човека на Бузлуджа, нито един вчера пред парламента срещу F-16"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398339-f-16-%D0%B1%D0%BB%D0%BE%D0%BA-70-%D0%B5-%D0%BF%D1%80%D0%B8%D0%B3%D0%BE%D0%B4%D0%B5%D0%BD-%D0%B4%D0%B0-%D0%BD%D0%BE%D1%81%D0%B8-%D1%8F%D0%B4%D1%80%D0%B5%D0%BD%D0%B8-%D0%B1%D0%BE%D0%BC%D0%B1%D0%B8-%E2%80%93-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%82%D0%B0%D0%B2%D0%B0-%D0%BF%D1%80%D0%B8%D1%86%D0%B5%D0%BB%D0%BD%D0%B0-%D1%82%D0%BE%D1%87%D0%BA%D0%B0-%D0%B7%D0%B0-%D0%BE%D1%82%D0%B2%D0%B5%D1%82%D0%B5%D0%BD-%D1%8F%D0%B4%D1%80%D0%B5%D0%BD-%D1%83%D0%B4%D0%B0%D1%80", "text": "Очаква се че послушните но Б.Борисов негови депутати и сътрапезниците му от ДПС коленопреклонно ще поднесат на САЩ една българска жертва наречена договор за F16. Този документ, стана ясно от речта на Проф. Гечев в НС, че едва ли може да се нарече договор, защото „договор“ предполага равнопоставеност на две страни, докато сега НС ще утвърди един заробващ България акт с дългосрочно действие, в който България има само задължения и никакви права. Повечето от коментарите по договора третират качествата на въпросния самолет, който още никой не е пипнал, както и огромното за бедна България финансово обвързване в аванс, за което няма горна граница, с други думи РБ подписва „празен чек“ в полза на богатите САЩ.     За жалост, много малко внимание се отделя на един друг аспект на тази договореност, която заплашва съдбините на България – аспект, по който и двете страни по договора мълчат. Може да се предположи, че ангажираните от българска страна и да не си дават сметка за това, което никак не ги оневинява. За какво става въпрос при тази неспоменавана страна в аргументациите и критиките по сделката за F16 ? Самолетът F16 блок 70 е „между другото“ пригоден да носи ядрени бомби. Да, ние нямаме ядрени бомби, но за всички международни наблюдатели е ясно, че при бързо влошаващите се отношения между Анкара и Вашингтон, изтеглянето на ядрените бомби от турската авиобаза Инджирлик е предстоящо. Те, разбира се, в плановете на САЩ, могат да запазят стратегическото си предназначение, само ако се преместят възможно наблизо в страна от НАТО и тази страна да има самолети, които могат да ги носят. За това беше безмилостният натиск върху управлението на ГЕРБ и придатъците му. За Вашингтон далеч не е толкова важен финансовият аспект на сделката, но Белият дом не би си позволил да застане срещу ненаситната алчност на корпорация Локхит-Мартин и от там идва финансовата беда за нас. По-голямата беда за България, обаче, е в плановете да ни превърнат в страна от НАТО с ядрено оръжие и средство за неговата употреба, а с това България да се превърне в една от първостепенните прицелни точки за ответен ядрен удар от Русия при военен конфликт. Сега ясно ли е на обществеността у нас защо Соломон Паси апелира за ядрено оръжие на НАТО при нас ?!? Ако са останали истински родолюбиви българи, те трябва да се организират за провеждането на референдум, забраняващ на българска земя ядрени оръжия. Друг спасителен ход за нас няма!!!    ", "date": "2019.07.28", "title": "F-16 блок 70 е пригоден да носи ядрени бомби – България става прицелна точка за ответен ядрен удар"}
{"url": "http://www.classa.bg/%D1%81%D0%B2%D1%8F%D1%82/item/398340-%D0%B4%D0%B5%D0%BD%D1%8F-%D0%BD%D0%B0-%D0%B2%D0%BC%D1%84-%D0%BD%D0%B0-%D1%80%D1%83%D1%81%D0%B8%D1%8F", "text": "Русия отбеляза днес Деня на Военноморския флот (ВМФ) с паради, като най-големият бе в Санкт Петербург, където присъства президентът Владимир Путин, предаде БТА, цитирайки ТАСС.   \r\n   \r\n   \r\n   Парадът по река Нева бе открит от противодиверсионни катери, издигнали руското знаме, флага на въоръжените сили и Андреевския флаг (руския военноморски флаг - бел. ред.). \r\n   \r\n   След тях се появи десантният катер Д-67 с копие на лодката на Петър Първи на борда. \r\n   \r\n   Сред корабите, преминали по Нева в празничен строй, за първи път беше и безекипажен роботизиран катер, базиран на миночистача от ново поколение по проекта 12700 „Александър Обухов“. Той е част от състава на корабите миночистачи. \r\n   \r\n   Парадът приключи с участието на авиацията на ВМФ на Русия. Начело на въздушния парад за първи път се появи и разузнавателния хеликоптер Ка-31Р. \r\n   \r\n   В парада в Санкт Петербург участват 4000 военни и 39 бойни кораби и плавателни съдове. \r\n   \r\n   Руският президент Владимир Путин отбеляза приноса на флота в борбата с тероризма и осигуряване на стратегическия паритет. В речта си на военноморския парад той изтъкна, че всекидневно интересите на Русия в световните океани се защитават от десетки кораби и подводници. \r\n   \r\n   \"Ние имаме право да се гордеем с нашия военноморски флот, с нашите военни, които имат най-висока степен на подготовка. Те разполагат и с най-добрите стратегии, тактически и оперативни възможности\".", "date": "2019.07.28", "title": "Деня на ВМФ на Русия"}
{"url": "http://www.classa.bg/%D1%81%D0%B2%D1%8F%D1%82/item/398321-%D0%B3%D0%BB%D0%BE%D0%B1%D0%B0%D0%BB%D0%BD%D0%BE%D1%82%D0%BE-%D0%BC%D0%BE%D0%BC%D0%B8%D1%87%D0%B5-%D0%B8-%D0%BB%D0%BE%D0%BB%D0%B8%D1%82%D0%B0-%D0%B5%D0%BA%D1%81%D0%BF%D1%80%D0%B5%D1%81-%D0%BE%D1%82-%D0%B4%D0%BE%D0%B2%D0%B5%D1%80%D0%B5%D0%BD%D0%B8%D1%86%D0%B0-%D0%BD%D0%B0-%D0%B5%D0%BF%D1%81%D1%82%D0%B8%D0%B9%D0%BD-%D0%B4%D0%BE-%D0%B1%D0%B8%D0%B7%D0%BD%D0%B5%D1%81%D0%B4%D0%B0%D0%BC%D0%B0", "text": "\"Момичето Гълфстрийм\" (The Gulfstream Girl) вече не може да използва този прякор. Манекенката, станала впоследствие пилот на самолет, се сблъсква със съдебен иск през 2013 г. Компанията \"Gulfstream Aerospace\" завежда дело срещу 27-годишната тогава жена заради употребата на тяхна запазена марка. Истинското име на бившата \"Gulfstream Girl\" е Надя Марчинко (а преди това Надя Марчинкова) и тя е пилот на пътнически самолети. Има сертификати за управление на различни летателни средства. Освен това е изпълнителен директор на компанията Aviloop – бизнес за маркетинг на авиационни брандове, в чийто сайт могат да се видят снимки на Марчинкова с различни самолети \"Гълфстрийм\".     Журналистът Джули Браун пише статия през 2018 г. в Miami Herald, в която разказва, че Марчинко е \"доведена\" в САЩ от бивша Югославия, за да живее с тормозещ я мъж, който е бил с повече от 30 години по-възрастен от нея. По това време Марчинко е била едва на 15. Не е трудно човек да си представи как младата жена се е научила да оцелява. След делото, отнело предния й прякор, тя започва да се представя като Глобалното момиче (Global Girl).     Сменящите се прякори на Марчинко напомня за началото на романа на Владимир Набоков, посветен на изнасилването на деца. \"Сутрин тя беше Ло, просто Ло, на ръст метър и половина (без няколко пръста и по едно чорапче). Тя беше Лола по дълъг панталон. Тя беше Доли в училище. Тя беше Долорес върху пунктира на бланките. Но в моите прегръдки бе винаги: Лолита.\"* Това има смисъл, тъй като самолетът, който по-късно ще помогне за оформянето на живота на Марчинко в Америка е известен с името \"Лолита Експрес\". Става дума за \"Боинг 727\", притежание на арестувания по обвинения в секс-трафик милионер Джефри Епстийн. Надя Марчинкова се появява за пръв път с това име в документи от съд в щата Флорида. Това става преди около десетилетие, когато тя е на 22. Марчинкова обаче е в Щатите от 2000 г. и е един от най-забележимите имигранти в кръга около Епстийн, който на 6 юли беше   заради сексуални масажи, за които е плащал на непълнолетни момичета (самият Епстийн твърди, че е невинен). Според документите по новото дело, Епстийн и негови приближени са примамвали жертвите в домовете му. Момичетата са намирани из паркинги за каравани из Флорида, гимназии в Манхатън и дори курорт, свързван с президента на САЩ Доналд Тръмп. За разлика от тези момичета, Марчинко принадлежи към една по-малка група, която се е озовала в обкръжението на Епстийн от чужбина. Адвокат, представляващ предполагаемите жертви на милионера, описва Надя Марчинко като \"секс робинята на Епстийн\". Няколко момичета пък разкриват пред полицията в Палм Бийч, че на по-късен етап Марчинко е била тази, която ги е принуждавала да правят секс едновременно с Епстийн и със самата нея.  През годините милионерът поддържа своя собствена самолетна флотилия, която включва \"Гълфстрийм IV\", \"Гълфстрийм GV-SP\", хеликоптер и самият \"Лолита Експрес\", който може да приюти почти 200 души. В един момент, когато Епстийн прави по 600 летателни часа годишно, списание New York пише, че той лети толкова много, защото проучва \"възможности за инвестиции\". Преди милионерът да се озове в ареста тази година, частните му самолети все още кръстосват планетата почти всеки трети ден. Служител на малко летище в Сейнт Томас, недалеч от имота на Епстийн на Вирджинските острови (получил прякора Педофил Айлънд), казва пред Vanity Fair, че милионерът често е можел да бъде видян да слиза от хеликоптера си и да се качва на самолета си с \"деца, момичета\". Въпреки че Епстийн се възползва от разпоредби, според които собствениците на частни самолети могат да крият информацията за полетите си от обществото, ясни са гостите на милионера при неговите полети. Сред тях е дори бившият американски президент Бил Клинтън. Полетите на самата Марчинко са по-трудни за проследяване. Момичетата от кръга на Епстийн често са вписвани само с първите им имена или с инициали. Името \"Надя\" се появява в информация за полети още през 2003 г., а \"Надя Марчинкова\" – в списъка с пасажери на полет от Палм Бийч през 2004 г. След това инициалите \"НМ\" стават редовни в почти всички полети на някой от трите самолета на Епстийн. Пилот, работил за милионера, свидетелства, че Надя е летяла с него стотици пъти. Никъде обаче няма информация \"НМ\" да е летяла до Братислава или друго място в Словакия – страната, за която тя твърди , че е нейно родно място. А тъй като списъците с пасажерите на полети от 2000 г. не са достъпни, не е ясно дали някога е напуснала страната си със самолет на Епстийн. На 22 март 2019 г. обаче неговият \"Гълфстрийм GV-SP\" лети от Париж за Братислава и се връща 5 часа по-късно. Марчинко е един от четиримата предполагаеми съучастници на Епстийн, които се сдобиват с имунитет срещу съдебно преследване още през 2008 г. Това е годината, в която милионерът е осъден за склоняване към проституция на момиче под 18 години. За това той получава изненадващо лека присъда с възможността да прекара повечето от нея \"на работа\" в офиса си. През това време, според адвоката на част от жертвите на Епстийн, той е продължил със своите \"неуместни сексуални контакти\" с млади жени. Имунитетът за съучастниците е част от сделката, която Епстийн получава от прокурора Алекзандър Акоста – който години по-късно стана министър на труда в кабинета на Доналд Тръмп. Акоста подаде оставка на 19 юли т.г., точно заради повторния арест на милионера и разразилия се скандал около сделката отпреди десетилетие.     Според прокурорите, които работят по новото дело, Епстийн е платил на двама души стотици хиляди долари през 2008 г., за да ги накара да мълчат. И макар имената им да не се разкриват, може да се предположи, че единият от тях може би е Надя Марчинко. При подобен случай, свързан със секс-трафик (в случая този термин се използва във връзка с това, че жертвата е решила поради някаква причина да остане с извършителя), използваните думи могат да крият много условности. Със сигурност някой е \"водил\" момичетата някъде. Въпросът е дали когато става дума за непълнолетни момичета това \"водене\" не включва отвличане, трафик или дори заробване? Сред предполагаемите съучастници на милионера е и друга имигрантка – Адриана Рос (позната и като Адриана Мучинска) – бивш модел от Полша, който според съдебните документи Епстийн предполагаемо наема през 2002 г., за да организира \"секс сесии\" във Флорида. Не е ясно дали милионерът и другите му сподвижници я срещат за пръв път в САЩ или Полша, но според данните от полетите Рос е сред хората от кръга на Епстийн, които са летели най-често с Бил Клинтън. Що се отнася до Марчинко, тази част от живота й, в която е движила с Рос и другите жени около Епстийн, на пръв поглед е останала зад гърба й. Тя е неуловимото Глобално момиче в небесата и Надя Марчинко тук на земята, но според The Washington Post вече не приема обаждания от репортери. Компанията на Марк Епстийн, братът на арестувания Джефри, обаче притежава основния дял в сградата, в която Марчинко доскоро е живяла или може би още живее. Дори компанията й Aviloop е регистрирана в същата сграда от вече седем години. Така, въпреки имунитета и смяната на името, Марчинко може би не се е отдалечила толкова от света на Епстийн, колкото й се иска. Нейните показания обаче биха били безценни сега, когато срещу Епстийн има повдигнати нови обвинения.  В крайна сметка броят на жените и момичетата, които твърдят, че са насилвани от него, расте. А Марчинко и другите три жени, които са получили имунитет преди 11 години, може би просто са се превърнали от насилвани в потенциални насилници. Някои от жертвите свидетелстват, че Марчинко е имала основна роля в стратегиите на Епстийн за намиране на момичета и често се е присъединявала към сексуалните актове. Дали 15-годишната Надя някога е избягала с Епстийн или с негов сподвижник? Била ли е тя, както се твърди, купена като робиня? И от кого? За колко пари? В каква валута? Има ли доказателство за сделката? Какво е чувствала тя на път за САЩ? Летели ли са други момичета с нея? Това са много въпроси, на които малцина обаче могат да отговорят. Сайтът на компанията на Глобалното момиче – Aviloop, разказва, че след моделството Марчино се е насочила към авиацията, защото е била \"готова за по-дълги писти\".  Може и да е така. А може би, след като е била \"доведена\" от дома си в свят на сексуално робство и след това \"доведена\" до предполагаемата си роля на съучастник в изнасилвания, Марчинко е искала за разнообразие да е пилот на собствения си живот. Но в клипове за Aviloop, тя сякаш лети само около белокоси възрастни мъже и е трудно да си представиш, че усмивките й не крият нещо друго. Което е тъжно, защото всеки с нейната история заслужава нещо много по-добро.  ", "date": "2019.07.28", "title": "Глобалното момиче и \"Лолита експрес\" - от довереница на Епстийн до бизнесдама"}
{"url": "http://www.classa.bg/%D1%81%D0%B2%D1%8F%D1%82/item/398322-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8%D1%8F-%D1%82%D1%83%D1%80%D0%B8%D0%B7%D1%8A%D0%BC-%D1%83%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%B8%D0%B5-%D1%81%D0%B0%D0%BC%D0%BE-%D0%B7%D0%B0-%D1%81%D1%83%D0%BF%D0%B5%D1%80-%D0%B1%D0%BE%D0%B3%D0%B0%D1%82%D0%B8%D1%82%D0%B5", "text": "В навечерието на космическа революция сме. Поне така казват представителите на новата вълна от технологични предприемачи, които се заричат да колонизират космоса. Няколко милиардери и техните космически компании казват, че малкият брой хора, които се летели в космоса (573 по сметките на експерта Джонатан Макдауъл), ще се увеличи многократно. Те обещават, че по-обикновени хора могат да изживеят това, което от десетилетия е запазено за сериозно подготвени космонавти. Но любопитните трябва да почакат: космическите пътувания вероятно ще останат недостъпни за мнозинството още дълго, дълго време, тъй като ще са твърде скъпи за всеки извън най-богатия 1%.  Престой на Международната космическа станция струва десетки милиони долари. Група, наречена Space Adventurers („Космически приключенци”), предложи на богати хора възможността да летят до станцията на борда на построени в Русия ракети „Союз”. От предложението до момента са се възползвали общо седем души. Наскоро милиардерът и основател на Цирк Дю Солей Ги Лалиберте плати 35 милиона долара, за да прекара две седмици в космоса. След като НАСА по-рано тази година разкри, че ще отвори американската част на МКС за посещения на частни космонавти, компанията “Бигълоу Аероспейс” (Bigelow Aerospace) съобщи, че ще координира пътуванията за цена от 52 милиона на човек. Space X от своя страна също планира да таксува японски милиардер необявена сума за мисия до Луната, планирана за следващото десетилетие.     Най-евтини се очертават пътуванията с компанията на Ричърд Брансън – Virgin Galactic. Тя планира да предложи 90-минутни полети в горния слой на атмосферата на цена между 200 хиляди или 250 хиляди долара. Сума, която се равнява горе-долу на средната цена за купуване на дом в САЩ. Клиентите на Virgin ще се качват на шестместен космически самолет, наречен SpaceShipTwo, който ще достига височина от 12 км, закачен под крилото на кораб-носач. В този момент самолетът ще се освобождава от връзката си с носача и ще задейства двигателите си, докато пасажерите се „наслаждават” на пътуване на до 80 км над земята – границата, която правителството на Щатите счита за начало на космоса. От Virgin Galactic признават, че сегашната им клиантела е доста заможна. Повечето от 600-те души, които са се записали за подобни пътувания, имат богатство, надхвърлящо 10 милиона долара. Една трета от тях имат по над 20 милиона и повече. Самият Ричард Брансън се зарече да започне да намалява цената на билетите след като компанията компенсира част от големите си разходи за изследване и развитие. Въпреки това, когато миналата година го питат какъв ще е размерът на това поевтиняване, той не дава точна прогноза. Някои анализатори са убедени, че полетите за космически туризъм ще станат по-евтини. Цената на повечето технологии, от тази на самолетите за пътнически полети до тази на телевизорите, значително намалява с времето. Ан Ким, директор в банка в Силициевата долина, посочва, че цената сега е висока, но това е нормално като за всяко друго ново начинание. Тя е убедена, че ще последва спад. Но според сметките на самите Virgin Galatic, хората са готови да похарчат до 1,5% от общото си богатство за един-единствен разход. Това означава, че дори компанията да успее да намали цената на билетите си с 90%, целевата група клиенти ще продължат да бъдат хората, които имат между 1 и 2 милиона долара на разположение.     Космическите ваканции в близко бъдеше може и да останат извън финансовите възможности на повечето от нас, но много космически ентусиасти настояват, че един ден хората ще се мотаят из Слънчевата система и ще покоравят други планета или луни в тяхната орбита. Трима са най-добре познатите космически визионери днес: Брансън, изпълнителният директор на Space X Илон Мъск и основателят на Amazon и Blue Origin Джеф Безос. Всеки от тях разполага с отдадени фенове, но и с критици, които поставят под въпрос колко справедливо ще е бъдещето на космическите пътешествия, ако негови „строители” са най-заможните хора. Както Керидуен Доуви написа миналата година в New Yorker, „космическите барони хитро – някой би казал дори цинично – се докопват до уважението ни към космонавтите и идеализма ни към това, което космосът представлява”. Според нея хората като Мъск, Безос и Брансън разчитат обществото да е изумено от това, което те правят в космоса, без значение какво то. Същевременно пренебрегват факта, че мотивите им не са „изцяло чисти”, нито методите им да ни отведат там са егалитарни.", "date": "2019.07.28", "title": "Бъдещето на космическия туризъм - удоволствие само за супер богатите?"}
{"url": "http://www.classa.bg/%D1%81%D0%B2%D1%8F%D1%82/item/398323-%D0%B7%D0%B0%D1%89%D0%BE-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8", "text": "Серия от бомбени заплахи срещу джамии разтревожи мюсюлманите в цяла Германия. Представители на ислямските съюзи в страната призовават за повече закрила от властите. Според тях, държавата не взема достатъчно мерки.         На Нурхат Сойкан ѝ е дошло до гуша. След като през юли бяха отправени заплахи за бомбени атентати срещу джамиите в Изерлон, Вилинген-Швенинген и Мюнхен, както и срещу централната джамия на турско-ислямското сдружение “Дитиб”, през последните дни  се получиха бомбени заплахи и срещу джамиите в Дуисбург, Манхайм и Майнц. 49-годишната юристка Нурхат Сойкан е говорител на Координационния съвет на мюсюлманите (КСМ) в Германия. Основаното през 2007 г. сдружение обединява четирите най-големи ислямски организации в Германия - Централният съвет на мюсюлманите в Германия, Турско-ислямския съюз по религиозните въпроси “ДИТИБ”, Ислямския съвет на Германия и Обединението на ислямските културни центрове.     За Сойкан подновните заплахи са достатъчно основание за спешен призив към германските власти: \"Мюсюлманите изпитват голяма несигурност. Държавата е длъжна да предприеме мерки за изграждане на доверие\", заяви Сойкан. Федералната република е отговорна за това всички хора да могат да упражняват религията си без страх и насилие: \"Нашето общо съжителство е застрашено, а с това и демокрацията. Това е неприемливо\", смята Сойкан.     Председателят на Координационния съвет на мюсюлманите Айман Мазек също не крие притесненията си от проявите на насилие спрямо мюсюлмани. За него е ясно, че ислямофобията и анти-мюсюлманските настроения са се увеличили драстично. \"Почти всяка седмица има атаки и осквернявания на джамии”, казва той. Увеличава се и агресията срещу хора: \"От 2017 година, когато започна да се води статистика за ислямофобските нападения срещу хора и институции, атаките, водещи до телесни повреди, са нараснали .\"Вредите са много по-тежки, а броят на необявените случаи вероятно е много по-голям, тъй като полицията и съдебната система все още не са достатъчно чувствителни по тази тема.\" Освен това много мюсюлмани не подават оплаквания в полицията. Предубеждения срещу мюсюлманите Официалните данни подкрепят тезите на Мазек. Според Германското министерство на вътрешните работи през 2017 г. са регистрирани общо 1075 престъпления, класифицирани като ислямофобски. Нападенията над джамии са 239. Засега още няма официални данни за 2018 година. Въпреки това от изнесените предварителни числа се вижда, че през 2018 г. броят на жертвите се е увеличил  - до септември миналата година ранените при ислямофобски атаки са 40 души. През 2017 г. за същия период те са 27, а за цялата година - общо 32. Докъде стигат резервите на обществото спрямо мюсюлманите, показва и традиционното изследване на фондация “Фридрих Еберт”, което се провежда от 2006 г. насам. Една от целите му е да провери разпространението на десните екстремистки нагласи в Германия. Наред с това се сравняват и предразсъдъците спрямо различните групи от населението. Резултатите сочат, че почти всеки пети участник в анкетата дава негативна оценка за мюсюлманите.     Няма постоянна полицейска защита Предвид на тези числа едва ли е изненадващо, че някои джамии сами са започнали да вземат мерки срещу заплахите, обяснява Мазек. В някои общности са въведени допълнителни проверки на безопасността, подобрен е контактът с полицията, както и осведомеността на гражданското общество, така че да се предотврати игнорирането на престъпленията. Въпреки всички тези мерки, едно нещо е ясно: понастоящем няма постоянна полицейска защита за джамиите. Министърът на вътрешните работи Хорст Зеехофер заяви по този въпрос следното: \"Религиозните институции могат да представляват цели за терористични нападения. Ако има доказателства за опасност, защитата ще бъде засилена.\" Въпреки това на фона на неотдавнашните бомбени заплахи Нурхан Сойкут не е доволна от тези изявления: \"Заплахата е подценена, а призивите ни за повече защита на джамиите не бяха изпълнени\". За щастие, бомбените заплахи не се осъществиха. Въпреки това, при сегашните обстоятелства мюсюлманите изпитват известни притеснения, когато посещават джамиите.  ", "date": "2019.07.28", "title": "Защо мюсюлманите в Германия се страхуват за живота си?"}
{"url": "http://www.classa.bg/%D1%81%D0%B2%D1%8F%D1%82/item/398324-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B8-%D0%BF%D1%80%D0%BE%D1%84%D0%B5%D1%81%D0%BE%D1%80-%D1%80%D1%83%D1%81%D0%B8%D1%8F-%D1%89%D0%B5-%D0%B7%D0%B0%D0%BF%D0%BB%D0%B0%D1%82%D0%B8-%D1%82%D0%B2%D1%8A%D1%80%D0%B4%D0%B5-%D0%B2%D0%B8%D1%81%D0%BE%D0%BA%D0%B0-%D1%86%D0%B5%D0%BD%D0%B0,-%D0%B0%D0%BA%D0%BE-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D1%8F%D0%B4%D1%80%D0%B5%D0%BD%D0%BE-%D0%BE%D1%80%D1%8A%D0%B6%D0%B8%D0%B5-%D0%BF%D1%80%D0%BE%D1%82%D0%B8%D0%B2-%D0%BD%D0%B0%D1%82%D0%BE", "text": "На Москва ще й се наложи да плати прекалено висока цена, ако използва тактическо атомно оръжие срещу страните-членки на НАТО, каза в интервю за Luzerner Zeitung професорът от Университета в Инсбрук Герхард Мангот. Русия може да предприеме тази стъпка, защото е \"много по-слаба\" от алианса и \"няма никакъв шанс\" в неядрена война срещу западния военен блок, поясни австрийският политолог. Русия ще плати твърде висока цена, ако използва тактическо ядрено оръжие срещу страните-членки на НАТО, каза в интервю за швейцарския вестник Luzerner Zeitung Герхард Мангот, австрийски политолог и професор в университета в Инсбрук. „ , отбеляза Мангот. Именно защото Руската федерация   срещу Североатлантическия алианс в неядрена война, Москва уж би могла да използва тактическо атомно оръжие, поясни професорът от университета в Инсбрук. Политическият анализатор успокои швейцарците: няма никаква заплаха от страна на Русия за Швейцария, тъй като тя не граничи с Руската федерация и изобщо запазва неутралитет.     , призна австрийският експерт. Но страхът на неутрална Швеция от Русия е разбираем, тъй като страната е в непосредствена близост до Руската федерация, подчерта професорът в Университета на Инсбрук. „ , констатира австрийският политолог Герхард Мангот.    ", "date": "2019.07.28", "title": "Австрийски професор: Русия ще заплати твърде висока цена, ако използва ядрено оръжие против НАТО"}
{"url": "http://www.classa.bg/%D1%81%D0%B2%D1%8F%D1%82/item/398325-%C2%AB%D0%BF%D0%BE-%D0%B4%D1%8F%D0%B2%D0%BE%D0%BB%D0%B8%D1%82%D0%B5-%D1%84%D1%80%D0%B0%D0%BD%D1%86%D0%B8%D1%8F-%C2%BB-%E2%80%94-le-figaro", "text": "Победата на националния отбор на Алжир за Купата на африканските нации беше представена във Франция като \"момент на национално тържество\", въпреки неотдавнашните прояви на безредици на младежта от средата на мигрантите, пише Le Figaro. Когато мултикултурното общество се разпада, медиите започват да „четат патетично речитатив на щастливото многообразие“, въпреки че много французи са обезпокоени от загубата на национална идентичност и факта, че тяхната страна става „чужда“ за тях, се подчертава в статията. Неотдавнашната победа на Алжир за Купата на африканските нации беше представена по френската телевизия като  , въпреки че в действителност властите  , страхувайки се от нови вълнения, грабежи и погроми по улиците, съобщава Le Figaro. , се отбелязва в статията. За това бяха забравени всички неотдавнашни безредици и прояви, както и коментари в социалните мрежи, където млади алжирски фенове на отбора твърдят като лозунг  , сякаш трябваше да я унижат и   в отговор, подчертава авторът.     Както обикновено, когато мултикултурното общество се разпада, медиите започват да   и обявяват за , който изразява скептицизъм, и се опитват да представят многобройните примери за негативно поведение на младите хора от мигрантите като  , пише Le Figaro. Достатъчно беше обаче  , за да видиш маса алжирски флагове по улиците на Франция - и това вече не беше фолклорно, а политическо явление, въпреки че медиите направиха всичко, за да омаловажат значението му, се казва в статията. , подчертава авторът. Според него, когато виждаме как се развяват чужди знамена в самото сърце на страната в деня на националния празник, това означава, че всеки, който ходи по Елисейските полета под алжирски флаг, съзнателно или неосъзнато, участва в   на Франция. Такива събития от последните дни не бива да ни изненадват, защото   не може да скрива безкрайно истинското състояние на нещата, се пояснява в статията:   и тук   малко неща може да поправи, сигурен е авторът:  . „  не може дълго   жителите на днешна Франция, които са толкова поразително различни един от друг, пише Le Figaro: „  Възникват опасения, че „  с различни култури, формирани наскоро на територията на Франция, ще започнат утре да действат  , се съобщава в статията. Все по-често се казва, че асимилационната политика в страната   . А това означава, че днес доста значителна част от имигрантите не се смятат за част от  , която исторически предполагаше определена общност от единна култура и нрави, отбелязва авторът:  “ , се казва в статията. Станало е обичайно да се чува, че въпросът за   активно експлоатират десните. Не бива обаче да се забравя, че това е и   на най-радикалните левичари, която всички наскоро видяха с примера на движението на  , което принуди 700 нелегални имигранти да вземат Пантеона, за да поискат официални документи, припомня Ле Фигаро. Ситуацията във Франция все повече придобива гротескни форми, подчертава авторът:  Съвсем наскоро беше направено много забележително изявление от прессекретаря на Елисейския дворец Сибет Ндиае, който с жалост говори за онези французи, които  , се казва в статията. Означава ли това, че сега   трябва да се счита за храна на френския народ и къде отиде   , недоумява авторът. По негово мнение могат да се разгледат два варианта: или тази фраза от устата на представител на властта е   и демонстрира   възгледи на правителството на Емануел Макрон, което се стреми да  . Или прессекретарят на Елисейския дворец сериозно смята това за   - и това само потвърждава страховете на много французи, които са разтревожени, че тяхната страна става  , заключава Le Figaro.    ", "date": "2019.07.28", "title": "«По дяволите Франция!» — Le Figaro..."}
{"url": "http://www.classa.bg/%D1%81%D0%B2%D1%8F%D1%82/item/398326-%D0%BF%D1%83%D1%82%D0%B8%D0%BD-%D1%81%D0%B5-%D1%81%D0%BF%D1%83%D1%81%D0%BD%D0%B0-%D1%81-%D0%B1%D0%B0%D1%82%D0%B8%D1%81%D0%BA%D0%B0%D1%84", "text": "Президентът ще огледа мястото на гибелта на съветска подводница, потънала по времето на Великата отечествена война Руският президент Владимир Путин се спусна с батискаф на дъното на Финския залив, предава ТАСС. Очаква се потапянето на апарата C-Explorer 3.11 да продължи около час.    Той ще стигне до мястото на гибелна на съветската подводница Щ-308 \"Семга\", която е потънала по времето на Великата Отечествена война.  През август 2015 г Путин се спусна с батискаф на дълбочина 80 метра на дъното на Черно море край Крим.  Тогава в рамките на проучвателна експедиция Путин извърши потапяне до лобното място на фрегатата от Балтийския флот \"Олег\".  През 2011 г, при посещението си на археологическите разкопки на мястото на древната Фанагория, Путин се гмурна на дъното на Таманския залив, откъдето извади две амфори, датирани около VI век след Христа.          ", "date": "2019.07.28", "title": "Путин се спусна с батискаф"}
{"url": "http://www.classa.bg/%D1%81%D0%B2%D1%8F%D1%82/item/398327-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BC%D0%BE%D1%80%D1%81%D0%BA%D0%B8-%D0%BF%D0%B5%D1%85%D0%BE%D1%82%D0%B8%D0%BD%D1%86%D0%B8-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Преди седмица въоръжените сили на САЩ обвиниха венецуелски изтребител в \"агресивно\" според тях следене на самолет на американския флот в международното въздушно пространство над Карибско море. Морски пехотинци от САЩ вероятно ще влязат във Венецуела, заяви първият заместник-председател на Единната социалистическа партия на Венецуела Диосдадо Кабельо, цитиран от Ройтерс.    \"Ние сме малко, малка страна, ние сме много скромни, а вероятно ще влязат морски пехотинци на САЩ. Вероятно ще влязат\", заяви Кабельо на форум в Сао Пауло, където се срещат политици с леви убеждения от цяла Латинска Америка. Той не представи доказателства за твърденията си. \"Проблемът им ще бъде да излязат от Венецуела\", добави Кабельо, който е и председател на Учредителното събрание на Венецуела и често се смята за втория по влияние политик в правителството след президента Николас Мадуро.  Преди седмица въоръжените сили на САЩ обвиниха венецуелски изтребител в \"агресивно\" според тях следене на самолет на американския флот в международното въздушно пространство над Карибско море. Венецуелското правителство на свой ред твърди, че разузнавателният самолет е навлязъл във въздушното пространство на страната. Администрацията на президента Доналд Тръмп подкрепя опозиционния лидер Хуан Гуайдо и не изключва прибягването до военна сила, припомня Ройтерс.  Диалогът за решаване на политическата криза във Венецуела трябва да се води без предварителни условия, заяви от своя страна руският външен министър Сергей Лавров, цитиран от Ройтерс. Лавров направи изявлението си вчера по време на посещение в Суринам, в края на обиколката си в Латинска Америка. Венецуелското правителство и опозиция водят диалог с посредничеството на норвежкото правителство. Опозицията, водена от председателя на парламента Хуан Гуайдо, който се самопровъзгласи за и.д. президент през януари, иска президентът Николас Мадуро да се откаже от поста и да позволи на преходно правителство да организира нови избори.  Според опозицията преизбирането на Мадуро през 2018 г. е било незаконно. Президентът има подкрепата на Русия, Китай и Куба и смята Гуайдо за марионетка на САЩ, който се опитва да организира преврат. Много западни страни признават легитимността на претенциите на председателя на парламента. За да се намери решение на кризата са необходими преки преговори между правителството и опозицията \"без предварителни условия и без заплахи, каквито чуваме от различни столици\", заяви Лавров на съвместна пресконференция със суринамския външен министър в столицата Парамарибо, информира БТА.  Междувременно на среща с китайския външен министър Ван И чилийският президент Себастиан Пинера е призовал китайските власти да помогнат за намирането на решение на венецуелската криза, предаде ТАСС, цитирайки изявление на президентската пресслужба. Пинера е изразил притеснения от влиянието на кризата във Венецуела върху региона и е помолил за съдействието на Пекин при намиране на решение. Двамата са обсъдили и проблемите на световната икономика и двустранните отношения. Пинера е поканил китайски и други чуждестранни компании да участват в търга за внедряване на 5G мрежата в Чили      ", "date": "2019.07.28", "title": "Американски морски пехотинци във Венецуела"}
{"url": "http://www.classa.bg/%D1%81%D0%B2%D1%8F%D1%82/item/398328-%D1%82%D1%83%D1%80%D1%86%D0%B8%D1%8F-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D1%81%D1%8A%D0%BB%D0%B7%D0%BE%D1%82%D0%B2%D0%BE%D1%80%D0%B5%D0%BD-%D0%B3%D0%B0%D0%B7", "text": "  Сирийците се опитаха да огласят прокламация до властите, в която се настоява да бъдат спрени мерките на властите за депортиране на сирийските мигранти от Истанбул. Турската полиция използва сълзотворен газ, за да разпръсне протестна демонстрация на сирийски мигранти срещу решението на властите в Истанбул да депортират от града нелегално пребиваващите сирийски граждани. Има арестувани. Група сирийци в Истанбул се включиха в демонстрация, организирана по инициатива на организации на сирийските мигранти, която се състоя в квартала Фатих в Истанбул. Участниците носеха в ръце плакати с надписи на арабски език и арабски знамена. Сирийците се опитаха да огласят прокламация до властите, в която се настоява да бъдат спрени мерките на властите за депортиране на сирийските мигранти от Истанбул. Но полицията не разреши на демонстрантите да огласят прокламацията и използва сълзотворен газ срещу тях. Станаха сблъсъци между сирийците и полицията. През това време група турски граждани протестираха срещу сирийците, само намесата на полицията успя да предотврати евентуален ръкопашен бой между двете групи.     Тези дни властите в Истанбул дадоха срок до 20 август нелегално пребиваващите в мегаполиса сирийски мигранти да бъдат депортирани обратно в областите, където са регистрирани и в лагерите, припомня БТА. А други, които са без адресни регистрации или са с криминални прояви, се екстрадират обратно в Сирия. Решението на турските власти предизвика големи протести и напрежение сред сирийците. Турският министър на вътрешните работи Сюлейман Сойлу предупреди, че няма да позволят съпротива и демонстрации срещу решението на турските власти. Председателят на Дружеството на сирийските мигранти Йозгюдер Ръдван Кая обвини турските власти, че провеждат сегрегационна политика спрямо сирийските мигранти.      ", "date": "2019.07.28", "title": "Турция използва сълзотворен газ"}
{"url": "http://www.classa.bg/%D1%81%D0%B2%D1%8F%D1%82/item/398329-%D1%82%D0%BE%D0%B2%D0%B0-%D1%89%D0%B5-%D0%B1%D1%8A%D0%B4%D0%B5-%D1%84%D0%B0%D1%82%D0%B0%D0%BB%D0%BD%D0%BE-%D0%B7%D0%B0-%D1%80%D1%83%D1%81%D0%B8%D1%8F", "text": "Руснаците явно желаят политическа промяна. В кампанията преди регионалните избори в Москва опозицията обаче беше грубо възпряна. Ако нейната стратегия се провали, това ще е фатално за Русия, коментира Г. Дорнблют.         До изборите в Москва остават още шест седмици. Изборите са само регионални и местни, но вотът не е никак маловажен, защото ще покаже дали е възможна политическа промяна в Русия. Близо 20 кандидати от опозицията са се регистрирали за участие в местния вот. Според руското законодателство, независимите кандидати трябваше да представят подписите на най-малко 3 процента от потенциалните избиратели във всеки избирателен район на Москва. Събирането на хиляди подписи по време на отпускарския сезон в страна, където хората не отварят вратата на непознати и все по-малко вярват в смисъла на изборите, е трудна задача. Затова е изненадващо, че кандидатите са успели да го постигнат. Това само показа колко добре е организирана опозицията.     Въпреки това избирателните комисии не позволиха на много кандидати, предимно от опозицията, да се регистрират. Причините са доста прозрачни - в повечето случаи отказът е мотивиран с това, че подписите били подправени. Кандидатите събраха доказателства, че аргументите на избирателната комисия са фалшиви, но те не бяха взети под внимание. Безочието на верните на системата органи спрямо избирателите възмути хората и ги изкара на улицата. Около 20 000 привърженици на опозицията се събраха миналия уикенд на разрешен (по изключение) протест в Москва. В сравнение с цялото население техният брой е сравнително нисък. Въпреки това от години не е бил толкова голям.  Властниците са притеснени. Има защо На 27 юли опозицията отново ще протестира пред кметството на Москва, но този път протестът не е разрешен. Последните седмици показаха, че натискът от улицата може да промени нещата в Русия. В Екатеринбург, например, протестиращи спряха  изграждането на катедрала в центъра на града, а масови демонстрации в знак на солидарност допринесоха за освобождаването на неправомерно задържан руски журналист. Въпреки това в битката на опозицията за участие в регионалните избори изглежда, че властта не е готова да отстъпи. Влиятелният \"Комитет за разследвания\" събира доказателства срещу кандидатите по обвинение за подбуждане към незаконни събирания. Полицаите претърсиха  домовете им. Най-известният критик на Путин Алексей Навални, който подкрепя опозиционните кандидати, бе осъден по-рано тази седмица на 30 дни затвор. Властниците са притеснени и има защо. Кметът на Москва Сергей Собянин обнови центъра на града, изгради нови автобусни и метро линии, включително и велосипедни алеи. Жителите обаче искат по-достъпни медицински услуги и образование за децата си. Популярността на управляващата партия  \"Единна Русия\" е достигнала дъното. До такава степен, че кандидатите ѝ в Москва не се явяват от името на партията, а като независими. Между другото подписките с имената на техните поддръжниците бяха одобрени от избирателната комисия. Промяна отдолу нагоре За разлика от представителите на омразния режим, опозиционните кандидати са доказали своята близост с хората. Много от тях вече заседават в областните събрания на Москва. На местните избори през 2017 г. опозицията дори изненадващо успя да спечели мнозинството от местата в няколко области. На местно ниво в Русия не се вземат големи решения, но точно при обсъждането на ежедневни въпроси като пейките в парковете или общинските услуги, опозиционните политици биха могли да докажат, че поемат отговорност, правят нещо за хората, а не просто критикуват правителството. Това е именно стратегията на руската опозиция: промяна отдолу нагоре. Защото откакто Владимир Путин през 2012 година се върна на президентския пост, е ясно, че в обозримо бъдеще няма да има промяна в Русия. В Москва опозицията беше спряна грубо още на ниско ниво. Стратегията й може да се провали. Това е фатално за Русия. Ентусиазмът на тези, които все още са политически ангажирани, може да се изчерпи. И тогава елитите отново ще започнат да напускат страната.  ", "date": "2019.07.28", "title": "Това ще бъде фатално за Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398330-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D0%B8-%D0%BC%D1%80%D0%B0%D1%87%D0%BD%D0%B8%D1%82%D0%B5-%D0%BF%D1%80%D0%B8%D0%B7%D1%80%D0%B0%D1%86%D0%B8-%D0%BD%D0%B0-%D0%BC%D0%B8%D0%BD%D0%B0%D0%BB%D0%BE%D1%82%D0%BE", "text": "Иван Гешев говори като човек, решил да действа с извънредна сила срещу несъгласните с властта. От това ще произлезе само безпомощно повторение на неща, случили се преди век в болшевишка Русия, коментира Евгений Дайнов.         Като заваляха списъци на враговете – та цяла неделя... Серията започна със списъка, огласен от кандидата за главен прокурор, комуто Конституцията вменява задължението да крепи законността. Без да споменава каквото и да е за законност, избраникът Гешев заговори за разправа с враговете. Съответно, ги назова – поименно (Прокопиев, Христо Иванов и пр.), по професионални категории (адвокати, медии) и по видове: „които са в ареста или им предстои да влязат там”. Разбира се, че това няма нищо общо нито с българската Конституция, нито – с какъвто и да е мислим конституционен ред изобщо. Това е говорене на човек, решил да действа с извънредна сила срещу несъгласните с властта. В историята доста хора са говорили така, но Гешев е като че най-близо до съратника на Ленин, Феликс Дзержински, известен като „Железния Феликс” заради решимостта си да ликвидира, вън от всякакви законови конструкции, максимално количество „врагове”. Дзержински е основател и водач на „Чрезвичайния комитет” (ЧК), чиято работа е да изтребва враговете и да налага властта върху несъгласните; впоследствие ЧК става ОГПУ, НКВД и КГБ. Извънреден подход към репресиите Историческо е интервюто на Дзержински от 9 май 1920 година пред „Укррост”. В него е разкрита цялата философия на онзи извънреден подход към репресиите, който в наше време разгръща и Гешев. Ако заместим тогавашните квалификации на враговете, ползвани от Дзержински, с днешните, ползвани от Гешев, получаваме следния цитат от шефа на ЧК: „Нашата задача по отношение на попълзновенията на десните екстремисти и меншевики от Демократична България – това е да засилим и да постигнем най-висшата степен на интензивност на борбата срещу проявленията на болшевишкия им бандитизъм и мутро-олигархизъм”.     По-нататък Дзержински обяснява разликата между „безпощадното унищожаване” на поименно известни врагове и „червения терор”, който визира цели категории хора. Ако заменим онзи списък на Дзержински със сегашния на Гешев, получаваме следните „основни признаци на терора”: „сплашване и унищожаване на враговете на властта на принципа на тяхната професионална принадлежност или на тяхната роля в периода преди 1989 година”. Към първия признак Гешев причислява адвокатите и медиите. Към втория – основните фигури на Демократична България, които според него са били „част от българската номенклатура преди 1989 година”. Та и в Лондон били учили чак... Списъците на враговете Пороят от списъци на враговете е продължен от пропагандната машина на властта, като този път начело намираме бившият вестник „24 часа”. Това също е от арсенала на партията на Владимир Ленин в епохата на Дзержински: големият вожд посочва враговете, цялата преса се втурва да повтаря и най-вече – да разширява списъка им. Под заглавието „Вижте кои участваха в протеста срещу Иван Гешев” виждаме неподписан материал, който чудесно се справя със задачите, поставяни на болшевишките вестници отпреди стотина години. Списъкът на враговете е разширен с една дузина обществено известни личности, вкл. ... наша скромност. Игрите „а ла Дзержински” обаче си имат правила. След появата на списъците на гадовете е задължително бдителната преса да посочи, че те нямат никакъв шанс, тъй като срещу тях в стройни редици са строени блюстителите на правдата. И тук бившият вестник „24 часа” се откроява като флагман - с редакционен материал. Заглавието би донесло на редакцията поне наградата „Златен кортик”, връчена лично от „Железния Феликс”, ако действието се развиваше нейде през 1921 година. Ето го: „Протестиращи активисти с първи опит да откажат Гешев, 130 прокурори и следователи: Няма как да стане!”. \"No pasaran!\"  „No pasaran!” е положението, ако се върнем към комунистическите заглавия от втората половина на 1930-те години. Или – дори само към вестниците на БКП от средата на 1989 година, когато заглавията сипеха посланието, че тъмните попълзновения на световния империализъм са се разбили в твърдата позиция на другаря Тодор Живков, подкрепен от българския народ. Всъщност, в тази редакционна дописка на „24 часа” го има и това. Четете: „Това е професионална подкрепа без аналог – прокурори от двете специализирани прокуратури, от Софийската районна прокуратура, съдебни служители и от съсловната организация Камарата на следователите в България... обявяват кандидатурата на Гешев за правилна...” Обичайния завършек на подобни писания – „Народ и Партия единни срещу врага!” – очакваме в близките дни... Очевидно на властта й е омръзнало да играе играта по правилата и се ориентира към „чрезвичайни” действия. Докато бившите вестници публикуват списъци, започнаха арести за „тероризъм” на хора, фигуриращи в първоначалния списък на Гешев (от фирмата ТАД). За всеки случай започват арести и на хора, подали сигнал за корупция във властта (като например подалият сигнал за „суджукгейт”).     \"Чрезвичайното правораздаване\" Разбира се, веднъж тръгнал, влакът на „чрезвичайката” минава през различни, предварително известни (от историята) спирки. Още през 1921 година самият Дзержински набелязва основните с поредица от инструкции към своите агенти по места. Ето какви: „Задължително е да разстреляте всички арестувани, докато не е дошла някаква амнистия и не сме тръгнали да ги освобождаваме”. Или: „Борбата трябва да се води по метода на внезапни съкрушителни удари”. А накрая – основното: „Длъжни сме да бъдем жестоки”. Крайно любопитно е и неговото изрично настояване, че в упражняването на „чрезвичайното правораздаване” трябва да бъдат вкарвани максимално количество „партийци”. Очевидната цел е максимално количество хора от властта да се окажат с омърсени ръце, за да имат мотив да противостоят на някакво евентуално прекратяване на „чрезвичайките” в бъдеще. Нямам представа, какво си мислят, че правят нито Иван Гешев, нито пък бившият вестник „24 часа”. Виждам обаче резултата: безпомощно повторение на неща, случили се преди век в кървавите степи на болшевишка Русия. Всяка демокрация е различна и интересна по свой уникален начин. Всички „чрезвичайни” режими са еднакви и скучни по един и същ бездарен начин.  ", "date": "2019.07.28", "title": "Иван Гешев и мрачните призраци на миналото"}
{"url": "http://www.classa.bg/%D1%81%D0%B2%D1%8F%D1%82/item/398311-spacex-%D0%BE%D1%82%D0%BD%D0%B5%D1%81%D0%B5-%D0%B2-%D0%BA%D0%BE%D1%81%D0%BC%D0%BE%D1%81%D0%B0-3d-%D0%BF%D1%80%D0%B8%D0%BD%D1%82%D0%B5%D1%80-%D0%B7%D0%B0-%D0%BE%D1%80%D0%B3%D0%B0%D0%BD%D0%B8-%D0%B8-6-%D0%BB%D0%B8%D1%82%D1%80%D0%B0-%D0%B7%D0%B5%D0%BB%D0%B5%D0%BD%D0%B0-%D1%81%D0%BB%D1%83%D0%B7", "text": "Триизмерен биологичен принтер и добро количество зеленикава слуз, пакетирана от детския телевизионен канал Nickelodeon, който я използва като символ, са част от разнообразния товар, който корабът Dragon е отнесъл на орбита този петък. Агенцията Bloomberg подчерта наличието на тези два експериментални инструмента сред десетки други, изпратени от НАСА и някои частни компании в лабораторията за микрогравитация на Международната космическа станция. Първо, устройството за отпечатване на 3D органи ще тества капацитета си в космоса, нещо, което Русия вече реализира със собствената си технология в края на миналата година. Както бе обяснено от Европейската космическа агенция, междупланетните полети ще включват години на микрогравитация без възможност за връщане на Земята, ако някой пострада от здравен проблем. Следователно членовете на екипажа вероятно ще се нуждаят от тези органи при дългите експедиции. От своя страна, слузта на Nickelodeon ще позволи на детския телевизионен канал да покаже на зрителите си как този вид вискозна течност се държи в условията на микрогравитация. Bloomberg предлага по-подробно обяснение на плановете и очакванията на веригата, която изпрати на орбита шест литра от това зелено вещество. На Земята, където гравитацията придържа всичко, вискозната течност е кошмар за почистване. Но това, което ще се случи в МКС, ще бъде нещо като \"космически пинг понг\": изстрелване на балони, мехурчета и спрейове от слуз. \"Астронавтите наистина ще могат да вземат такава топка и да я удрят с хидрофобни хилки, във възможно най-странната пинг-понг игра\", казва източникът. Разбира се, проектът трябва да се приема и сериозно. На езика на НАСА експериментът е озаглавен „Не-Нютонови течности в микрогравитацията\" и ще включва изучаването на вискозитета (или устойчивостта на потока) и начина, по който методът на смачкване и разтягане на обекти в пространството може да бъде променен. Друг експеримент, за който корабът превозва материали и инструменти, ще сравнява свойствата на мъховете, отглеждани в космоса, с тези, които се отглеждат на повърхността на Земята, за да се определи възможната им употреба като източник на храна и кислород на Луната или на Марс. Мисията също така транспортира материали, за да тества от името на компанията Goodyear Tire & Rubber границите на силициев диоксид в бъдещите дизайни на гуми.", "date": "2019.07.28", "title": "SpaceX отнесе в Космоса 3D принтер за органи и 6 литра зелена слуз"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398314-%D0%B2%D0%B8%D0%BF-%D1%80%D0%B0%D0%B7%D0%B4%D0%B5%D0%BB%D0%B8-%D0%B7%D0%B0-%D0%B7%D0%B2%D0%B5%D0%B7%D0%B4%D0%BD%D0%B8-%D0%B4%D0%B2%D0%BE%D0%B9%D0%BA%D0%B8", "text": "Ябълката на раздора се изтъркаля в светските среди и точно като в древногръцкия мит не знаем какви ще са последствията от големите спорове и дребните спречквания. Понякога всичко отшумява, а друг път се стига до фатален край, пише \"Трафик\". Старт на големите раздори в светските среди дадоха Валери Божинов и Биляна Дол. На 8 юли бившата изгора на българския футболист призна за раздялата им в тъжен пост в личния си профил в Инстаграм.      Тя обяви, че една от причините да се разделят са изневерите на футболиста. Сръбската красавица не остави и помен в социалните мрежи от Божинов, дни след като обяви раздялата си с него тя изтри всички снимки свързващи я с него.      Колоритната двойка споделяше любовта си повече от 3 години, двамата обиколиха много екзотични места, отпразнуваха първи юни заедно с дъщерята на Божинов и нейната майка – Николета Лозанова в Дубай. Броени дни след раздялата на футболиста последва раздор и във връзката на Кубрат Пулев и Андреа. Певицата обяви за раздялата си с боксьора като пусна съобщение във фейсбук, което звучи така: \"Твърде млада съм, за да се женя и твърде голяма, за да бъда разигравана в детски игрички - наслаждавам се на необвързания живот\". Любовта между двамата продължи повече от 12 години, като той многократно обяви прид медиите, че иска деца.      Проблемите между дваматазапочнаха след скандала между Кобрата и американската репортерка Джени Суши. Припомняме, че в интернет пространството се появи скандално видео, в което Пулев целуна репортерката, докато тя му взимаше интервю след негов мач. Не след дълго се появиха нови слухове, че нашенския боксьор си има нова приятелка, с която вече живее на семейни начала. Връзката му със Стелиана продължавала от близо две години, пишат българските медии. Разделите между светските двойки не спряха до тук. Сследващите които разбиха мита за вечната любов бяха Софи Маринова и нейния съпруг Гринго. Влюбените се разведоха само 4 месеца след пищната сватба, която вдигнаха през март. Появиха се слухове, основната причина за раздялата между двамата е, че вече бившия мъж на певицата и посягал. Любовта между двамата пламна през 2015, те дълго време обмисляха своята сватпа на по-ранен етап от връзката си, но плановете им бяха осуетени, когато Гринго влезе в затвора.      След като любимия на Софи се споразумя със Софийския градски съд ,тя го очакваше с отворени обятия пред портите на Централния софийски затвор. Черешката на тортата дойде с раздялата на една от най-стабилните двойки в България, доктор Ангел Енчев и неговата годеница Теди Велинова. И те като всички остани избраха социалните мрежи, за да обявят раздялата си. След 8 години съвместно съжителство и безрезервна любов, която и двамата демонстрираха ежедневно, новината за края на тяхната връзка дойде като гръм от ясно небе. Пластичният хирург предложи брак на своята любима по един от най-романтичните и класически начини.Той и падна на коляно в Рим, като по този начин отбелязаха и годишнина от началото на връзката си.     Нещата така и не стигнаха до сватба, но имат две деца – синът им Филип и дъщеричката им София. След краха на тяхната връзка, бившата моделка изтри от живота си всичко свързващо я с бившия и годеник, включително и всички снимки от профила си в инстаграм. Последните дни се говори и за раздялата на още една дълго коментирана двойка, а именно изпълнителя Венци Венц и неговата годеница - Пепи. След като в социалните мрежи изтече клип на който се вижда Венци Венц и неговия дългогодишен приятел и партньор - Павел, а между тях лежи полугола проститутка.      Кадрите са заснети в Дубай, където дуета снима клип към новата си песен. Към момента и двамата се въздържат от коментар във връзка със скандалния клип, времето ще покаже дали и те ще отхапят от ябълката на раздора. Рап изпълнителя предложи на бившата адреналинка да споделят остатъка от живота си през 2017 година. Двамата документираха кадрите от годежа си във видеото към песента му „Любов\". Заветното „Да\" бе на върха на айфеловата кула. От няколко месеца двамата са горди родитела на малката им дъщеричка - Агуая.", "date": "2019.07.28", "title": "ВИП раздели: за звездни двойки"}
{"url": "http://www.classa.bg/%D1%81%D0%B2%D1%8F%D1%82/item/398312-%D0%BA%D0%B8%D1%82%D0%B0%D0%B9%D1%81%D0%BA%D0%B0-%D0%B4%D0%B2%D0%BE%D0%B9%D0%BA%D0%B0-%D0%BE%D1%82%D0%BA%D1%80%D0%B8-%D0%BE%D1%82%D0%B2%D0%BB%D0%B5%D1%87%D0%B5%D0%BD%D0%BE%D1%82%D0%BE-%D1%81%D0%B8-%D0%B1%D0%B5%D0%B1%D0%B5-%D1%81%D0%BB%D0%B5%D0%B4-20-%D0%B3%D0%BE%D0%B4%D0%B8%D0%BD%D0%B8,-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0-%D0%BB%D0%B8%D1%86%D0%B5%D0%B2%D0%BE-%D1%80%D0%B0%D0%B7%D0%BF%D0%BE%D0%B7%D0%BD%D0%B0%D0%B2%D0%B0%D0%BD%D0%B5", "text": "Една двойка от Шънджън (провинция Гуандонг, Китай) се срещна отново с техния син, отвлечен преди 20 години, на възраст от пет месеца, след като най-накрая го намери с помощта на технологията за разпознаване на лица, съобщава Daily Mail. Уанг Хуа и нейният съпруг са търсили в продължение на години в страната техния син, когото наемателка на семейството, с фамилно име Джоу, е отвлякла от дома им през май 1999 г., за да го продаде на друга двойка за сума, равна на 1450 долара, без да разкрива на „купувачите\" истинския произход на детето. През цялото време оттогава Уанг Хуа е носила в себе си снимка на новороденото и разпитвала всеки срещнат дали знае нещо за него. През 2018 г. полицията успяла да намери Джоу в град Урумчи, намиращ се на противоположния край на Китай, но жената заявила, че не знае какво се е случило с детето. Едва наскоро една интелигентна система за лицево разпознаване е успяла да свърже снимката на детето, съчетана със снимки на неговите родители, със снимката на 20-годишен студент, който е живеел на няколко километра от мястото, където преди две десетилетия се е случило отвличането. След това ДНК анализ потвърдил връзката и младежът най-накрая се запознал с биологичните си родители. Студентът признава, че се чувства „много развълнуван, но и вътрешно объркан от срещата \" в резултат на тази ситуация.", "date": "2019.07.28", "title": "Китайска двойка откри отвлеченото си бебе след 20 години, благодарение на приложение за лицево разпознаване"}
{"url": "http://www.classa.bg/%D1%81%D0%B2%D1%8F%D1%82/item/398313-%D0%B2-%D0%BD%D1%8E-%D0%B9%D0%BE%D1%80%D0%BA-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BF%D1%8A%D1%80%D0%B2%D0%B8-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%88%D0%B0%D0%BC%D0%BF%D0%B8%D0%BE%D0%BD%D0%B0%D1%82-%D0%BF%D0%BE-%D0%B8%D0%B3%D1%80%D0%B0%D1%82%D0%B0-fortnite", "text": "Първата световна купа по Fortnite, една от най-популярните видео игри в момента, започна този петък, на 26 юли, на тенис стадиона \"Артър Аше\", в Куинс (Ню Йорк, САЩ) и ще продължи три дни, съобщава ESPN. Първенството, което ще се излъчва на живо по официалните канали на Fornite в YouTube и Twitch, ще разпредели общо 30 милиона долара награди сред участниците, едни от най-големите награди в историята на електронните спортове. Всеки от класираните играчи - чиято възраст трябва да е над 13 години - ще получи по $ 50,000. Събитието ще има две категории: от една страна, креативният режим, който ще използва нови карти. \"Ние не знаем какви капани, скокове, трикове или друга дейност ще има за да тестваме уменията на участниците, но сме сигурни, че ще бъде вълнуващо\", се казва в изявление на Epic Games. От друга страна, ще има режим на Battle Royale (Кралска битка), където 100 играчи ще се бият, докато остане само един. Тази модалност ще има Соло версия, където всички участници играят индивидуално, както и версия Дуо, където 50 отбора от по двама членове ще се състезават един срещу друг. Сред 100-те участници и 50 отбора от цял свят са аржентинците \"K1ng\", \"xOwn\" и \"Clipnode\", двойката мексиканци \"Danyan\" и бразилците \"Atchiin\", които ще се опитат да бъдат коронясани в творчески режим. Испанците \"S2V DiegoGB\", \"PrisiOn3rO\" и \"VorwenN\" също ще бъдат част от събитието Fornite, което в момента има 250 милиона регистрирани играчи.", "date": "2019.07.28", "title": "В Ню Йорк стартира Първи световен шампионат по играта Fortnite"}
{"url": "http://www.classa.bg/%D1%81%D0%B2%D1%8F%D1%82/item/398315-%D0%B2%D1%8A%D1%80%D1%85%D0%BE%D0%B2%D0%BD%D0%B8%D1%8F%D1%82-%D1%81%D1%8A%D0%B4-%D0%BF%D0%BE%D0%B7%D0%B2%D0%BE%D0%BB%D0%B8-%D0%BD%D0%B0-%D1%82%D1%80%D1%8A%D0%BC%D0%BF-%D0%B4%D0%B0-%D0%BF%D0%BE%D1%85%D0%B0%D1%80%D1%87%D0%B8-2,5-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D0%BE%D1%82-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%B7%D0%B0-%D1%81%D1%82%D0%B5%D0%BD%D0%B0%D1%82%D0%B0", "text": "В края на май съдия Хейвуд Гилиъм от Оукланд, Калифорния, бе постановил, че предложението на администрацията на Белия дом да използва ресурсите на Пентагона за подкрепа на борбата с наркотиците чрез изграждането на граничната стена е незаконно и замрази използването на военни средства за тези цели. През юни той издаде постоянна съдебна заповед във федерален съд в Калифорния, предотвратявайки отклоняването на средствата. Съдията обясни, че Конгресът не е разрешил изрично използването на средствата на Министерството на отбраната за проекта на стената, срещу който демократите и мексиканското правителство се противопоставиха. Сега Върховният съд на САЩ отмени заповедта от по-долната инстанция, която блокираше възможността на Доналд Тръмп да разшири граничната стена. Решението ще позволи на президента да похарчи около 2,5 млрд. долара от средствата на Пентагона за изграждане на стената в Калифорния, Аризона и Ню Мексико. Тръмп отпразнува съдебното решение в негова полза и го описа като \"голяма победа за сигурността на границите и върховенството на закона\". С тези 2,5 милиарда долара, неговата администрация се стреми да изгради повече от 160 километра ограда в три щата. През февруари, когато не получи $ 5,7 милиарда, които бе поискал от Конгреса за да построи стената, Тръмп обяви национално извънредно положение, за да отклони средства от Министерството на отбраната към тази цел. През април Министерството на отбраната прехвърли почти 1 млрд. долара към средствата за стената, а през май отпусна нови 1,5 млрд. долара за финансиране на строителството. Освен демократите и защитниците на човешките и местните права, на изграждането на оградата се противопоставят и активисти, които твърдят, че стената ще наруши околната среда, може да влоши проблемите с наводненията и да има отрицателно въздействие върху дивата природа.", "date": "2019.07.28", "title": "Върховният съд позволи на Тръмп да похарчи 2,5 милиарда долара от Пентагона за стената"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398316-%D0%BE%D0%BA%D1%8A%D1%80%D0%B2%D0%B0%D0%B2%D0%B5%D0%BD-%D0%B8-%D0%B8%D0%B7%D0%B3%D0%BE%D1%80%D0%B5%D0%BD-%D0%BA%D0%B0%D0%BA-%D0%BC%D0%BE%D0%B4%D0%B5%D0%BB%D0%BA%D0%B0%D1%82%D0%B0-%D1%85%D1%8A%D1%80%D0%B4-%D1%81%D0%B5-%D0%B5-%D0%B3%D0%B0%D0%B2%D1%80%D0%B8%D0%BB%D0%B0-%D1%81-%D0%B4%D0%B6%D0%BE%D0%BD%D0%B8-%D0%B4%D0%B5%D0%BF", "text": "Американският актьор Джони Деп заяви, че бившата му жена Амбър Хърд \"му е изгорила бузата с цигара\" и е хвърлила по него бутилка, отрязвайки му по този начин един пръст. Скандалът между бившите съпрузи избухна след статия на Хърд през 2018 година в Washington Post, в която жената се определи като жертва на домашно насилие. През 2018 година Джони Деп обвини бившата в клевета. Деп твърди, че през март 2015 година между съпрузите е избухнал скандал. Хърд чула, че актьорът иска да сключи брачен договор и \"изпаднала в ярост\".      Когато Деп тръгнал към бара, жена му хвърлила бутилка по него. Той обаче си сипал, тогава тя хвърлила още една бутилка по него, като в резултат му отрязала пръст. След това актрисата изгасила в бузата на Деп цигара. В австралийското издание The Blast се появи снимка, направена в австралийска болница няколко часа след семейния скандал. На нея Деп лежи в носила, с изгаряне по бузата и омотан с бинт пръст.      Адвокатът на актьора Адам Уолдман заяви, че \"именно Деп е бил жертва на домашно насилие\". Той добави, че Хърд продължава с нападките и клеветите по адрес на Деп на страниците на The Sun. Адвокатът на Хърд отговори, че всичките обвинения на актьора са \"абсурдни, оскърбителни и не отговарят на действителността\". По думите му, доказателствата за насилието срещу Деп са фалшификация. Деп иска Хърд да му изплати 50 милиона долара за морални вреди. Двойката сключи брак през 2015 година. Година по-късно Хърд поиска развод, който бе финализиран през 2017 година.", "date": "2019.07.28", "title": "Окървавен и изгорен: Как моделката Хърд се е гаврила с Джони Деп"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398317-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D1%8E%D0%BB%D0%B8", "text": "Цял отряд от колеги, ще застане на ваша страна, когато шефовете, ще започнат да ви обвиняват в безотговорност и закъснения. Ако сами разбирате, че сте виновни, тогава не бива да се защитавате. Освен това, така ще подведете и други служители. Добър ден за романтични срещи, всичко ще се развива отлично. Препоръчително е, да се погледнете отстрани. Не става въпрос за външния вид, а за вредни навици, с които ще се наложи да се борите. Не е изключено една ярка среща, която ще бъде истинска светкавица в живота на необвързаните. Това, за което сте мечтали, се сбъдва. Късмет ви очаква и във финансите. Ще получите прилична сума, във вид на бонус. Верният път ще ви посочи дългогодишен приятел, който също се намира в трудно финансово положение. Но да вземете пример е едно, а друго да направите това, което е необходимо. Възможни са бизнес оферти, пътувания в чужбина и изучаване на нови технологии. Няма да ви е лесно, но затова пък, ще е много интересно.   Очаква ви динамичен и продуктивен ден, който ще ви помогне и зареди със сили за по-нататъшната работа. Ще сте изпълнени с ентусиазъм и ще искате да вземете всичко, което ви се предлага. Не бързайте да разказвате на приятелите си, за новия си роман. Няма да ви е лесно да държите устата си затворена, но в противен случай, ще се сблъскате с разочарования и проблеми. Може да се превърнете в заложници на собствените си чувства, затова дръжте емоциите си под контрол. Едно е да се влюбите и съвсем друго да се държите глупаво. Вие се опитвате да бъдете за любимия си едновременно приятел, любовник и родна майка. Има възможност да получите много информация, която ще ви позволи да се отклоните от набелязания път. Очаква ви много умствена работа, в процес на която, ще ви се отворят невероятни способности и възможности. Ще зададете тон на основната дейност, както и ще станете пример за следване. Самокритиката ще ви помогне, да се реализирате в професията. За финансово богатство, все още не сте дорасли, но семената на успеха вече са засети. Ще получите хубав подарък от човек, който харесвате от дълго време. Неочакван обрат на събитията, ценете този момент. Ще се заинтересувате от нещо необичайно, което ще повлече със себе си много проблеми. Тези, които са престъпили закона, трябва да бъдат изключително предпазливи. Дългото пътуване, ще ви помогне да избягате от себе си и неприятностите. Очаква ви труден ден, когато агресията и раздразнението ще ви преследват навсякъде. Опитайте се да бъдете последователни и не се подавайте на емоциите. Успешно ще се развиват преговорите с бизнес партньори. Основното нещо е, да не закъснявате за среща и да бъдете точни.   Днес ще си позволите всичко, което душата ви желае. Но имайте предвид, че това поведение може да доведе до измами, разочарования и дори финансови загуби. Внимателно обработвайте и подписвайте документи, в противен случай са възможни грешки. Тактическият подход към работата, ще ви помогне да реализирате това, което е било несправедливо забравено. Не е препоръчително да експлоатирате някого, заради собствените си цели. Ако това са ваши задачи, тогава се справете сами. Имате достатъчно време и енергия, особено ако станете по-рано. Изкривените фантазии и подозрителността, ще станат бариера пред силните любовни взаимоотношения. Мислете по-малко и правете повече! Действията, ще докажат чувствата ви. Ще имате много причини да прекратите отношенията си с някой от приятелите си, така че е по-добре да обмислите позицията си предварително. Интелектуалната работа, ще ви донесе безпрецедентна печалба, но да се вглъбявате в нея от сутрин до вечер, не трябва. Нуждаете се от почивка, при това, пълноценна и забавна. Не прекалявайте с алкохол.   Очаква ви по-скоро виртуално, отколкото визуално общуване. Вие сериозно и от ранна сутрин, ще седнете пред компютъра. И не за да работите, а само за чат и флирт. Сериозен разговор със съпруга, очаква тези, който в ума си имат само работа. Имате много нерешени проблеми, особено в бита и домакинството.", "date": "2019.07.28", "title": "Дневен хороскоп 28 юли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398318-%D0%BF%D0%BE%D1%82%D1%8A%D0%B2%D0%B0%D0%BD%D0%B5", "text": "Ще се опитам да поставя процесите, които се развиват в БСП, в по-широкия контекст на ставащото в Източна Европа. Защото България не е изолирана от околната среда и независимо че субективният фактор в лицето на ръководството на БСП играе немалка роля, все пак този фактор действа в рамките на по-общ обективен процес, от който зависи и с който трябва да се съобразява. За да вляза в контекста, ще проследя пътя на бившите източноевропейски комунистически партии през изминалите вече 30 години от началото на промените. Ще започна с идейната еволюция, която започна с отричането на комунистическата идеология още през 1989 г. и приемането/връщането към социалдемократическите принципи. Направиха го всички партии до една, дори и тези като Комунистическата партия на Чехия и Моравия (КПЧМ) и Комунистическата партия на Руската федерация (КПРФ), които формално запазиха имената си, но по-скоро по тактически причини (1).      беше осъществена още през 90-те години със замяната на комунизма като крайна цел с демократичния социа­лизъм според принципите на Социалистическия интернационал. Идейната промяна беше съпроводена и с организационна – някои партии като Полската обединена работническа и Унгарската социалистическа работническа се   на свои конгреси в края на 1989 и началото на 1990 г., но веднага, и то горе-долу със същия делегатски състав, се преучредиха с нови имена, първата – като Социалдемокрация на Република Полша (СдРП), а втората – като Унгарска социалистическа партия (УСП). И в двата случая част от делегатите на бившите компартии се обособиха в други партии, които се опитваха или да останат по-близо да традицията, или да се отдалечат от нея с по-бързи темпове, но останаха извън парламента и постепенно се маргинализираха. С други думи, запазиха общественото си присъствие онези наследници на дълго и задължително управлявалите по времето на социализма (благодарение на фиксираната в конституциите им ръководна роля), които съумяха да убедят гражданите, че макар и по нов начин, но продължават точно това наследство. Повечето управляващи комунистически партии обаче в началото на прехода   и идейните си основи, без да се саморазпускат. Така направи и БКП, която след вътрешнопартиен референдум в началото на април 1990 г. се преименува на социалистическа. От дистанцията на времето трябва да кажа, че не виждам особена разлика в двата модела – саморазпускането с новоучредяване и преименуването. И в двата случая новите партии избраха социалдемократическата посока, членството в Социалистическия интернационал, евроинтеграция­та (често и атлантическата), успяха да запазят значителното си обществено и парламентарно присъствие. Но  – и до ден-днешен в общественото пространство в собствените им страни, но и в ЕС и по света, те продължат да са определяни като бивши комунистически. Независимо от продължаващата пропагандна кампания срещу трансформиращите се бивши компартии, само няколко години след началато на прехода те една по една започнаха да печелят избори и да се връщат във властта. А основната причина не беше в това доколко кардинално те се бяха разграничили от собственото си минало, а в разочарование­то на гражданите от социалните последици след въвеждане на пазарната икономика, зад която се оказа скрит капитализмът. Първи се завърнаха във властта   През 1993 г. те излязоха на първо място в предсрочните избори, макар и с малко над 20%, като съставиха коалиционно правителство с Полската селска партия. Последваха ги  , които на редовните избори през 1994 г. спечелиха абсолютно мнозинство със своите 54%, но по тактически причини предпочетоха да направят коалиция с либералния Съюз на свободните демократи (ССД). Така те получиха либерална легитимация и обезсилиха антикомунистическите атаки, благодарение на което си осигуриха изключително успешен пълен мандат. Малко по-различно се развиваха политическите процеси в Чехословакия, където дългогодишната „нормализация“, съпроводена с чистка на реформаторите от ЧКП, я лишиха от легитимност в очите на мнозинството чехи и словаци, а и спонтанно създадените след 17 ноември 1989 г. масови организации – Граждански форум в Чехия и Общество срещу насилието в Словакия, окупираха през първите години политическата сцена. А след това на преден план излезе националният въпрос, който доведе до разпадането на общата държава, обявено в началото на 1993 г. При тези обстоятелства връщането на левицата във властта се отдалечи във времето. Въпреки впечатлението, че след т.нар. есенни революции от 1989 г. в Източна Европа процесите се развиваха паралелно, вглеждането в конкретиката показа спецификата на Балканите Тя пролича още при първите избори, защото докато централноевропейските бивши компартии получиха около десетина процента от гласовете и изглеждаха трайно погребани, на Балканите те ги спечелиха, и то с абсолютно мнозинство. Така стана в България през юни 1990 г. и в Румъния през май с.г., като там победата е на същинския наследник на РКП ‒ Фронта за национално спасение, оглавен от Йон Илиеску. Тези победи на започналите да се променят идейно и политически бивши комунистически партии се възприеха като голям успех, но на практика породиха повече проблеми. Първият беше в това, че веднага след победата си те се оказаха изолирани и яростно атакувани от силно разочарованите и допълнително ожесточени от поражението си нови десни сили. А вторият, и то по-важен, – че след като останаха във властта, на тях им се наложи да осъществяват трансформации, насочени към възстановяване на капитализма. За едно социалистическо правителство да въвежда капиталистически отношения, се оказа непосилна задача, както ярко показа вторият мандат на Андрей Луканов. Той се опита да го направи планомерно, със специално поръчания доклад „Ран–Ът“ (2), но в края на краищата предпочете да подаде оставка. Поводът беше общата синдикална стачка, но истинската причина, поне според мен, беше нежеланието му да започне икономически реформи, които ще доведат до рязко влошаване на положението на големи маси хора. Общият резултат от победите на левицата на Балканите се изрази в забавяне на реформите, поддържане на високо политическо напрежение и недоволство, което доведе до загуба на обществена подкрепа. Забавянето в България и Румъния се оказа трайно и не само ги отдели от останалите бивши социалистически страни в процеса на петото разширяване на ЕС (централноевропейските и прибалтийските бяха приети през 2004 г., а България и Румъния ‒ през 2007 г.), но продължава да се усеща и до ден-днешен. До началото на ХХI в. във властта в Източна Европа се редуваха реформиращите се бивши комунистически партии с новите десни, което не само се прие като утвърждаване на демократичния процес (според проверката на двойната смяна по Хънтингтън), но и изглеждаше като нормализация на политическата система с две големи партии по англосаксонския модел. При това, ако погледнем резултатите от управлението на левите (бивши комунисти) и десните (нови демократи), ще видим, че левите правителства са значително по-успешни както в икономическите и социалните трансформации, така и по пътя към Европейския съюз. Президентът Александър Квашневски (1995–2005) и правителството на Лешек Милер от Съюза на демократичната левица (СДЛ) осъществиха приспособяването и присъединяването на Полша към НАТО ‒ през март 1999 г., и към Европейския съюз ‒ на 1 май 2004 г. Така стана и в Унгария при правителството на Ференц Дюрчан от Унгарската социалистическа партия (УСП), заедно с либералите от ССД (2002–2009). И в Чехия присъединяването към ЕС стана при социалистическото правителство на Владимир Шпидла, макар той да не е от посткомунистическата партия, а от новосъздадената ЧСДП. Единствено Словакия от Централна Европа посрещна присъединяването си към ЕС без ляво правителство. Може и да изглежда странно, но именно успехът на левите правителства в трансформациите от държавен социализъм от съветски тип към пазарна икономика (капитализъм) и от Източния блок към Европейския съюз, се превърна в най-големия им проблем с навлизането в новия ХХI в. Основната причина бе в това, че бившите комунисти и новите леви в Източна Европа се оказаха най-гъвкави и приспособяващи се към правилата на ЕС, поставени при приемането на бившите соцстрани. А тези правила тогава бяха определени от т.нар. Вашингтонски консенсус (3), който днес вече може да се оцени и като олицетворение на неолиберализма, утвърдил се в света след краха на Изтока в Студената война. Така бившите комунисти се превърнаха в проводници на неолиберализма в Източна Европа, което драстично противоречеше не само на тяхното комунистическо минало, но и на социалистическото им настояще. Само че не бива да забравяме и атмосферата на онова време, когато непрекъснато се говореше за необходимостта бившите компартии да се реформират, прагматизмът беше сочен като единствено вярното решение, а идеологиите бяха обявени за остарели и неадекватни в модерната политика. При това в повечето случаи политическите елити на новите леви партии идваха от средите на т.нар. технократи и прагматици в бившите компартии в Източна Европа. Какво се случи с левицата след присъединяването на бившите социалистически страни от Източна Европа към западния Европейски съюз Оказа се, че тяхната роля е била да наложат капитализма, след което станаха излишни и постепенно потънаха в блатото на излъганите обществени надежди. Само година след тържественото приемане на Полша в ЕС, на парламентарните избори от 2005 г. СДЛ се срива от 41% (2001) до 11,3%, а кандидатът ѝ за президент Марек Борковски не достигна до втория тур.   продължи и при следващите избори, докато накрая, през 2015 г., тя остана извън парламента. : след двукратните победи в парламентарните избори през 2002 и 2006 г., на следващите избори, проведени през 2010 г., те получиха едва 19,3% (4), а през 2014 г. – 19,1%. Унгарските социалисти запазиха присъствие в унгарския парламент, но в позиция­та на трайна опозиция, без шансове да се завърнат във властта. Ставащото с най-успешните посткомунистически партии от Централна Европа дава основание на наблюдателите да говорят за крах на левицата.   Дълго време словашкият бивш комунист и лидер на лявоцентристката партия „Смер – социална демокрация“ Роберт Фицо се смяташе за един от най-успешните леви политици, след като беше спечелил изборите през 2012 г. с 44,4 % от гласовете, но през 2014 г. загуби президентските избори от бизнесмена Андрей Киска, а през 2016 г. „Смер-СД“ получи едва 27,3 % от гласовете и направи коалиция със словашките националисти и евроскептици. Нещата се влошиха още повече след скандала с мафиотското убийство на журналиста Ян Куциак и годеницата му Мартина Кушнирова в началото на 2018 г., масовите протести и в края на краищата принудителната оставка на Фицо през март 2018 г. Тенденцията на потъване на лявата словашка партия „Смер-СД“ се потвърди и при президентските избори от март 2019 г., спечелени отново не от левия кандидат Марош Шефчович (еврокомисар и зам.-председател на Еврокомисията), а от 46-годишната адвокатка и екоактивистка Зузана Чапутова, заложила на борбата с корупцията. Така че и в случая със Словакия ясно се вижда тенденцията на потъване на лявата партия, обвинена в корупция и връзки с мафията. Показателни за по-общата тенденция са изборните резултати и на ЧСДП, която не е посткомунистическа. Те изглеждат по следния начин: 1998 г. – 32,3 %, 2002 г. – 30,2 %, 2006 г. – 32,3 %, 2010 г. – 22,1 %, 2013 г. – 20,5 %, 2017 г. – 7,3 %. Потъването е ясно изразено. В годините на прехода към парламентарна демокрация и пазарна/капиталистическа икономика на бившите соцстрани от Централна Европа левицата изигра водеща роля. Но след като преходът приключи – с приемането на тези страни в ЕС, тя постепенно залязва. Струва ми се, че това се дължи на идейното изместване на социалистическите партии в либерална посока. А там все пак по-успешни се оказват същинските либерали. При това левицата е атакувана и от консервативно-националистическите сили, които набират сила в условията на външно- и вътрешнополитически сътресения, предизвикани от глобалните промени и оформянето на нов световен ред. Така в Унгария УСП бе изтласкана не от една, а от две дясно-консервативни партии: малко по-умерената дясно-консервативна ФИДЕС и крайно националистическата и ксенофобска „Йоббик“. Pro domo sua Очертах негативните тенденции, жертва на които станаха левите партии в страните отличнички в прехода, за да се види източноевропейският политически контекст, в който се развиват процесите в БСП. Действително и у нас присъединяването към ЕС стана със значителното участие на БСП – както на президента Георги Първанов, подписал договора за присъединяване на 25 април 2005 г., така и на премиера Сергей Станишев, поставил тържествено България на картата на ЕС на 1 януари 2007 г. Това обаче се реализира с цената на политика, която спокойно може да се нарече либерална, ако не и неолиберална. Най-яркият пример за това бе въвеждането на „плосък данък“ (ниско подоходно облагане с еднаква ставка) без необлагаем минимум от началото на 2008 г. Вярно е, че налагането на толкова несоциалистическа мярка като плоския данък беше оправдано с коалиционните партньори, но защитата му идва и от социалисти като Петър Димитров и Румен Овчаров, както и от депутата Петър Кънев (5). И ако оправданието с необходимостта да се води коалиционна политика може да се приеме, докато продължава мандатът на правителството на Сергей Станишев (2005–2009), след края му то вече е неприемливо. Нещо повече, през септември 2010 г., при обсъждането на програмата „България 2020 ‒ европейска социална държава“ на вече опозиционната БСП, предложението за отмяната на плоския данък е отложено (6). Споровете за плоския данък в БСП само затвърждават впечатлението, че тя трайно е приела икономическия либерализъм, отдалечавайки се от социалистическите решения. Да, в това отношение БСП не е сама, тъй като големите европейски леви партии още през 90-те години на ХХ в. избраха т.нар. трети път, съчетавайки традиционния социализъм с модерния тогава либерализъм. А когато в началото на 2012 г. БСП наистина се отказа от плоския данък и обяви желанието си той да бъде отменен, вече много малко хора повярваха, че тя си връща левия характер – обществото е все по-категорично убедено, че тя е партия на бизнеса, а и на част от олигархията. Едно убеждение, което трябва да се оборва с действия, а не с думи. Все пак БСП, за разлика от славните си посестрими от Централна Европа, остава втората по влияние политическа сила в България. Но е вярно, че влиза в поредица от изборни поражения от популистката формация ГЕРБ ‒ една партия, обявила се за дясна, но съчетала както спомена за миналото (чрез комунистическия произход на много нейни ръководители), така и умелото приспособяване към новите реалности. Олицетворение на това ново явление е Бойко Борисов, завършил Школата в Симеоново, бивш член на БКП, който предпочита да напусне МВР, вместо да си хвърли партийната членска книжка, охранител и ученик (по неговите думи) както на Тодор Живков, така и на Симеон Сакскобургготски. В първите години от политическата си кариера  той твърдеше, че  . Двойственият образ на ГЕРБ се оказва по-привлекателен за голяма част от българите от загубилата облика си на лява партия БСП, както показват резултатите от парламентарните избори през последните години: на 5 юли 2009 г. БСП получава 17,7 % от гласовете (748 147 д.), на 12 май 2013 г. – 26,6 % (942 541), на 5 октомври 2014 г. – 15,4 % (505 527). И е неизменно на второ място. По всичко личи, че макар и по-бавно от левите в Централна Европа, БСП също е започнала да потъва в политическото блато. Това показа неуспехът на Михаил Миков, заменил на 27 юли 2014 г. Сергей Станишев след поредната му изборна загуба, да промени образа на партията, като направи завой наляво. После дойде изненадата. На проведения на 7–8 май 2016 г. 49-и конгрес на БСП действащият лидер Михаил Миков неочаквано загуби състезанието за председател. На втория тур от гласуването депутатката Корнелия Нинова получи 46 гласа повече (395 гласа срещу 349), въпреки че на първия имаше с 49 по-малко. Споменавам тази подробност, защото това стана след преливането на гласове от двама други кандидати за поста: Красимир Янков и Георги Гергов. Промяната донесе свеж полъх и защото за пръв път в 125-годишната ѝ история начело на БСП застана жена. Почти веднага Корнелия Нинова предложи нестандартен ход – еднолично издигна за президентските избори една неочаквана кандидатура – на критика на правителството на ГЕРБ ген. Румен Радев, непознат в партийните среди, но популярен в обществото с ясната си позиция. Кандидатурата се оказа удачна и на 13 ноември 2016 г. ген. Радев беше избран за Президент на Република България – първо изборно поражение за Борисов. Съживяването беше видимо: подемът в редиците на БСП и разширилото се опозиционно пространство принуди премиера Борисов да прекъсне мандата и на второто си правителство и да обяви предсрочни парламентарни избори на 26 май 2017 г. Те бяха използвани от Корнелия Нинова, за да наложи нови правила. С цел да подмлади парламентарния облик на БСП, тя ограничи присъствието в парламента до 12 години, втората голяма промяна беше въвеждането на пряк избор на лидера на БСП от цялата партия и ограничаване на мандата му до 8 години (7). Усещането за промяна, подмладяване и надеждата за връщане на БСП в управлението предизвика ентусиазъм, който обаче не се реализира. В изборите БСП получи 27,9 % (955 490 гласа), докато ГЕРБ – 33,5 % (1 147 292 гласа). Загубата не беше голяма – само с около 200 хиляди гласа, но върна на ГЕРБ самочувствието на победител. Все пак положителната тенденция беше факт. БСП можеше да се похвали с двойно по-голяма парламентарна група, стана значително по-настъпателна опозиция, Корнелия Нинова се възползва от всяка възможност, за да се противопостави на Бойко Борисов и управлението на ГЕРБ, използваше всички парламентарни и извънпарламентарни средства, за да очертае новия облик на партията. В началото на тази година изглеждаше, че за разлика от другите източноевропейските леви партии, БСП ще запази своето присъствие като втора политическа сила и това даде надежда, че изборният неуспех е случаен. Несъмнено основната роля за възраждането на БСП е на Корнелия Нинова. Тя действително притежава завидни ораторски умения, смело се изправя срещу Бойко Борисов, заявява се като негова алтернатива и привлича привърженици сред недоволните от твърде дългото и силово управление на ГЕРБ. Едновременно с това, макар и не толкова видими за външните наблюдатели, но се появиха и сигнали за нарастващи проблеми. Още в началото на своето председателство Корнелия Нинова показа завидно умение да утвърждава контрола си върху партията. Умело и с различни мотиви отстрани онези, които бяха съдействали за избора ѝ – Георги Гергов, Красимир Янков; извади от парламента старите кадри, закалени в политическите битки, но омръзнали на хората, заяви се като носител на новото. Това умение продължава да я съпътства – и в сюжета с подадената и оттеглена оставка след загубените евроизбори тя запази пълен контрол върху Конгреса и с твърда ръка отстрани онези, които се опитаха да ѝ се противопоставят – например Валери Жаблянов. Това са важни качества за партиен лидер. Но ако се вгледаме малко по-внимателно в идейните ѝ позиции, се появяват и съмненията – поне у хора като мен, които смятат, че политиката трябва да се гради върху идеи, а не само върху моментните настроения на гражданите Първата червена лампичка за мен светна, когато БСП се противопостави на Постановление 208 от 2016 г. за настаняване на бежанците. На хората вероятно това им хареса, тъй като мотивът беше, че не бива местните власти да дават пари за бежанци, когато има толкова нуждаещи се българи. Само че един от най-старите принципи в социалистиеското движение е солидарността. Залагането на егоизма на бедните хора продължи и през следващите месеци, когато БСП постепенно еволюира към национализма както при обсъждането на Истанбулската конвенция, така и по въпроса за бежан­ците. Искам да бъда разбрана правилно – не се обявавам срещу защитата на националните интереси, но не бива това да става за сметка на съпричастността и солидарността с нуждаещи се хора. Защото тогава имаме не лява, а дясна политика. Струва ми се, че истинският проблем е в стремежа на всяка цена да се следват моментните настроения на хората, а не идейните позиции на БСП. Това доведе до залитане по модния днес национализъм. Но така БСП повтаря грешките на левите партии от прехода, които през 90-те години заложиха на властващия тогава либерализъм и се оказаха изместени от истинските либерали. С увлечението по национализма днес, който обаче си има собствени политически изразители, си обяснявам постепенното изчерпване на симпатиите към БСП през последните месеци. Защото по този начин тя напуска собствения си път. Няма да коментирам положението в БСП преди, по време и след евроизборите, защото го направиха вече достатъчно много анализатори. Но не мога да не видя, че за разлика от положението след загубените парламентарни избори през 2017 г., днес БСП е раздирана от скандали, вътрешнопартийни битки, което намалява доверието в нея като основен опонент на ГЕРБ. Когато към това прибавим и трудностите с финансирането, липсата на съюзници и най-вече загубения идеен ориентир, няма как да не се види опасността временните неуспехи да се превърнат в тенденция. Това, от което се боя най-много, е потъването на БСП в идейното блато на популизма. Съдбата на централноевропейската левица би трябвало да ни послужи като предупреждение.    ", "date": "2019.07.28", "title": "Потъване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398319-%D1%81%D0%B2%D0%B2-%D0%B0%D0%BF%D0%BE%D1%81%D1%82%D0%BE%D0%BB%D0%B8-%D0%B8-%D0%B4%D1%8F%D0%BA%D0%BE%D0%BD%D0%B8-%D0%BF%D1%80%D0%BE%D1%85%D0%BE%D1%80,-%D0%BD%D0%B8%D0%BA%D0%B0%D0%BD%D0%BE%D1%80,-%D1%82%D0%B8%D0%BC%D0%BE%D0%BD-%D0%B8-%D0%BF%D0%B0%D1%80%D0%BC%D0%B5%D0%BD", "text": "  Тези св. апостоли от 70-те били избрани за дякони със  ,   и Николай, когато в обществото вярващи възникнало някакво недоволство от начина, по който тогава били раздавани всекидневните дажби в йерусалимската църква. Там било поверено да раздават помощи на нуждаещите се. Освен това те деятелно се занимавали с проповядване на Словото Божие и почти всички умрели от мъченическа смърт. Ние разказваме за св. първомъченик Стефан (27 декември) и за св. дякон Филип (11 октомври). Дякон Николай не влиза в числото на светците.     Св. Прохор  придружавал известно време  . Сетне станал спътник на   и с него делил и трудове, и заточение в Патмос. Св. Прохор записвал  , които св. Йоан Богослов получил. По-късно той бил епископ в Никодимия. Загинал е мъченически, убит от езичниците. Св. Никанор  бил убит от юдеите, когато след мъченическата смърт на архидякон Стефан започнало голямо гонение против Божията църква. Св. Тимон  бил – както се предполага – епископ в един аравийски град. Той понесъл жестоки мъки и умрял разпнат на кръст. Св. Пармен  изпълнявал вярно и усърдно повереното му служение. Завършил живота си тихо пред очите на апостолите. Някои обаче предполагат, че умрял мъченически.", "date": "2019.07.28", "title": "Свв. апостоли и дякони Прохор, Никанор, Тимон и Пармен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398320-28-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1098 г. - Рицарите от Първия кръстоносен поход разбиват селджукския военачалник Карбука при Антиохия.     1243 г. - Започва понтификата на папа Инокентий IV.     1519 г. - Карл V е избран за император на Свещената Римска империя.     1635 г. - Гваделупа става френска колония.     1838 г. - Състои се коронацията на кралицата на Англия Виктория.     1858 г. - В Болград, Бесарабия е създадена първата българска гимназия от Възраждането - Болградската гимназия     1903 г. - Провежда се Конгресът на ВМОРО (Одрински окръг) на Петрова нива - „Странджанското Оборище\"     1914 г. - Австро-унгарския престолонаследник Франц Фердинанд и неговата жена са убити в Сараево от сръбския националист Гаврило Принцип, което дава повод за началото на Първата световна война.     1919 г. - Подписан е Версайския договор, който официално слага край на Първата световна война.     1921 г. - В кралството на сърби, хървати и словенци е приета Видовденската конституция.     1927 г. - Създадена е авиокомпания Иберия със седалище в Мадрид, Испания.     1940 г. - Румъния отстъпва Бесарабия (днешна Молдова) на Съветския съюз.     1942 г. - Втора световна война: Нацистка Германия започва стратегическа лятна офанзива срещу Съветския съюз, под кодовото име Операция Блау.     1948 г. - Югославската комунистическа партия е изключена от Коминформбюро.     1956 г. - В Познан (Полша) започва антикомунистически бунт, известен като Познанският юни, който продължава 3 дни; потушен е с участие на 10 000 войници и полицаи, и 400 танка, при което загиват над 60 души, стотици са ранени.     1967 г. - Израел анексира източен Йерусалим.     1969 г. - Стоунуолските бунтове в Ню Йорк бележат начало на съвременните гей-права движения; празник на ЛГБТ.     1989 г. - По случай 600-годишнината от Битката при Косово поле сръбският политик Слободан Милошевич изнася речта на Газиместан на мястото на битката.     1991 г. - Съветът за икономическа взаимопомощ е разпуснат.     1992 г. - Влиза в сила новата конституция на Естония.     1996 г. - Влиза в сила новата Конституция на Украйна.     1997 г. - Във втория мач между Майк Тайсън и Ивендър Холифийлд, Тайсън е дисквалифициран в третия рунд, защото отхапва парче от ухото на Холифийлд.     2005 г. - Канада става третата държава в света, която легализира еднополовите бракове.     2006 г. - Черна гора е приета за 192-ри член на ООН, съгласно резолюция 60/264 на Общото събрание на ООН.    ", "date": "2019.07.28", "title": "28 юли, историята в снимки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398307-%D0%B2%D0%B5%D0%BD%D0%B5%D1%82%D0%B0-%D1%80%D0%B0%D0%B9%D0%BA%D0%BE%D0%B2%D0%B0-%D0%B8%D0%B7%D1%80%D0%B8%D0%B3%D0%BD%D0%B0", "text": "Скандалът около това колко е платила Венета Райкова за почивката си започва да взима небивали размери, видя БЛИЦ. Всичко започна с невинен пост на водещата, в която тя разказва, че почива в Турция заедно със сина си. В него тя опровергава твърденията, че е там с богат любовник и твърди, че си е платила всичко сама - около 5 хиляди лева в супер луксозен хотел в Анталия. Впоследствие, обаче, излезе публикация, според която Венета Райкова е излъгала за сумата и всъщност е платила много по-малко. \"Когато прочета статия, че лъжа - няма как да замълча!      Ето справка за първата свободна дата за хотела, който заплатих на 8 юли, и в който почивах от 19 до 26 юли! Вижда се, че цените за един възрастен с дете започват от 2 972 евро и стигат до 32 хил евро за king suite! Цени от 1 700 лв в този хотел никога не може да има! При откриването му през 2007г е обявен за най-скъпия на Средиземноморието, информацията е интересна и достъпна за всички в интернет. Няма да допусна името ми да бъде замесено с лъжа!!      Още повече от госпожа, която много добре знае как излъга всички ви, че е напуснала сама!! Слагам точка на темата с почивката ми\", написа Венета Райкова на профила си във Фейсбук. Тя заплаши, че ще съди този, който я обвинява в лъжа, до дупка. \"Не е важна цената на почивката и предишните години в Анталия съм плащала подобни цени за хотелите в съседство, за което имам съответните банкови извлечения. Важна е обидата и квалификацията!      И то от жена, която има личен мотив да ме злепоставя в обществото\", ядосва се Венета Райкова, намеквайки, че въпросната дама е Кристина Патрашкова. Враждата между тях двете тръгна, когато Венета Райкова зае мястото й в предаването \"Папараци\". Оттогава между тях двете често прелитат стрели и различни обвинения.", "date": "2019.07.28", "title": "Венета Райкова изригна..."}
{"url": "http://www.classa.bg/%D1%81%D0%B2%D1%8F%D1%82/item/398308-%D0%B4%D0%B5%D1%82%D0%B5-%D0%BE%D1%82%D0%BA%D1%80%D0%B8-%D0%B2-%D0%BA%D0%B8%D1%82%D0%B0%D0%B9-%D0%B3%D0%BD%D0%B5%D0%B7%D0%B4%D0%BE-%D1%81-%D1%8F%D0%B9%D1%86%D0%B0-%D0%BD%D0%B0-%D0%B4%D0%B8%D0%BD%D0%BE%D0%B7%D0%B0%D0%B2%D1%8A%D1%80-%D0%BD%D0%B0-65-%D0%BC%D0%B8%D0%BB%D0%B8%D0%BE%D0%BD%D0%B0-%D0%B3%D0%BE%D0%B4%D0%B8%D0%BD%D0%B8", "text": "Едно китайско момче от началното училище случайно е открило гнездо от вкаменени яйца на динозаври, докато си играело в Хеюан (провинция Кантон, южна страна).   Джанг Янгже, който отивал на разходка с майка си, търсел инструмент за отваряне на ядки на брега на река Донг, когато видял на земята камък, който според него бил „специален\". Когато се вгледал в обекта, малкият любител на науката решил, че това може да е яйце на динозавър, поради вида на черупката му, съобщават местните медии. Майката на детето се обадила на експерти, които потвърдили, че камъкът е изкопаемо яйце на динозавър и след разкопки в околността открили още 10 яйца в същото гнездо. Всички яйца, с диаметър около девет сантиметра, са преместени в музея на динозаврите в Хеюан за по-нататъшно проучване. Смята се, че те са на възраст около 65 милиона години.", "date": "2019.07.28", "title": "Дете откри в Китай гнездо с яйца на динозавър на 65 милиона години"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398310-%D1%81%D0%B0%D0%BD%D0%B4%D1%80%D0%B0-%D0%B1%D1%8A%D0%BB%D0%BE%D0%BA-%D0%BD%D0%B0-55", "text": "Една от най-успешните холивудски актриси, Сандра Бълок, отбеляза вчера своя 55-ти рожден ден. Въпреки че мнозина й завиждат на живота, който тя води, нейното начало било трудно, защото тя нямала подкрепа от близките си. Те й казвали, че ще бъде трудно да успее, че светът на блясъка и славата никога няма да бъде нейният свят и че е пречка, че не притежавала класическа красота и идеално тяло.      Актрисата е родена в Арлингтън, Вирджиния, в семейство, в което се почитало изкуството, тъй като нейните роднини се занимавали с драматични изкуства и оперно пеене. Генетиката свършила своята работа, така че Бълок открива склонността си за актьорско майсторство и започва да \"смила\" своя естествен талант във времето. Влизайки във вълнуващия холивудски свят, тя успява да остави - от 2010 до 2014 г. Сандра бе обявена за най-високо платената актриса в Холивуд.", "date": "2019.07.28", "title": "Сандра Бълок на 55"}
{"url": "http://www.classa.bg/%D1%81%D0%B2%D1%8F%D1%82/item/398309-%D0%BE%D0%B3%D1%80%D0%BE%D0%BC%D0%B5%D0%BD-%D0%B0%D1%81%D1%82%D0%B5%D1%80%D0%BE%D0%B8%D0%B4-%D0%BC%D0%B8%D0%BD%D0%B0-%D0%BD%D0%B5%D0%B7%D0%B0%D0%B1%D0%B5%D0%BB%D1%8F%D0%B7%D0%B0%D0%BD-%D0%BC%D0%B5%D0%B6%D0%B4%D1%83-%D0%B7%D0%B5%D0%BC%D1%8F%D1%82%D0%B0-%D0%B8-%D0%BB%D1%83%D0%BD%D0%B0%D1%82%D0%B0", "text": "На 25 юли бе открит нов астероид, кръстен като ОК 2019, с размери, подобни на футболно игрище. Около 1:22 GMT небесното тяло премина необичайно близо до Земята със скорост над 24,5 километра в секунда (88,500 километра в час), но учените не осъзнаха присъствието му до няколко часа преди това, информира портал ScienceAlert. Според оценки на НАСА астероидът има диаметър между 57 и 130 метра и е преминал на 73 000 километра от Земята, между нея и Луната (средното разстояние между нашата планета и Луната е 384 400 километра). Астероидът е открит от бразилските астрономи от обсерваторията Sonear. Според портала, по време на най-близкия си подход и в часовете на мрака, 2019 г. ОК е бил видим с обикновени бинокли, но учените не са имали време да предупредят света за неговия подход, защото не могли да го проследят до сряда. Обектът има елиптична орбита и пътека, която пресича астероидния пояс между орбитите на Марс и Юпитер и след това преминава през орбитите на Земята и Венера. Алан Дъфи, водещ учен в Кралския институт на Австралия (RiAus), каза пред The Washington Post, че пристигането на 2019 ОК не би трябвало да е изненадало никого, тъй като през тази седмица имаше прогнози за пристигането на два астероида, които ще преминат относително близо до Земята. \"Мислех, че всички се притесняват за нещо, което знаем, че идва\", каза експертът. Когато Дъфи научил подробности за ОК 2019, той призна, че за него \"това е истински шок\". Той обясни, че този астероид принадлежи към групата космически скали, които астрономическата общност нарича \"градски убийци\". Ако бе ударил Земята, каза той, щетите биха били опустошителни.", "date": "2019.07.28", "title": "Огромен астероид мина незабелязан между Земята и Луната"}
