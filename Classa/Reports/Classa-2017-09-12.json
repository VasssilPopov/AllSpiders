{"url": "http://www.classa.bg/%D0%BC%D0%B5%D0%B4%D0%B8%D0%B8/item/372647-%D0%B5%D0%BD%D0%B8%D1%87%D0%B0%D1%80%D0%B8%D1%82%D0%B5-%D0%BE%D1%82-%D0%BA%D1%80%D1%8A%D0%B3%D0%B0-%D0%BA%D0%B0%D0%BF%D0%B8%D1%82%D0%B0%D0%BB-%D1%81%D0%B5-%D0%BE%D0%BB%D1%8F%D1%85%D0%B0", "text": "Все още представящите си в публичното пространство като \"медии\" издания от кръга \"Капитал\" и смехотворната жълта страница \"Клуб Зет\" публикуваха поредния фалшив донос срещу \"БЛИЦ\".    Слугинските пръсти доста са си поиграли с клавиатурата, докато изфабрикуват как някаква измислена организация била обявила 8 български медии в пропаганда в полза на Кремъл. Аргументът за въпросната пропаганда е смехотворен - изброените медии цитирали в част от статиите си агенциите ТАСС и \"Риа Новости\". Направих си труда да проверя какви новини от \"Риа Новости\" е публикувал БЛИЦ през последните месеци. Ето част от тях: \"Стрелба в Стокхолм. Има двама ранени\", \"Адският взрив в Ростов на Дон взе жертва\", \"В ОАЕ забраниха вид соев сос\". Тези новини според измисленото изследване на измислената организация означава пропаганда в полза на Кремъл!    Същата измислена организация, която еничарите показват, е представена като боркиня срещу фалшивите новини. Какъв по-голям пример за фалшиви новини от тези, които се въргалят из залязващите издания на обвиняемите бизнесмени.    Преди няколко месеца премиерът Бойко Борисов обяви за фалшива новина долнопробната инсинуация в \"Капитал\", че имал апетити към две големи в близкото минало телевизии. В гравитиращата около \"Капитал\" \"Медиапул\" бе поместена лъжата, че Брюксел искал оставката на главния прокурор Цацаров. Наложи се Европейската комисия публично да оборва фалшивата новина.    В изданията около Прокопиев бе натрапена и интригата, че Брюксел ще отнеме домакинството на предстоящото европредседателство от България.    През последните дни псевдоамериканските медии отидоха още по-далеч в спекулативно-фантазьорските си пируети - привидяха руски интереси в \"Дунарит\", въпреки обявеното намерение на българското правителство да придобие основен дял в предприятието и до го спаси. Еничарите не се посвениха да обслужат интересите на група руски олигарси водени от Малофеев.    И с това се превърнаха в техни покорни лобисти. А сега, за да отклонят общественото внимание от безобразията се опитват да прехвърлят топката в чуждо поле. Еничарите, обаче едва ли си дават сметка как злепоставят България с подобни мръснишки инсинуации, характерни за прийомите на бившата Държавна сигурност.    За еничарите е важно да се опитат да овъргалят в калта и най-четената електронна медия в България. Няма да успеят, защото милионите ни читатели са наясно, че единствените интереси, които защитаваме са тези на Майка България. Доказваме го всеки ден. И ще продължим да го правим в името на България!", "date": "2017.09.12", "title": "Еничарите от кръга \"Капитал\" се оляха!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372645-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D1%81%D0%B5-%D1%81%D0%BF%D0%B0%D1%81%D1%8F%D0%B2%D0%B0%D1%82-%D1%81-%D0%BF%D0%B0%D1%80%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B1%D0%B0%D0%BD%D0%BA%D0%B0-%D0%B7%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8", "text": "Справка на агенция ПИК във финансовите отчети на „Алфа финанс холдинг“ АД и решения на Комисията за финансов надзор разкрива шокиращ факт – губещи фирми на олигарха Иво Прокопиев са кредитирани от държавната Българска банка за развитие. Става въпрос за енергийните дружества \"Разлог Енерджи Парк\" и \"Соларпро Холдинг\" АД.   Ситуацията е абсурдна, тъй като медийният кръг „Капитал“ от 5 години непрекъснато атакува Българска банка за развитие с тезата, че тя финансира дружества, които в отделни отчетни години излизат на загуба. Справките показват, че още преди започването на атаките срещу ББР, именно трайно губещи фирми от енергийния бизнес на Прокопиев са успели да получат финансиране от държавната банка.     В отчета за дейността на „Алфа финанс холдинг“ е разписано ясно, че към февруари 2015 г., холдингът има сключен договор за поръчителство с \"Българска банка за развитие\" АД относно финансирането на двете губещи компании \"РЕП\" АД и \"Соларпро Холдинг\" АД. Документи от Комисията за финансов надзор разкриват, че полученото финансиране датира още от края на 2011 г., но вероятно енергийните компании на олигарха са имали трудности с коректното разплащане на вноските и затова се е наложило холдингът-шапка да встъпи във взаимоотношенията 4 години по-късно.   Финансисти, банкери и анализатори се чудят има ли край лицемерието на финансово-медийния кръг „Капитал“? Вече 5 години медиите на Прокопиев създават фалшиви новини, че ББР спасявала фирми, дето уж имали общо с този или онзи политик, а в същото време именно негови губещи бизнеси са се домогнали до спасителна кредитна линия от държавната банка?   Във всяка нормална държава такъв абсурд би бил заклеймен от всички медии и политици, но в България се случва точно обратното – обвиняемият олигарх Иво Прокопиев гастролира по националните телевизии и раздава акъл как да се бори финансовата корупция.    ", "date": "2017.09.12", "title": "Прокопиев се спасяват с пари на Българска банка за развитие! (ДОКУМЕНТИ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372646-%D1%81%D0%B2%D0%B5%D1%82%D0%BE%D0%B2%D0%BD%D0%B8-%D0%BB%D0%B8%D0%B4%D0%B5%D1%80%D0%B8-%D0%B8-%D1%82%D0%B5%D1%85%D0%BD%D0%B8%D1%82%D0%B5-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B8-%D1%81%D0%BD%D0%B8%D0%BC%D0%BA%D0%B8", "text": "Световните лидери могат да се похвалят с , които могат да засенчат романсите на холивудските звезди. Любовта на политиците също е под светлината на прожекторите, обект е на много внимание и интриги и дори дава повод за конспирации.Романтичните истории на популярните политици са .    Такава например е приказката на  , която в миналото е била негова учителка, а днес е една от най-обсъжданите първи дами в света. Безспорно   Доналд Тръмп.    . Зад гърба си има минало на модел, което създаде известен дискомфорт в предизборната кампания на съпруга й, но днес е една от най-харесваните първи дами в света.     . Те не се притесняват да се появяват публично заедно, дори напротив – Готие придружава половинката си дори на най-важни срещи като срещата на върха на НАТО.Българското президентско семейство също често се оказва в светлината на прожекторите. , смелия избор на тоалети и благотворителността си, която опитва да опази в тайна.       Доналд и Мелания Тръмп през 2000 година     Премиерът на Канада Джъстин Трюдо и съпругата му Софи.     Френският президент Еманюел Макрон и съпругата му Бриджит.     Турският президент Реджеп Ердоган и съпругата му Емине.     Медийното внимание привлича и една нетрадиционна двойка – премиерът на Люксембург и неговата половинка Готие Дестене.     Българското президентско семейство също често се оказва в светлината на прожекторите. Съпругата на президента Румен Радев стана популярна с пиперливия си изказ, смелия избор на тоалети и благотворителността си, която опитва да опази в тайна.     Президентът на Аржентина Маурисио Макри и красивата му съпруга Хулиана Авада.     Германският канцлер Ангела Меркел и съпругът й Йоахим.     Министър-председателят на Обединеното кралство Тереза Мей и нейният съпруг Филип.     Японският премиер Шиндзо Абе и съпругата му Акие.     Кралят на Йордания Абдула и съпругата му Рания.     Президентът на Сирия Башар Асад и съпругата му Асма.     Гръцкият премиер Алексис Ципрас и съпругата му Бети.     Мексиканският президент Енрике Пеня Нието и съпругата му Анхелика.     Руският президент Владимир Путин и бившата му съпруга Людмила.", "date": "2017.09.12", "title": "Световни лидери и техните половинки (СНИМКИ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/372638-%D0%B1%D0%B8%D0%B7%D0%BD%D0%B5%D1%81%D1%8A%D1%82-%D0%B3%D1%83%D0%B1%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D1%81%D1%82%D1%80%D0%B5%D1%81%D0%B0", "text": "\"Българският бизнес губи по 70-80 милиона лева годишно заради големия стрес, на който са подложени служителите\", заяви председателят на Българската стопанска камара Тончо Томов по време на пресконференция на тема \"Играта на професионалното прегаряне и баланс личен живот-работа\". \"Има много дефиниции на така наречения \"бърн аут\" (прегаряне). Една от тях гласи следното: състояние, свързано с емоционално и физическо изтощение. Част от симптомите са главоболие, изтощение, схващания, дори дисфункция в сексуалния живот, поведенчески проблеми, агресивност. Според данни от САЩ и Европа различните поколения и полове имат различна предразположеност към \"прегаряне\". Идеята ни е да обясним и обучим бизнес средите как да предпазват служителите си от този стрес, тъй като в днешно време средата става все по-взискателна, плановете – все по-предизвикателни. Относно данни за това състояние сме изостанали на фона другите държави от ЕС, но се надяваме до 1-2 години да имаме по-точни цифри\", обясни Анелия Горгорова – управител на Key Success Indicators (консултантска компания в областта на управлението на човешките ресурси и бизнеса) и член на управителния съвет на Българска асоциация за управление на хора. \"Стресовият феномен съществува и в България. Образованието, армията и администрацията са едни от сферите на работа с най-висок процент на прекомерен стрес. Като цяло работата, която изисква контакт с хора, е най-засегната. Годишно се изплащат над 144 милиона лева за болнични, а 50 на 100 от тях са причинени именно заради стрес или бърн аут. Тук не е засегнат само бизнесът, но и ангажираните хора. Неблагоприятният климат на работната среда предизвиква стресово състояние. Да създадем клинични пътеки и терапии не е единственият начин да решим проблема. Трябва да се създаде работна атмосфера, която да прави служителите щастливи\", обясни още Томов. В България има регулация относно този проблем, тя е неизбежна, заради европейски регламенти, но е твърде обща. Според нея, работодателите са задължени да следят психическото здраве на служителите си, но няма нужния капацитет и контролни органи, обясни Томов. \"Стресът е епидемията на 21-ви век. Той работи на две нива - честота и степен на стрес. В Северна Америка бърн аут струва на бизнеса над 320 милиарда долара годишно. В Торонто 30% от младите хора имат психически проблеми, тревожност, депресия или различни физически заболявания. Има шест основни фактора, които влияят върху стреса на служителите: конкуренцията, отчуждаването, посланията от обществото, технологията, самотата и икономиката на държавата. Хората вярват в мита за прогреса, за ефективността, за удовлетворението. Отговорността да се предпазим от това не е само индивидуална. Трябва да се борим заедно, да изискваме повече от правителството. Работодателите трябва да дават по-чести почивки на служителите си и да ги карат да ги взимат, да направят работната среда по-приятна и да не задължават работниците си да работят повече от 8 часа\", каза Хамза Кан - специалист по стратегически маркетинг.", "date": "2017.09.12", "title": "Бизнесът губи милиони заради стреса"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/372639-%D0%BF%D1%80%D0%BE%D1%87%D0%B8%D1%82%D1%8A%D1%82-%D0%BD%D0%B0-%D0%BA%D0%B0%D1%80%D0%B8%D0%BA%D0%B0%D1%82%D1%83%D1%80%D0%B8%D1%81%D1%82%D0%B0-%D0%BA%D0%BE%D0%BC%D0%B0%D1%80%D0%BD%D0%B8%D1%86%D0%BA%D0%B8-%D0%B7%D0%B0-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B8%D1%8F%D1%82%D0%B0", "text": "Прочитът на създалата се ситуация покрай отвличането на Адриан Златков на карикатуриста Христо Комарницки, специализиран в политическата сатира.  ", "date": "2017.09.12", "title": "Прочитът на карикатуриста Комарницки за отвличанията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372640-%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%BE-%D1%80%D1%83%D1%81%D0%BA%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D0%B2-%D1%82%D1%83%D1%80%D0%B8%D0%B7%D0%BC%D0%B0-%D1%81%D0%B5-%D1%80%D0%B0%D0%B7%D0%B2%D0%B8%D0%B2%D0%B0%D1%82-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D1%83%D1%81%D0%BF%D0%B5%D1%88%D0%BD%D0%BE", "text": "\"Българо-руските отношения в туризма се развиват много успешно, а постигнатите през тази година резултати се очертава да надхвърлят рекордните от миналата година\". Това заяви министърът на туризма Николина Ангелкова на среща с Олег Сафонов - ръководител на Федералната агенция по туризъм на Руската федерация. Разговорът се състоя в китайския град Чънду в рамките на 22-рата Генерална асамблея на Световната организация по туризъм към ООН.   Министър Ангелкова подчерта, че Русия е един от стратегическите туристически пазари за България и съобщи, че за периода януари-юли 2017 г. туристите от Руската федерация у нас са близо 365 хил. и това е близо 2% ръст в сравнение със същия период на миналата година. Само през юли Русия заема второ място в класацията за входящ туризъм в страната ни с общо 155 хил. посещения. През 2016 г. България получи наградата на National Geographic travel-Русия за най-добро направление за семейна почивка на руските туристи. Николина Ангелкова акцентира, че министерството работи много успешно с туристическите администрации не само на Москва, но и на редица руски региони, особено Уралския край.  Олег Сафонов благодари на българското правителство, лично на премиера Бойко Борисов и на министър Ангелкова за бързата им реакция при настъпилите форсмажорни обстоятелства с руски деца в някои лагери по Черноморието. Става дума за случай от месец юли, когато след внезапна смърт на собственик на лагер \"Чавдар\" в Обзор се оказа, че банковите му сметки са изпразнени.   Тогава със съдействието на премиера Борисов и спешната визита и намесата на министър Ангелкова на място, почивката на децата продължи по план, дори бяха приети други, вече планирани групи. Компетентните органи работят ефективно и в резултат децата са изкарали добре почивката си и се прибраха без проблеми в родината, поясни днес Сафонов. Министър Ангелкова увери, че освен масовите форми на почивка двете страни имат голям потенциал да развиват успешно и балнео- и СПА и религиозния туризъм.    Съвместно с руските партньори започваме реализацията на поклоннически маршрути. Предстои във Варна да се състои през октомври конференция с участието на руски представители, на която ще се обсъди сътрудничеството в поклонническия и културно-историческия туризъм, стана ясно от думите на министъра. По тези въпроси ще се проведе и съвместна конференция на изложението „Интурмаркет\" в Москва. Също така ще направим изложение в Москва и Санкт Петербург в рамките на Дни на България, каза още тя.   Ще задълбочим партньорството си и за развитието на детския и санаторно-курортния туризъм, в който Русия има големи традиции и си партнира с Европейската СПА асоциация. Добри са перспективите да привличане и на повече инвалиди и спортисти за лечение, рехабилитация и подготовка у нас, поясни още Николина Ангелкова. Тя изтъкна значението на увеличаващите се руски инвестиции в България и даде за пример уникалната за района на цялото Черноморието ледена пързалка в Кранево, където чудесно се съчетава летен туризъм със зимни и плувни спортове.   Олег Сафонов изрази задоволство, че морето на България е много чисто и предлага чудесни условия за почивка. За разлика от други страни тук не е имало бум на рота вируси, а страната е известна сред руснаците като сигурен и спокоен маршрут. Това е факт благодарение усилията на правителството да гарантира спокойствието на туристите и изградените пречиствателни станции, обобщи министър Ангелкова. Тя покани събеседника си отново да посети страната ни и да се запознае на място по-подробно с условията за отдих и пътешествия.", "date": "2017.09.12", "title": "Ангелкова: Българо-руските отношения в туризма се развиват изключително успешно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372641-%D0%BA%D0%BE%D0%BB%D1%82%D1%83%D0%BA%D0%BB%D0%B8%D0%B5%D0%B2%D0%B0-%D0%B2-%D1%81%D0%BC%D1%81-%D0%B4%D0%BE-%D0%B1%D0%BE%D1%80%D0%B8%D1%81%D0%BE%D0%B2-%C2%AB%D0%B7%D0%B0%D1%89%D0%BE-%D1%81%D0%B5-%D0%BA%D1%80%D0%B8%D0%B5%D1%82%D0%B5,-%D0%B4%D0%BE%D0%BA%D0%B0%D1%82%D0%BE-%D0%BD%D0%B0-%D0%BF%D1%80%D0%B8%D1%81%D1%82%D0%B0%D0%BD%D0%B8%D1%89%D0%B5-%D0%B1%D1%83%D1%80%D0%B3%D0%B0%D1%81-%D0%B7%D0%B0%D0%B4%D1%8A%D1%80%D0%B6%D0%B0%D1%82-%D0%BE%D1%80%D1%8A%D0%B6%D0%B8%D0%B5-%C2%BB", "text": "    Десетки контейнери с тонове продукция на оръжейния завод „ЕМКО” от дни са блокирани на Бургаското пристанище, съобщи BiT телевизия.  Стойността на пратката е $60 млн., а мотивите за спирането й остават неясни. Ако до края на деня тя не бъде освободена, сделката на завода ще се провали и той ще дължи огромни неустойки на своите контрагенти.  За казуса информира Емилиян Гебрев, който снощи даде сензационно интервю за предаването „Просто Диков”.  „20 млн. долара от тези $60 милиона ще отидат като печалба за държавната фирма „Кинтекс“.  Оръжия за още 80 млн. долара може да бъдат изнесени, ако контейнерите бъдат освободени“, обясни Гебрев.  „Всичко е произведено в срок. Качествено е, но по някакви странни причини „държавата“ проваля сделката, а „Кинтекс“ не е получавала толкова пари от 90-те години насам. Не се разрешава от три дни да се оформят документите за износ. Накрая се разбра, че самият министър се разпорежда на ръководството на „Кинтекс“ да спрат сделката непосредствено преди натоварването на кораба“, обяснява оръжейният търговец. Такъв случай в историята не само на България, но и на света няма, коментира той.  Една държава няма как да се отказва от толкова много пари и да развали отношенията си с един традиционен партньор, с който 40-50 години са градени взаимоотношения. До този момент обаче Митница – Бургас не разрешава износа.  След като от BiT намекнаха за лобистка дейност, от Икономическото министерство отговориха, че не министър Емил Караниколов, а Междуведомственият съвет по отбранителна индустрия е спрял лиценза за внос и износ на фирма „ЕМКО“ поради извършени нарушения при съхранение на боеприпаси. Съветът бил информиран затова от полицията.  „Няма нищо нередно, но службите си прехвърлят топката и всичко се размива. Времето тече и се създават излишни напрежения“, каза пък Гебрев.  Възниква въпросът кой има интерес сделката да бъде развалена и България да загуби милиони долари. От икономическото министерство естествено прехвърлят топката в полето на съвета, а те на служба КОС. През това време България обеднява, а мафията забогатява. Ако тази сделка се провали Караниколов и Бойко трябва да си понесат отговорността!", "date": "2017.09.12", "title": "Колтуклиева в СМС до Борисов: «Защо се криете, докато на пристанище Бургас задържат оръжие?!»"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372642-%D0%BC%D0%B5%D1%80%D0%B7%D0%BE%D1%81%D1%82%D0%B8%D1%82%D0%B5-%D0%BD%D0%B0-%E2%80%9E%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%E2%80%9D-%D0%B5%D0%BB%D0%B8%D1%82", "text": "Безнаказано се вършат мерзости в България. Както на макро, така и на микро ниво. Погледнете близо трийсетгодишния преход. Изтъкан е от мерзости.    И кои са авторите й .     Чуден елит, наистина… Съставен от агресивни и необразовани личности. Как е възможно такива лица да бъдат елит? Толкова ли не е способен българският народ да излъчи умни, култури или просто нормални хора? Способен е, разбира се. Само дето елитът не се назначава от народа.       От онези, които смятат, че понеже разбират всичко, са в състояние да определят съдбините на света.       Ясно е, че няма да се опре. Тук назначаването на елита минава особено безпроблемно. Достатъчно е ясно да заявиш верността си към Големия презокеански брат, да не спираш да възхваляваш пропагандираните от него идеи и членството ти в елита е гарантирано. И няма никакво значение от каква партия си – лява или дясна, дали си социалдемократ или християндемократ, дали си либерал или консерватор. Това са подробности. Крайно незначителни.      Много просто – за да докажат полезността си на новите господари. Преди 1989-а тези хора бяха най-верните оръженосци на Москва. Днес са най-верните слуги на Вашингтон. А това, което правят, по същество е едно и също.       Преди като малоумни повтаряха колко велик е комунизмът. Днес със същата жар разпалват пламъците на антикомунизма. Това също е мерзко поведение. Но мерзостта е техният занаят. И не им прави впечатление. Някогашните млади надежди от школите на БКП, партийните кариеристи, доносниците на службите днес са мастити грантови анализатори, либерали и демократи. Вярно, с годините са се поотпуснали, натежали са, което, впрочем, говори за охолен живот.     Страстта на грантоедите да обслужват каузите на господарите не е намаляла. Преди 1989 г. тъпчеха свободата на словото, защото така ги учеха от съоответния идеологически отдел на БКП.   .   Колкото по-усърдни са в заглушаването на неудобните гласове, толкова  по-сигурно е, че ще заслужат поредния грант. Парите не са малко, могат да ги накарат да забравят всяка извършена мерзост. А онези, които дават парите, никак не са глупави.       Донорите знаеха, че  нахъсаните комсомолци най-лесно и бързо ще се трансформират в също толкова нахъсани евроатлантици. Щом си вършил мерзости преди 1989-а, съвсем естествено е да продължиш да ги вършиш и впоследствие. Донорите не сбъркаха. Заложиха на правилните хора. На онези, които им вършеха, а и днес продължават да им вършат слугинската работа. Проблемът остава за нас, обикновените хора.  Проблемът ни е, че продължаваме да търпим този измислен елит.  ", "date": "2017.09.12", "title": "Мерзостите на „българския” елит"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372643-%D0%BF%D1%80%D0%B8-%D0%B3%D0%B0%D0%BB%D0%B0-%D1%80%D0%B0%D0%B7%D0%BA%D0%BE%D1%81%D1%82%D0%B8%D1%85%D0%B0-%D0%BD%D0%BE%D0%B2%D0%B8%D1%82%D0%B5-%D0%B1%D1%80%D0%B0%D0%B4%D1%8A%D1%80%D0%B8,-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D0%BC%D0%B0%D1%80%D0%B8%D1%8F-%D0%B1%D0%B5%D0%B7-%D0%B3%D1%80%D0%B8%D0%BC-%D0%BD%D0%B0-%D0%B6%D0%B8%D0%B2%D0%BE-%D0%BE%D1%82-%D0%BA%D1%8A%D1%89%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B8", "text": "При Гала традиционно и тази година се напълни с коментатори на \"ВИП Брадър\". Маги Желязкова, Иво Танев и Зейнеб решиха да нищят характерите на новите участници във формата. Междувременно от \"На кафе\" предадоха няколко минути на живо от Къщата, където Енджи и Мария си говореха и подреждаха багажа си. Певицата бе без капка грим, а според Гала дори и така изглежда добре. [null] [null] Първи в устите на коментаторите попаднаха Александра Богданска и Даниел Петканов. Според Маги Желязкова ни очаква интересна развръзка, а може би и завръзка.      \"Интересно е дали напрежението между тях ще ескалира и какво ще си кажат в очите, когато имат време да обсъдят случилото се\", каза тя. \"Сашка е много земен човек, тя е много интелигентна жена, бях с нея в \"Черешката на тортата\" и съм очарована\" призна Желязкова и получи подкрепа от всички коментатори в студиото. Мегз и тук събра само негативи. \"Не мога да кажа една добра дума за нея, а много ми се иска. Може би в предаването ще се покаже като миловидна и наивна\", поде Зейнеб, но веднага бе скастрена от Гала, че трябва всички да дадат шанс на дизайнерката.      \"Аз пък на Алфредо бих му разбирала дори повече отколкото на тази. Дори и на брадъра ще му е трудно да разговаря с дизайнерката\", без да се интересува изстреля Желязкова. Тото от \"СкандаУ\" е направил страхотно впечатление на всички в студиото. От екипа на гала обаче сигнализираха за противоречие. \"Във визитката си той казва, че мрази чалгата, а групата му има песен с Алисия. Защо\", зачудиха се в студиото. \"Абе, хубав мъж е, ще видим какво ще покаже, но ще стигне далеч\", повтори няколко пъти Иво Танев. Енджи Касабие хареса много на всички коментатори.      \"Тя има еклектиката на абсолютния красив приказен ориент, заедно с модерното. Тя ще бъде много интересен персонаж\", заяви Зейнеб. \"Каквато и да е. тя носи класата в себе си. Единствената в Къщата\", заяви Желязкова.", "date": "2017.09.12", "title": "При Гала разкостиха новите брадъри, показаха Мария без грим на живо от Къщата (СНИМКИ)"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/372644-%D0%BA%D1%8A%D0%BB%D0%B1%D0%BE%D1%82%D0%BE-%D0%BB%D1%8A%D0%B6%D0%B8-%D0%BE%D0%BA%D0%BE%D0%BB%D0%BE-%D0%B1%D1%80%D0%B5%D0%BA%D0%B7%D0%B8%D1%82-%D0%B7%D0%B0%D0%BF%D0%BE%D1%87%D0%B2%D0%B0-%D0%B4%D0%B0-%D0%B8%D0%B7%D0%BF%D0%BB%D1%83%D0%B2%D0%B0", "text": "Такава възможност рядко се случва. Електоратът рядко има шанс да наблюдава как избраните от него политици в реално време се сблъскват с неизпълнимостта на дадените от тях лъжливи обещания. Обикновено предизборните обещания са толкова неясни, че трудно могат да бъдат свързани с реалността (\"Да направим Америка отново велика\"), друг път реализацията им е определена за толкова дълъг срок, че когато „гарантираният ръст\" най-сетне настъпи или не настъпи, този, който го е обещал, както често се случва, отдавна не заема своя пост.    Само че във Великобритания сега се стигна до съвсем различна ситуация. В периода на подготовката на миналогодишния референдум политиците, които се застъпваха за излизането на страната им от Евросъюза, дадоха напълно конкретни обещания. Някои от тях бяха резултат на невежество: както стана ясно, едва малка част от тях въобще са разбирали как работят механизмите на Евросъюза. Други обещания бяха откровени лъжи и политиците знаеха, че това са лъжи. Поради това те не очакваха, че ще им се удаде да победят при гласуването, и не очакваха тяхното невежество и лъжа да бъдат разкрити.    Но те победиха и сега лъжите им изплуват на повърхността. Най-наглата лъжа засягаше парите. В периода на подготовка за референдума водещите привърженици на излизането на Обединеното кралство от ЕС обикаляха страната с големи червени автобуси, на които имаше лозунг: „Всяка седмица изпращаме на ЕС 350 млн. лири, хайде вместо това да финансираме нашата система за здравеопазване\".    Това се оказа много убедителен аргумент, както признаха привържениците на Брекзит. Само че това число беше измислица: Великобритания не изпраща на Евросъюза по 350 млн. лири седмично, показаха проверки на достоверността на информацията. Някои представители на победната кампания впоследствие признаха това. При това сега, вместо да се икономисват по 350 млн. лири седмично, участниците в преговорите се оказаха въвлечени в спорове за това колко пари дължи Великобритания на Европа – за неизпълнение на бюджетните обещания, за подписани споразумения, чиито условия така и не са били изпълнени.    Освен това британското правителство постепенно осъзнава, че излизането от единния пазар, който не е обикновена зона за свободна търговия, също ще му излезе много скъпо. Възможно е създадените със съвместни усилия европейски агенции и структури отново да бъдат изграждани от нулата, което също ще повлече след себе си огромни разходи – например регулиращи органи в сферата на фармацевтиката и ядрената енергетика. Напълно е възможно на страната да се наложи да създава нова мащабна митническа служба – с множество места за паркиране на границата, компютърни системи и митнически служители – за да премине на нов режим, след като Великобритания напусне Европейския митнически съюз.      В дългосрочна перспектива във Великобритания бюрократичният апарат ще се разрасне и не нея ще й останат твърде малко средства, които да може да харчи за здравната система. Втората лъжа, често повтаряна в периода на кампанията, беше за това, че излизането от единния пазар ще бъде лесно и бързо. По думите на Лиъм Фокс, който сега е главен представител на Великобритания на преговорите, касаещи търговията, новото търговско споразумение с Европа ще бъде „най-простото в човешката история\". Министър Дейвид Дейвис, който отговаря за целия процес, казваше, че „ние можем да сключваме сделки... и умеем да ги сключваме бързо\".    С потресаващо спокойствие и невероятна разсеяност привържениците на Брекзит казваха, че всякакви търговски отношения с които и да било страни по света могат да бъдат сключени за броени месеци. На практика от момента на огласяването на резултатите от референдума измина цяла година, и още половин година измина от момента на започването на процедурата по излизането на Великобритания от ЕС. И за това време не беше постигнат никакъв напредък.    Досега британското правителство не успя да определи своята позиция, което съществено затруднява процеса на преговорите с Брюксел. Миналата седмица Дейвис каза, обръщайки се към Камарата на представителите – съпътстват от гръмък смях – че „никой не очакваше, че процесът Брекзит ще бъде лек\".      Все едно той не помни, че той лично убеждаваше хората в това. Засега не е ясно какво ще се случи. Знаем, че обещанията на привържениците на Брекздит бяха празни. Техните оценки бяха погрешни. Дори и ако това правителство се е ползвало с някакъв авторитет, той отдавна се е изпарил. Още повече, изборите са сложна работа, предаността към партията остава достатъчно силна и на нас ни се налага да имаме работа още с много други фактори.    В периода на подготовката за референдума избирателите не се вълнуваха от фактите. По време на неотдавнашните извънредни избори те, изглежда, вече вярваха по-малко на управляващата партия, поради което й отказаха достатъчно места за абсолютно мнозинство. Дали ще понесат привържениците на Брекзит ново наказание при поредни избори?    Скоро ще стане известно. Отговорът на този въпрос има значение, защото подобна ситуация скоро може да възникне и в САЩ. Като кандидат за президентския пост Доналд Тръмп също даде няколко конкретни предизборни обещания, включително обещанието да построи стена по границата с Мексико, за която трябва да платят мексиканците. Няма значение колко мексикански политици отхвърлиха такава възможност. Тръмп продължава да повтаря своето обещание.    Сега, когато се разгарят бюджетните битки, Мексико, което не е учудващо, няма да плати за стената по границата точно така, както Брекзит няма да помогне да се икономисат 350 млн. лири за Великобритания. Ще накажат ли избирателите Тръмп за това, че той не изпълни своите обещания? Скоро ще стане ясно.   ---------------------------", "date": "2017.09.12", "title": "Кълбото лъжи около Брекзит започва да изплува"}
{"url": "http://www.classa.bg/%D1%82%D0%B5%D1%85%D0%BD%D0%BE/item/372637-ar-%D0%BE%D1%87%D0%B8%D0%BB%D0%B0%D1%82%D0%B0-%D1%89%D0%B5-%D0%B7%D0%B0%D0%BC%D0%B5%D0%BD%D1%8F%D1%82-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B8%D1%82%D0%B5", "text": "Очилата с допълнена реалност (AR) могат да заменят смартфоните в близките години, смятат експерти от индустрията, но за това е необходим технологичен пробив в интерфейса, пише тайванското издание DigiTimes. Изобретателят на очилата Microsoft HoloLens AR Алекс Кипман заяви неотдавна, че смартфонът вече е мъртъв, а главният специалист на Oculus Майкъл Абраш прогнозира, че AR очилата ще заменят смартфоните в следващите пет години. Като технически характеристики, AR очилата са по-добри от смартфоните. Така например, те имат дисплеи с по-висока разделителна способност, обективи с възможност за 3D възприятия, различни типове сензори и дълготрайни батерии. „Тесните места\" в технологиите на AR очилата ще бъдат отстранени с течение на времето, което ще им позволи да изпълняват напълно функциите на смартфона, а мощните AR приложения ще доведат до изтласкване от пазара на умните телефони. Преломният момент за разработчиците ще настъпи с преодоляване на разликата между интерфейките човек-машина на AR очилата и смартфоните. За управление на смартфоните в момента хората използват сензорни панели и глас от късо разстояние с помощта на интуитивен, пряк модел на връзка човек-машина. Съществуващите методи за управление на AR обаче са сложни – някои функции създават проблеми с конфиденциалността при разпознаване на жестове или гласово управление. Междувременно, доклад на IDC твърди, че пазарът на допълнена (AR) и виртуална реалност (VR) в страните от Централна и Източна Европа (ЦИЕ), вкл. устройства, софтуер и услуги, възлиза на 130 млн. долара през 2016 г. и се очаква да нарасне до 262% тази година, достигайки 471 млн. долара. В близките години обемът на AR/VR пазара в региона ще нараства средно със 133% на година, за да достигне 9 млрд. долара през 2021 г., прогнозира IDC. В региона на Централна и Източна Европа се наблюдават много успешни проекти за допълнена и виртуална реалност в различни бизнес сфери, коментират от IDC CEMA. Такива са например проектите за управление на складове с помощта на AR очила в Румъния, учебниците по естествени науки, които взаимодействат с триизмерни модели на човешкото тяло чрез смартфон, в Чехия и изложбите във формат с допълнена реалност в Москва. Потребителският сегмент обаче се очертава като най-голям по разходи за AR/VR в Централна и Източна Европа през настоящата година. На него ще се паднат 38% от харчовете за оборудване, софтуер и услуги, свързани с допълнена и виртуална реалност, отбелязва IDC. Внедряването на технологията в промишлеността ще става с по-бавни темпове – тази година производствените предприятия в ЦИЕ ще похарчат за AR/VR малко над 100 млн. долара.", "date": "2017.09.12", "title": "AR очилата ще заменят смартфоните"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/372631-%D0%B2-%D1%80%D1%83%D1%81%D0%B8%D1%8F-%D0%B1%D0%BB%D0%B0%D0%B3%D0%BE%D0%BF%D1%80%D0%B8%D1%8F%D1%82%D0%BD%D0%B0%D1%82%D0%B0-%D0%BA%D0%BE%D0%BD%D1%8E%D0%BD%D0%BA%D1%82%D1%83%D1%80%D0%B0-%D0%BE%D1%82%D0%BD%D0%BE%D0%B2%D0%BE-%D0%B1%D0%B0%D0%B2%D0%B8-%D1%80%D0%B5%D1%84%D0%BE%D1%80%D0%BC%D0%B8%D1%82%D0%B5", "text": "След две години рецесия Русия се върна към икономическия растеж. Деловите среди обаче не са настроени оптимистично, тъй като страната така и не се опитва да излекува структурните болести на своята икономика.   Криза, каква криза? В пълните с компютри офиси в IT Park в Казан, голям руски град на река Волга, превърнал се в иновационен център, суровият и дълъг период на рецесия, от който Русия едва излезе, бе просто един чудесен етап… на растеж!   “Нищо не усетихме. Нашият оборот дори се утрои за три години”, казва въодушевено Антон Грачев, младият директор на този център за високи информационни технологии, открит през 2009 година и превърнал се вече в модел. Стартъп компаниите идват тук една през друга. Инвестициите, комбинация от частни фондове и държавни помощи, ускоряват проектите. Кабинетът на регионалния министър на развитието е на един от етажите, редом до тези на големи частни групи и дори на един филиал на Microsoft. Умножавайки източниците на приходи, паркът даже успява да се самофинансира. Дали това е модел, който лесно може да бъде повторен в цяла Русия? “Не е сигурно…”, признава през усмивка Антон Грачев.   На около 700 километра от Москва, Казан и неговият IT Park освежават руската икономика, която сега излиза от двугодишна рецесия, но не се възползва от нея, за да се реформира. В навечерието на президентските избори през март 2018 година, неудовлетвореността се превръща в безпокойство в деловите среди. Предизвикана от понижаването на цените на петрола и утежнена от западните санкции срещу Русия заради украинския конфликт, кризата се оказа поредната пропусната възможност за модернизиране на икономиката.   Отсега нататък възстановяването би трябвало да намали още повече стимула на Кремъл да направи промени. Тъй като на повърхността последните данни са успокоителни: официално кризата е в миналото, защото Русия е регистрирала икономически растеж две последователни тримесечия тази година - 0,5% и след това 2,5%. Прогнозите са за растеж от 2,3% през 2017 година и 2,5% през 2018 година. Някои ключови сектори вече преживяха явен подем това лято. Продажбите на леки коли, например, се увеличиха с 19% на годишна основа през юли. Нещо, което потвърди възстановяването на потреблението, въпреки че кризата остави дълбоки социални разделения: броят на руснаците, които живеят под прага на бедността, се е увеличил от 15,5 милиона през 2014 година до 23,4 милиона.   Тази благоприятна конюнктура изведнъж измести на заден план призивите за промяна. Структурните проблеми обаче остават същите: силна зависимост от петрола, природния газ и други суровини (на тях се пада половината от руския износ); слабост на частните инвестиции (Сбербанк и ВТБ, два държавни мастодонта, смазват един банков сектор, който преживява истинска вълна от отпадащи от системата банки); слабо присъствие на малките и средните предприятия (на тях се пада само 20% дял в икономиката); недостатъчна тежест на предприемачите (едва 2% от руснаците казват, че искат да започнат свой собствен бизнес); неизправна инфраструктура (автомагистралата Москва - Санкт Петербург все още се строи); неефективност на държавната политика (изпълнени са под 50% от одобрените програми).   Разбира се, има проблясъци на напредък. Казан и неговият IT Pаrk, чието развитие започна доста преди кризата, са доказателство, че един нов модел е съвсем възможен в Русия: Татарстан, богат на петрол регион, също бе свикнал да живее от приходите от петрол и газ, но в неговата столица Казан бяха създадени условия да се мисли за бъдещето.   В останалата част от страната нещата също се раздвижват: като се възползват от международното напрежение, някои сектори, например селското стопанство, преживяха истински бум. Промишленото производство, слабо място по принцип, бележи ръст. Само че, в момент когато бюджетната и паричната политика принудиха правителството да намали разходите, а централната банка да държи лихвените проценти високи, новите двигатели на растежа са прекалено малко, за да може да бъде постигната истинска диверсификация на националната икономика. Властите насърчават износа, но малките и средните предприятия все още са слаби, макар да е възможно да се превърнат в истински източници на технологии и продажби в чужбина.   Икономическите условия не са единствените спирачки за реформите. Такава е и липсата на прозрачна и честна съдебна система, която би защитавала предприемачите и би гарантирала един истински климат на доверие - необходими фактори за установяване на благоприятен бизнес климат. Вечен източник на безпокойства, съдилищата все така пораждат страх с лошото си функциониране. Във вертикалата на властта в Кремъл, в обстановка на борба между отделните кланове, цари своеволие и съдебната система е използвана като инструмент.   Съдебната хроника това лято само потвърди тази констатация: близкият до властта Игор Сечин, всемогъщият шеф на държавния петролен гигант Роснефт, е обвинен, че дърпа конците на два големи процеса.   Първият е срещу Алексей Улюкаев, либералният бивш министър на икономиката, арестуван за корупция след нелепа засада в сутерена на централата на Роснефт и застрашен от 15 години затвор.   Вторият процес е срещу Владимир Евтушенков, олигарх начело на групата Система, осъден да плати гигантски обезщетения на същата тази компания Роснефт в последния епизод от една безкрайна сага около купуването на друг производител на петрол. Той трябва да плати 2 милиарда евро компенсации и правосъдието вече замрази някои активи на неговата група, включително една трета от капитала на най-големия мобилен оператор в Русия - МТС.   Тези две афери потвърдиха упоритото запазване на на правото на по-силния в Русия по стар обичай. И, далеч от миражите на обещанията за промени, те предизвикаха дълбоко безпокойство в деловите среди.", "date": "2017.09.12", "title": "В Русия благоприятната конюнктура отново бави реформите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372632-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D0%B2%D1%82%D0%BE%D0%BD%D0%BE%D0%BC", "text": "Св. Автоном живял в трети и началото на четвърти век. Бил епископ в Италия. При царуването на император Диоклетиан започнало силно гонение срещу Божията църква. Автоном си спомнил думите на Господа Иисуса Христа: „Когато ви гонят от един град, бягайте в друг\" (Мат. 10:23). Ръководен от тия думи, той напуснал Италия и дошъл във Витиния, малоазийска област. В градеца Сореос, разположен до Никомидийския залив, бил приет в дома на известния в областта страннолюбец Корнилий. Радостта на Корнилий била голяма, че в дома му гостува един светител.   Автоном започнал да просвещава езичниците със светлината на евангелската истина. Обърнал мнозина от тях към Христа Господа. Мисионерската му дейност протичала така успешно, че станало нужда от по-широко помещение за молитвено събрание на новообърнатите. Домът на Корнилий се оказал вече малък да побере голямото множество вярващи.   Явила се нужда от просторен храм. И новата християнска община в Сореос си построила храм в чест на св. архистратиг Михаил.   Като уредил Сореоската църква с необходимия брой свещеници, епископ Автоном ръкоположил Корнилий за дякон в нея. След това се отдалечил в Исаврия и Ликаония, където насаждал със същия успех Христовото учение. Оттук се върнал пак в Сореос и ръкоположил Корнилий за свещеник, посветил го нашироко в християнските истини и в правилата на църковното служение, и подпомогнат най-вече от него, продължил да наставлява и ръководи цялото сореоско паство.   По това време император Диоклетиан пристигнал в Никомидия. С неговото идване гонението срещу Църквата се разразило и тук с голяма сила. Фанатици езичници тръгнали да търсят Автоном, известен нашироко като най-голям деец при разпространяване на християнското учение. Епископът си спомнил наново думите на Спасителя - „когато ви гонят от един град, бягайте в друг\" - и решил пак да запази себе си за благото на Църквата. Отпътувал тайно за град Клавдиопол, разположен на брега на Черно море.   Тук той прекарал до времето, когато опасността за сореоското паство преминала. След това се върнал отново във Витиния и поставил Корнилий за епископ на Сореоската църква.   Като устроил по тоя начин напълно тази църква, той тръгнал на мисионерска проповед из разни други малоазийски области.   Недалеч от град Сореос се намирало селото Лимна. Автоном обърнал към Христа Бога много от езическите жители на това село.   Един ден останалите езичници на село Лимна извършвали тържество в капището на езически идол. Новопокръстените християни, като узнали за това, навлезли масово в капището, разрушили идола, разсипали жертвите и съборили до основи самото капище.   Разгневените езичници се сговорили да отмъстят на християните. Те узнали тайно деня, в който епископ Автоном ще служи в храма „Св. архистратиг Михаил\" в Сореос. Решили да предприемат внезапно нападение срещу богомолците. През време на светата Литургия те нахлули с оръжия в храма, прогонили молещите се, влезли в светия олтар, убили епископа и затрупали тялото му с камъни.   Това станало около 313 г. Една благочестива дякониса, на име Мария, вдигнала останките на светителя Автоном и ги погребала на удобно за молитвени срещи място.   Няколко години по-късно, когато Църквата Божия била вече напълно възтържествувала над езичеството, един военен построил храм на мястото на блажената кончина на свещеномъченик Автоном. През времето на строежа този мъж намерил неговите свети мощи, които се оказали нетленни.   Много болни, които пристъпвали с вяра към тия свети, чудотворни мощи, получавали изцеление.", "date": "2017.09.12", "title": "Св. свещеномъченик Автоном"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/372634-%D0%B3%D0%B5%D1%80%D0%B3%D0%BE%D0%B2-%D0%B8%D1%81%D0%BA%D0%B0-%D0%B4%D0%B0-%D0%B2%D0%B7%D0%B5%D0%BC%D0%B5-%D0%B2%D0%BB%D0%B0%D1%81%D1%82%D1%82%D0%B0-%D0%B2-%D0%B1%D1%81%D0%BF", "text": "            , каза хотелиерът по телевизията на ГЕРБ, Канал 3. Същата телевизия, която само ден по-рано даде думата на друг “опоцизионер” на настоящото ръководство на БСП, Атанас Мерджанов.   Няма да влизам в дълги обяснения, защо БСП не е и не може да бъде партия на Гергов. То е ясно, защо. Не само защото почти няма политическа сила, през която да не е минал пловдивчанина за последните 25 година, а преди всичко защото БСП е създадена с цел да се бори срещу хора, като самия Гергов. Факт, който като че ли не се повтаря достатъчно често и бива угоднически забравян във важни моменти. Не само от колеги журналисти, но и от членовете и функционери на БСП.   Унижението, Георги Гергов да вика “другар” на дядо Петко от Габрово например, е по-голямо дъно, дори и от “танковете” на Младенов. Не, защото Гергов е лош човек, а защото другото е глупост. Та какъв другар може да бъде милионерът – масон Гергов на един работник, на моя дядо или на баща ми дори?! Никакъв, разбира се.   Всъщност зад фалшивото пеене на бизнесмена от трибуната на Копривките, ясно се видяха и останалите менте-черти на бандерола, който Гергов иска да лепне върху “Позитано”. И трябва да си сляп или много добре платен за да се направиш на луд, че не ги виждаш. А те са:   . Тук е момента да се отбележи, че дори това да е така, пак не е достатъчен повод Борисов да си мисли, че може да назначи свой човек за председател на БСП. Защото нека нямаме илюзии по този въпрос – Георги Гергов е кандидат на Бойко Борисов за поста лидер на БСП. И тук не е важно, дали членовете на партията харесват Нинова, а дали все още искат да съхранят някаква идентичност или просто искат да я пуснат за масова приватизация, чрез фалшиви бонове на бутките край река Марица.    Готино, но отново кухо и дълбоко лицемерно изказване. Само минута преди тези свои думи, Гергов вече бе разделил партията, пред държащата услужлив микрофон Беновска.   . Явно нищо, другарю Сталин, бих изкоментирал единствено аз.   . С тези думи преди време, Корнелия Нинова най-редовно се била обръщала към Георги Гергов, разказва самия той. Под “там”, и двамата разбирали Бойко Борисов. За неразбралите, нека обясня, какво точно представлява това изказване. С него бизнесменът – социалист просто изпира свои възможни гафове от миналото. Ако утре например, излезат наяве някакви негови тайни срещи и договорки с Борисов, то първият вече ще си е постлал легендата, че Нинова е била постоянно в течение с тези неговите скрити игри, дори нещо повече, че той е изпълнявал нейни нареждания. Гениално, бих казал, така се лъжехме в трети клас.    Той има две по-сериозни страни. Едната е, че през последните няколко години ръководството на БСП само си позволи да стане част от някакво псевдоляво, в което хора като Гергов, бяха и все още са ръководни фактори. А това вече е много голям проблем. Проблем, който спешно се нуждае от радикално решение.   Втората страна е, че няма как човек да се сърди на Борисов, че бута Гергов за лидер на най-голямата лява партия в България. Защото, какво реално би могъл да загуби босът на ГЕРБ от една подобна ситуация? Нищо, или в най-лошия случай, самия Георги Гергов. Голяма работа, както казват в Банкя.   Да, така е Гергов. Глупост е, но да те попитам аз тебе, а ти какво си мислиш, че правиш? Разбира се, че същото. С тази разлика, че твоето може да убия тази партия. Да не говорим, че нито Наско Мерджанов е БСП, нито дори Никола Габровски, може да бъде цялата партията. Защото, мисля вече е ясно, че БСП е нещо, което ти няма как да познаваш, въпреки патоса, с който размахваш бъдеще, из ливади и паланки.   . Плашенето, че видиш ли, аз държа връзките с Русия е отвремето на Васил Коларов, но не и от времето на 21 век. Да не говорим, че клишето БСП е Русия е вярно точно толкова, колкото и Иво Прокопиев е САЩ. Защото и в двата случая иде реч основно за интереси свързани с пари, добре опаковани в пищна, но невярна риторика.    Да бе, така е. Затова се казва Ахмед Доган, а не Христо Ботев и затова има сараи, а не къща в Калофер. Но, като махнем тези дребни детайли, с тези си думи Гергов отново прави опит да внуши, че чисто стратегически, той вече е заобградил настоящото ръководство на БСП, а падането на политическата гилотина върху главата на Нинова, е само въпрос на време. Нещо, което обаче само изглежда така, от ниската височина на пловдивските тепата.    Истината е съвсем друга. В нейното дъно, колкото и да е незаконосъобразен днешният роден политически свят, все още обаче седи легитимността. Опитът, да си играеш с една политическа сила, все едно е футболен отбор, е как да кажа, доста тъп. Защото ПЕС не е ФИФА, а привържениците на партия, не са екзалтирани запалянковци, дошли за 90 минути на стадиона, а после оттеглящи се в комфорта на дома. Да не споменавам, че подобно поведение, е гнусно-обидно към същите тези хора, чиито интереси твърдиш, че защитаваш.   Смея да твърдя, че познавам лично доста хора от БСП. И бивши, и настоящи. Помня игрите на хората около Чавдар Кюранов, ранните анализи за бъдещето на партията на Андрей Райчев, социалдемократизма на Камов, и разбира се, евролевицата на Сашо Томов. Последният бе брокер, също като Гергов. БСП надживя всички тях. Надживя и танковете на Младенов, и игрите на Луканов, и стратегиите на Лилов, и честноста на Виденов и управлението на Станишев. Разбира се, БСП ще надживее и Георги Гергов. В това, нямам никакво съмнение.   Въпросът ми е само един. Кога, по дяволите?    ", "date": "2017.09.12", "title": "Гергов иска да вземе властта в БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372633-%D0%B0%D0%BD%D0%B3%D0%BB%D0%B8%D1%8F-%D0%BE%D0%B4%D0%BE%D0%B1%D1%80%D0%B8-%D0%B7%D0%B0%D0%BA%D0%BE%D0%BD-%D0%B7%D0%B0-%D0%BE%D1%82%D0%BC%D1%8F%D0%BD%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE", "text": "Британската камара на общините подкрепи законопроекта за отмяна на европейското законодателство, който предвижда промяна в законите на Обединеното кралство, след напускането му на Европейския съюз през 2019 година. След дебатите, продължили над 8 часа, премиерът Тереза Мей заяви, че решението дава сигурност и яснота за страната преди напускането й на Европейския съюз и възможност за по-голяма увереност в продължаващите преговори за Брекзит между Лондон и Брюксел. Правителственият законопроект за отмяна на европейското законодателство на територията на Обединеното кралство ще бъде подложен на осемдневно обсъждане в комисиите на Камарата на общините. Преди да се превърне в Закон, той ще бъде обсъден и в долната камара и Камарата на лордовете, след което предстои окончателно съгласуване на текста и одобрението му от кралица Елизабет Втора. Законопроектът се смята за един от най-важните конституционно значими законодателни актове в британската история, отбелязват информационните агенции.", "date": "2017.09.12", "title": "Англия одобри закон за отмяна на европейското законодателство"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/372635-%D0%B3%D1%83%D0%B3%D1%8A%D0%BB-%D0%BE%D0%B1%D0%B6%D0%B0%D0%BB%D0%B2%D0%B0-%D0%B3%D0%BB%D0%BE%D0%B1%D0%B0%D1%82%D0%B0-%D0%BE%D1%82-2-4-%D0%BC%D0%B8%D0%BB%D0%B8%D0%B0%D1%80%D0%B4%D0%B0", "text": "Компанията Alphabet, която е собственик на интернет гиганта Google, обяви в понеделник, че е стартирала официална процедура по обжалване на наложената през юни глоба за €2,42 млрд. от страна на регулаторните органи на Европейския съюз за защита на конкуренцията. Преди време Комисията по конкуренция на ЕС постанови, че Google злоупотребила с господстващото си положение на пазара на интернет търсачки, като популяризира собствените си услуга за онлайн пазаруване при излизане на резултатите за конкурентни онлайн услуги в нейната търсачка. Европейските регулаторни органи наложиха глоба от €2,42 млрд. и наредиха на компанията да спре тези лоши бизнес практики в рамките на 90 дни, които изтичат на 28 септември. Още тогава Alphabet заяви, че не е съгласна с решението на ЕС и че обмисля обжалване на наложената глоба, като вече е в ход самата процедура. Говорител на ЕС заяви, че Европейската комисия ще защити решението си от юни в съда. През миналата седмица най-висшият съд на ЕС подкрепи друга голяма компания в лицето на Intel Corp. при обжалването на наложена през 2009 г. глоба от Комисията по конкуренция в размер на €1,06 млрд., като това решение представлява сериозен удар върху европейския антитръстов регулатор.", "date": "2017.09.12", "title": "Гугъл обжалва глобата от 2.4 милиарда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/372636-%D0%BD%D0%B0%D1%88%D0%B0%D1%82%D0%B0-%D0%B8%D1%80%D0%BC%D0%B0-%D0%BA%D0%BE%D1%81%D1%82%D0%B2%D0%B5%D0%BD%D0%B8%D1%82%D0%B5-%D0%B6%D0%B5%D1%80%D1%82%D0%B2%D0%B8-%D0%BD%D0%B5-%D1%81%D0%B5-%D0%B1%D1%80%D0%BE%D1%8F%D1%82", "text": "Ние се зверим в урагана Ирма и не виждаме, какво всекидневно опустошение върви и тук. Пада дърво в парка и убива невинна жена. Пада футболна врата в изоставен стадион и убива дете – и все едно, че нищо не е било. Сетне наричат въпросния стадион „злополучен“ – без да си дават сметка, че злополучна е самата България.   А от телевизиите се чудят, защо още не са изнесли смъртоносната врата. И какво, като го направят – ако не изнесат Всемогъщата Безотговорност? Но пък къде ще я складират? Няма толкова обширно място, което да побере Безотговорността и Равнодушието.  Дори за ядрените отпадъци от Козлодуй се намира място, но за Безчувствеността на Държавата – не.   Злополучен стадион? Всъщност, злополучни са ония фалшиви стадиони, покрай които някои хора си напълниха търбусите. Нали помните, колко стадиона направиха в села, в които живеят шепа хора.  50-60 човека преживяват някак в някое село – а им правят стадион за 5 милиона лева.  Това са злополучните стадиони, които ви се изплезват с нахалството си. Те са и доказателството, че всичко е притворно в далаверата с европИйците.   И сега какво? Погребват клетото дете – но футболния турнир не го отлагат. С едноминутно мълчание щели да почетат паметта му. Всъщност, ще почетат разрушителната нашенска Безстопанственост – всякаква, в която вече и нравите български се усещат безпризорни.  Една минутка мълчание заради тази стихия – хайде да я почетем, да помълчим, да я преглътнем и да продължим към следващата злополука. А догодина турнирът щял да се казва на името на загиналото дете. Какви циркаджилъци само, какъв притворен манталитет! Как се случи всичко това – и как се издържа?   Пак по телевизията гордо показаха още един образец на Злополучието: разменят стара хартия срещу нова книга. Всяко дете, което доведе възрастен, който пък носи 5 килограма хартия, получава нова книга. Хубаво – това сигурно трябва да минава за пример за разцвета на Българската Култура. А допреди четвърт век домовете на обикновените българи пращяха от книги – ей, не се правете, че не го знаете. Били предадени не знам колко си тона хартия – и така били спасени хиляда и 200 дървета от изсичане. Ами изсеченото в областта на културата, науката и образованието? Докога ще ви заблуждават някакви маниаци от телевизиите, че изобщо има истински живот в културата? Спасяваме хиляда и двеста дървета – обаче факта, че беше ликвидирано масовото четене, а и самото отношение към книгата – тия „косвени жертви“ никой не ги брои.   А за Председателството подготвяли 200 доброволци: те щели да упътват чужденците за входовете на НДК, да им оказват първа медицинска помощ, да ги посрещат на летището, да им казват, какъв транспорт да използват, да им разказват историята на страната. А един доброволец, сякаш изпълзял от котилото на захариевки каза:  „Изобщо, те трябва да узнаят, че България е една просперираща държава във всяко отношение“.  Просперираща държава? Кой го е направил такъв този?  Иди в Градежница, лъжльо малък – само там.   Няколкостотин нашенци се опитали да подобрят рекорда на Гинес за правене на лицеви – много сме напред в тия дивотии. Какво доказваме по този начин, един Господ знае. Щеше да има някакъв смисъл, ако правеха лицевите си опори пред Парламента. Пък ония там, каквото искат да си мислят:  че им се кланят – или пък че съществува някаква енергия, с която да се съобразяват. Енергия за лицеви опори има.    Обаче за друго – не.", "date": "2017.09.12", "title": "Нашата ИРМА |коствените жертви не се броят"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/372628-%D0%BD%D0%B5-%D0%BF%D1%80%D0%BE%D1%88%D0%BA%D0%B0,-%D1%82%D1%80%D1%8F%D0%B1%D0%B2%D0%B0-%D0%BD%D0%B8-%D0%B0%D0%BC%D0%BD%D0%B5%D0%B7%D0%B8%D1%8F-%D1%80%D0%BE%D1%88%D0%BA%D0%B0,-%D1%82%D1%80%D1%8F%D0%B1%D0%B2%D0%B0-%D0%BD%D0%B8-%D0%B0%D0%BC%D0%BD%D0%B5%D0%B7%D0%B8%D1%8F", "text": "  Трябва ни помирение като народ, защото раните на миналото са нещото, което ни пречи да се фокусираме върху проблемите, които са сега, върху предизвикателствата, с които идва бъдещето.     Засега разкаянието и прошката остават далечен, дори имагинерен вариант, просто добро пожелание за един по-добър свят. Затова на нас, като общество, като народ, ни трябва една голяма, повсеместна политическа и историческа амнезия. Да забравим, за да можем да започнем на чисто и да погледнем напред.     Това обаче, което също трябва да помним, е, че народ, който е втренчен в историята си, е обречен да се върти в кръг. А у нас вглъбяването в миналото е нещото, което определя и политиката, и обществения дебат.   Живеем в полярно време, на емоции и бързи екзалтации. Няма просто леви и десни, имаме путинофили и соросоиди (и прилежащите им вариации).   Да съсипеш всеки смислен дебат, са нужни само няколко коментара с обвинения на база комунисти-фашисти, преди той да се превърне в една голяма говорилня, от която нищо смислено не излиза.   Забравата ни трябва, за да престанат разговорите за паметници да бъдат водещия дебат в обществото, измествайки теми като корупцията, като сигурността, като образованието. Бъдещето минава на заден план, стане ли въпрос за враждите от миналото. Нека левите си бъдат идеологически леви, десните - десни. Всеки да си защитава идеите с аргументи, а не с обиди и етикети.     В България има  . Той осъжда всичките зверства на отминалия режим и забранява символите му. Но на практика е една голяма врата в полето, защото и до днес не само че има тениски със сърп и чук, но има хора, които искат да ги носят. И за тях в това няма нищо лошо.   Защото както болката и омразата трябва да бъде забравена, така трябва да се забравят и фалшивите идоли, извратената благодарност, граничеща със сляпо подчинение. Да бъде оставена носталгията по едно романтично идеализирано минало, от което са изхвърлени лошите спомени.     В противен случай историята ще остане само котва, държаща ни здраво вързани към миналото и без възможност да продължим напред.", "date": "2017.09.12", "title": "Не прошка, трябва ни амнезия рошка, трябва ни амнезия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/372629-%D0%BF%D0%BB%D0%B0%D1%89%D0%B0%D1%82-%D0%BB%D0%B8-%D0%BA%D0%BE%D1%80%D0%B5%D0%BA%D1%82%D0%BD%D0%B8%D1%82%D0%B5-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D1%87%D1%83%D0%B6%D0%B4%D0%B8%D1%82%D0%B5-%D0%BA%D1%80%D0%B0%D0%B6%D0%B1%D0%B8-%D0%BD%D0%B0-%D1%82%D0%BE%D0%BA", "text": "Енергоразпределителните дружества си събират парите за крадения ток от джобовете на коректните платци, скривайки в графа \"технологични разходи\". Такова мнение изрази пред bTV бившият председател на енергийния регулатор Еленко Божков.   \"Представете си, че продавате прясно мляко. Сипвате по 1-2 литра, но накрая по стените на съда остават капчици - това са технологичните загуби. Търговецът плаща всички литри мляко, но по някакъв начин трябва да осчетоводи тези технологични разходи\", обясни експертът.   По думите му част от загубите на ток са в трансформаторите, както и в линиите и шийните системи. В началото електродружествата имали право да отчитат по 14% загуби, които по-късно били свалени на 8%.     Според него в крайна сметка около 10% от заплатеното за ток всъщност покрива загуби на дружеството, които не са от технологичен характер.   По думите му точният размер на загубите става ясен при разлика между балансовия електромер и сбора на индивидуалните уреди за отчитане.   Според бившият шеф на ДКЕВР монтирането на недостъпни електромери дава възможност при отчитане да се прехвърля част от откраднатото на домакинства с по-малко от средното потребление.  ", "date": "2017.09.12", "title": "Плащат ли коректните потребители чуждите кражби на ток?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/372630-%D0%BC%D0%B8%D1%82%D1%8A%D1%82-%D0%B7%D0%B0-%D0%BD%D0%B5%D0%B2%D0%B8%D0%BD%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BC%D0%B8%D1%82%D0%BD%D0%B8%D1%87%D0%B0%D1%80%D0%B8%D1%82%D0%B5", "text": "Преписката между български и холандски евродепутат, които биха могли да си говорят в Брюксел за изясняване на “различията” между тях, придоби …стари измерения. Новото е в това, че холандският евродепутат Кати Пири, който сигнализира за масов тормоз на българската митница на турски работници, завръщащи се през лятото в Турция, отговори на гневно писмо на българския евродепутат Ангел Джамбазки, настояващ за извинение към набедените, според него, български митничари, до доказване на твърденията за това, че целенасочено притесняват точно въпросната група транзитни пътници. Иначе няма нищо ново в твърденията за нередности по българските митници.   От както се помня, за митничарите се разправят вицове като за милиционерите ,но не като за единица мярка за тъпота, а като нарицателно за корумпираност. За което се извинявам от името на зевзеците, измислящи вицовете, на онези митнически служители, които не отговарят на тази представа (но пък се “чудя” защо масово ги “подозираме”).   Няма да припомням брадати вицове, но случката ражда нов анекдот, подобен на един антисемитски от времето на СССР, състоящ се от две думи: “евреин миньор”. Нашият евродепутат, пледиращ за невинността на митничарите по презумпция, на практика перифразира, обединявайки в едно понятията “невинен” и “митничар”.   Патриотичният демарш е на депутата Джамбазки, който стъпи на динената кора на “бореца срещу корупцията” Бареков в рамките на платения от КТБ проект “България без цензура” и така се подхлъзна, че чрез инерцията на този катапулт се изстреля чак в Брюксел. Според мен, бранейки реномето на вероятно най-дискредитираната в очите на самите българи професия у нас – от гледна точка на царящата в нейното гнездо корупция, Джамбазки се “гръмна в крака” и сега трябва да си събира гилзите, за да докаже пък той основанията за своята защитна пледоария.   Искал доказателства или извинение. От гледна точка на широко разпространеното неодобрение на българите за депутатите у нас (и техните десетократно по-скъпо платени сънародници в Европейския парламент) това е все едно да поиска черно на бяло да му се докаже, че на него и подобните му се гледа от “широките народни маси” като на нагаждач, измекяр и използвач в името на голямата заплата, а не като на самоотвержен защитник и безсребърник, страдащ в сърцето на богатата Европа за бедната България и нейните набедени митничари (обобщението на обидните представи не е мое и не се споделя непременно от моя милост в този вид ). То наистина битува в масовото съзнание.   Повтарям отново, че не бих обобщавал по начина, по който се обобщава за подкупността и лакомията на митничарите у нас. Знам обаче две неща със сигурност: че тази крушка не расте без опашка и че в сравнението се познава истината. Феноменът не съществува в държави, в които корупцията е сведена до проценти, които я правят екзотика (каквото е положението в редица страни от европейския Север - значи не е задължително митничарят да бъде грабител, т.е. това зло не се предопределя от самата професия).   Имам известна представа чрез мнението на близки, които са вътрешни хора за системата на митниците. От тях съм чувал, че в България няма митничар с ефективна присъда, излежавана в затвора. На учудването ми защо това е така, получих отговор: отърваването от затвора у нас струва около 5 хиляди евро. Това били“джобни пари” за мнозина от онези, които понякога биват арестувани за демонстрация на държава загриженост пред скептичния Брюксел и пред лековерната българска публика.   Щеше ми се българският евродепутат да беше прав, но съм готов да се обзаложа, че отговорът на холандския му колега на доста истеричното писмо (със спокоен и уважителен тон, напълно в духа европейската цивилизованост) наистина се базира на споменатите от холандеца над 200 оплаквания на турски транзитни пътници от едно и също: тормоз от българската страна на границата. Това дали е достатъчно “доказателство” за основателността на сигнала? Или трябват записи от видеокамери, писмени самопризнания и разпечатки от специални разузнавателни средства, които жалбоподателите трябва да приложат?   У нас обаче е така: червени депутати, горди правоприемници на налаганото от червената диктатура с десетилетия преследване на църквата, са днес най-гневните защитници на православния кръст, който една верига германски магазини глупаво цензурира от етикетите на свои гръцки стоки. А пък гласовити патриоти, използвали платформата на “борбата с корупцията” под водачеството на забогатял от журналистическо обслужване партиен вожд, защитават презумпцията за невинност на една професионална прослойка в България, която – с извинение отново - е легендарна с негативния си образ по отношение на корупцията.   Ясно е, че Джамбазки свири подстрекателски на струната на антитурските настроения, когато се хвърля в защита на български митничари от твърдения на турски работници и техните семейства. С което сам дава доказателства за злоупотреба – злоупотребява с европейския си пост за целите на антиевропейско поведение, каквото е дискриминацията по етнически принцип на хора, имащи право на свободно придвижване и еднакво третиране пред лицето на закона.", "date": "2017.09.12", "title": "Митът за (невинността на) митничарите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372625-%D0%B3%D0%B5%D1%80%D0%B8-%D0%BD%D0%B8%D0%BA%D0%BE%D0%BB-%D1%81%D1%8A%D0%B1%D1%80%D0%B0-%D0%BE%D1%87%D0%B8%D1%82%D0%B5-%D0%BD%D0%B0-%D0%BD%D1%8E-%D0%B9%D0%BE%D1%80%D0%BA-%D1%81%D0%BD%D0%B8%D0%BC%D0%BA%D0%B8-18", "text": "Гери-Никол лъсна на апетитни кадри в социалната мрежа. Красивата малка дива привлича погледите в САЩ с уникална визия, която би разгорещила всеки мъж. На кадри в социаланта мрежа, заснети от фотограф, се вижда как бившата участничка в \"Х фактор\" крачи гордо облечена в огнено червено. Горнището на изпълнителката на \"Момиче като мен\" обаче прозира, и събира погледите на минувачите.     Социалната мрежа веднага се взриви от коментари, а Гери се превърна в желание на много мъже. Апетитните форми на певицата не за първи път са тема номер едно сред феновете й. Бразилското дупе и добре оформените й гърди са повод за възхищение не само от жените, но и от мъжете.      Припомняме, че от няколко дни Гери-Никол се намира в Ню Йорк. Тя е гост на Седмицата на модата, а покана бе получила лично от самия Филип Плейн, за което се похвали тя.  ", "date": "2017.09.12", "title": "Гери-Никол събра очите на Ню Йорк (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372626-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Не само ви очаква успешен, но и печеливш ден. Ако не работите сами, лесно ще може да се справите с много задачи. За да не създавате конфликт в екипа, опитайте се да сдържате понякога езика си. Може да мислите за другите всичко, но да казвате това на глас, не трябва. Днес, избягвайте в личните разговори, моралните учения. Особено, ако хората, са по-възрастни и по-опитни от вас. Следете не само вашите думи, но и интонация. В личния ви живот, цари пълна хармония и няма от какво да се оплаквате. Единственият недостатък на този ден, ще е липсата на пари. Сигурно сте разчитали на голям бонус, но всичко се е оказало различно. Днес смело, може да харчите пари за това, което е планирано. Това няма да повлияе твърде много на финансовото ви положение. През деня е възможно спешно бизнес пътуване, както и подписване на дългосрочен договор. Вечерта не се колебайте да се погрижите за външния си вид и да посетите фризьор или стилист. Днес пазете не само своята нервна система, но и психиката на хората около вас. Понякога сте толкова агресивно настроени към всичко, което ви заобикаля, че отблъсквате хората. Ако е възможно, по-добре останете у дома и се отпуснете в уютна атмосфера. Възможно е вечерта, да бъдете поканени на романтична среща. Днес, трябва да реагирате адекватно на всичко, което касае вашата работа. Бъдете особено внимателни, когато общувате с шефа, за да не развалите кариерата си. В личния ви живот, ще се появи съперник - упорит и принципен. Ако искате да продължите връзката с избраника ви, не се опитвайте да решавате ситуацията с юмруци. Днес, не приемайте всичко на доверие, по-добре проверявайте входящата информация по-сто пъти. Ако в работата си покажете инициативност и находчивост, само ще спечелите от това. Шефът със сигурност ще забележи вашето старание и търпение, защото проектите няма да бъдат лесни. Добър ден за тези, който са решили да променят сферата си на дейност. Днес, може да се влюбите толкова искрено и твърдо, че самите ще бъдете изненадани. Отдавна мечтаете за такива чувства, но сега може да сте малко объркани. В областта на работата, докажете себе си, импровизирайте, така брилянтно, ще се справете със задачите. По отношение на здравето, трябва да си направите пълен преглед, ако имате хронични заболявания. Днес, бъдете целеустремени във всичко, пред което се изправите. Не разчитайте на късмета и близките си приятели, а вземете в свои ръце собствената си съдба. През деня ще трябва да се изправите пред един неприятен човек, който отдавна ви има зъб. Но със вас шега не бива, особено ако ви разгневят или обидят.   Днес, ще се нуждаете от бързи реакции в работата, както и от ясен план за действие. Ако разработите стратегия предварително, тогава няма да се заблудите в нищо. В любовта, се очакват интриги, клюки и завист. Ако наистина ви е скъп, любимия човек, обградете го от неприятностите. Днес, не слушайте тези, които са по-малко опитни от вас. Поне така, ще се предпазите от ненужни съвети. Особено за това къде и с кого да работите. От хазарт и крайности, трябва да се пазите, ако не искате да загубите натрупаните средства. По-добре е да изразходвате потенциала си за добри дела и близките хора. Днес трябва да изчислявате всяка стъпка, да избягвате спонтанните решения и да бъдете предпазливи. Един добър ден за сключване на брак, срещи и подаръци. Но ако плановете ви, от дълго време включват голям ремонт, може сериозно да помислите за това. Купете всичко, от което се нуждаете и вечерта маркирайте началото на процеса. Благодарение на силната си енергетика, в живота ви, могат да влязат много достойни хора. От рутината работа, се откажете, в противен случай, само ще загубите времето си. Нито пари, нито перспективи, със сигурност няма да ви донесе. В бизнес комуникациите, ще имате късмет, но за разрешаване на финансови проблеми, все още не е дошло времето.", "date": "2017.09.12", "title": "Дневен хороскоп-12 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/372627-%D0%BC%D0%B0%D0%B3%D0%BD%D0%B0%D1%82%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D1%81%D0%B5-%D0%BE%D0%BF%D0%B8%D1%82%D0%B0%D1%85%D0%B0-%D0%B4%D0%B0-%D0%BF%D1%80%D0%B5%D0%B2%D1%8A%D1%80%D0%BD%D0%B0%D1%82-%D0%BC%D0%BE%D1%81%D0%BA%D0%BE%D0%B2%D1%81%D0%BA%D0%B8%D1%8F-%D1%82%D1%80%D1%8A%D0%BC%D0%BF-%D1%82%D0%B0%D1%83%D1%8A%D1%80-%D0%B2-%D1%80%D0%B5%D0%B0%D0%BB%D0%BD%D0%BE%D1%81%D1%82", "text": "Точно когато смятахме, че антуражите на Путин и Тръмп не могат да се окажат по-преплетени, на преден план излизат двама магнати на недвижими имоти, които ще ви опровергаят.   Когато през 2015-а Доналд Тръмп обявява кандидатурата си за президент, компанията му е на ръба да подпише сделката за дългоочаквания проект за строеж на \"Тръмп Тауър\" в Москва. Това е идея, за чиято реализация той се подготвя с години и за която активно спомагат двама нюйоркски бизнесмени в областта на недвижимите имоти.     Единият от тях е считан за дясна ръка на Лев Левиев - олигарх, свързан с нашумяла разследвана схема за пране на пари, близък до Владимир Путин след идването му на власт в Русия през 1999 г. Другият е син на строителен магнат, често обвиняван във връзки нюйоркската мафия и КГБ.   Отношенията на Сапир и Роузън с Тръмп могат да бъдат проследени до 2007-а година, когато едно от именията на американският държавен глава е домакин на сватбата на Роузъм със сестрата на Сапир - Зина.     Те го придружават по време на визитата му и се опитват да използват връзките си зад кулисите, за да превърнат московския \"Тръмп Тауър\" в реалност. Дори развеждат Тръмп из Москва в търсене на идеалния терен за строеж.   Ротъм Роузън е дългогодишен партньор на Лев Левиев, роденият в СССР израелски милиардер. Левиев също така е партньор в Prevezon Holdings - руската компания, замесена в продължителни съдебни дела в южен Ню Йорк заради обвинения в пране на пари в САЩ в нарушение на санкциите по закона \"Магнитски\". Prevezon в крайна сметка постигнаха извънсъдебно споразумение, без да признават вина, и платиха само около 6 млн. долара.     В миналото той е мениджър по американските операции на холдинга на Левиев Africa-Israel Investments.   Според Shturem.org връзката между Роузън и семейство Тръмп дори може да бъде определена като лична. Когато бизнесменът съпругата му Зина отпразнуват церемонията брит-мила (обрязването) на първото си дете, шумно отразена от медиите, снимка показва Иванка Тръмп сред присъстващите, а в списъка с гостите на церемонията влизат още Доналд Тръмп и Джаред Къшнър.     Тамир е бил, меко казано, колоритна личност. Първата му работа в Ню Йорк, където е пристигнал като емигрант, е била шофьор на такси. По-късно той открива магазин за електроника, който продава електронни устройства на едро на КГБ.   През 2000 г. Сапир става милиардер заради инвестициите си в областта на недвижимите имоти, с които се занимава още от средата на '90 години. Бързият му възход към изключителното богатство поражда немалко въпроси. Тамир често е обвиняван във връзки с мафията (твърдения, които той категорично отрича).   \"Казват, че съм близък с мафията, че ще ме осъдят за пране на пари. Но не успяха. Всичко, което съм правил, е правено по най-законния възможен начин. Никакво пране на пари. Нищо общо с мафията\", заявява той пред Times.   Въпреки това през 2009 г. той се призна за виновен в престъпление: нарушение на закона за защита на застрашени видове, тъй като беше заловен да внася контрабандно трупове на редки животни в САЩ с яхтата си, пише Forbes.   Daily Beast съобщава през 2011 г., че бившият главен съветник на Сапир се е признал за виновен в рекет, престъпление, което извършва с членове на клана Гамбино.     Той се присъединява към баща си Тамир, наравно с Тръмп и трите му най-големи деца, за откриването на проекта на 19 септември 2007 г. Освен участие в изграждането на \"Тръмп Тауър\" в Сохо, Алекс притежава апартамент на стойност 5 млн. долара в сградата. Сапир и Роузън са съсобственици на още редица имоти, сред които имение в Маями, оценено на 33 млн. долара, както и хотел \"Mondrian Soho\" в Манхатън. Хотелът е с 270 стаи и е закупен от двамата предприемачи на цена от 205 млн. долара.   Интересен факт е, че през януари 2017-а Алекс Сапир изкупува дяла на Роузън в компанията Sapir Organization и така неговият дял в нея става 80,5%. Въпреки това Роузън остава на поста изпълнителен директор в корпорацията, основана от Тамир Сапир.   Мрежата, свързваща бизнес-интересите на Тръмп с руски милиардери, е отдавнашна и доста сериозна. Това не означава непременно, че той е нарушил законите, но може да даде на разследващите много материал за допълнително проучване.  ", "date": "2017.09.12", "title": "Магнатите, които се опитаха да превърнат московския \"Тръмп Тауър\" в реалност"}
{"url": "http://www.classa.bg/%D1%81%D0%B2%D1%8F%D1%82/item/372618-%D0%BF%D0%B5%D1%82%D1%80%D0%BE%D0%BB%D1%8A%D1%82,-%D1%81%D0%BE%D1%80%D0%BE%D1%81-%D0%B8-%D0%BA%D1%8A%D1%80%D0%B2%D0%B0%D0%B2%D0%B8%D1%8F%D1%82-%D1%82%D0%B5%D1%80%D0%BE%D1%80", "text": "Мюсюлманите от целия свят протестират срещу гоненията на своите единоверци в Мианмар. В Москва, до посолството на Мианмар, се състоя несанкционирана акция в подкрепа на общността рохингия, а в Джакарта хвърляха по дипломатическото представителство на Русия бутилки със запалителна смес. Руското Министерство на външните работи призова „към спешно подобряване на конструктивния диалог“ между всички страни в конфликта.  Какво всъщност се случва в тази индокитайска страна, какво общо има с това Джордж Сорос и как събитията в Мианмар ще се отразят на световната ислямска умма? Противопоставянето между военните и мюсюлманите рохингия в Мианмар се изостри след 25 август, когато радикални ислямисти нападнаха полицаи. В резултат загинаха 109 души. По-рано, през юли 2017 година, властите обвиниха ислямските екстремисти в убийството на седем местни жители. В резултат на последвалата след нападението вълна от репресии, пострадаха значителен брой представители на мюсюлманския народ рохингия, заселени в щата Ракхайн и, според властите в Мианмар, представляващи социалната база на терористите. Официалните данни сочат, че към днешна дата в сблъсъците са загинали 402 души. От тях – 370 бунтовници; 15  полицаи и 17 цивилни граждани. Медиите в мюсюлманските страни твърдят, че може би става дума за няколко хиляди души, убити от ръцете на бирманските военни и будистските погромаджии. Събитията в Мианмар предизвикаха огромен отзвук сред световната мюсюлманска общественост. Така, на 3 септември, срещу посолството на Мианмар в Москва се проведе несанкциониран митинг, който събра няколкостотин души. Според съобщенията на представителите на реда акцията е минала мирно. В столицата на Индонезия Джакарта обаче, също имаше протестиращи, но те бяха настроени агресивно – към прозорците на посолството на Мианмар хвърчаха коктейли „Молотов“. Демонстрации срещу „геноцида на мюсюлманите“ в Мианмар се състояха и в столицата на Малайзия Куала Лумпур, и в руския град Грозни. ,  коментира мюсюлманските протести директорът на Института за  стратегически изследвания и прогнози Дмитрий Егорченков. На свой ред президентът на Турция Реджеп Тайип Ердоган нарече случващото се в Мианмар „геноцид“ и призова международната общественост към решителни действия по отношение на правителството на страната. заяви Ердоган. По думите на турския лидер той публично ще повдигне въпроса на сесията на Генералната асамблея на ООН през този месец (септември 2017 година). Руското Министерство на външните работи също реагира на ситуацията в Мианмар и призова страните към примирие. Това се казва в заявление на Департамента по информация и печат на Министерството на външните работи на Руската федерация. Конфликтът на територията на западния щат Ракхайн (Аракан) в Мианмар между будистите, съставляващи по-голямата част от жителите на страната, и многобройната мюсюлманска общност рохингия продължава не една и две години. За това време жертви на сблъсъците между бунтовниците и мюсюлманите станаха хиляди хора.   Според закона за гражданството на Бирма (предишното наименование на Мианмар) от 1983 година рохингите не могат да бъдат признавани за граждани на страната – и следователно са лишени от всякакви граждански права, в това число възможността да получават медицинска помощ и образование. Значителна част от тях биват насилствено държани в специални резервати – центрове за разселени лица.   . В Ракхайн непрекъснато избухват конфликти на религиозна основа, които водят до сблъсъци между мюсюлманите и будистите. Според  свидетелства на очевидци местните жители и военните, подстрекавани от будистките монаси, нахлуват в домовете и стопанствата на мюсюлманите, отнемат им имуществото и домашните животни, а невъоръжените хора ги убиват, изтребвайки цели семейства. По последни данни на международните мониторингови организации около 2600 домакинства, принадлежали към рохингите, са били опожарени; над петдесет хиляди души са били принудени да избягат от страната. Много бежанци напускат домовете си без храна, само и само да спасят децата си. Част от мюсюлманите, за да се измъкнат от кръвопролитията в Мианмар, се местят в съседната Бангладеш. Предходните кризи, свързани с гонения на рохинги, доведоха до масови изселвания на бежанци. През 2015 година почти 25 хиляди рохинги бяха принудени да напуснат страната. Наречени от световната преса „хора от лодките“, те се отправиха към Бангладеш, Тайланд, Индонезия и Малайзия. Погромите през 2012 година доведоха, по официални данни, до гибелта на 200 души (половината от тях мюсюлмани, другата половина – будисти). Около 120 хиляди души (и будисти, и мюсюлмани) се оказаха бежанци. След като през 2011 година военната хунта в Мианмар предаде пълномощията на гражданското правителство, то се опита да върне на рохингите избирателните им права, но бе принудена да се откаже от тази идея заради масовите протести на будистските радикали. Така рохингите не участваха в първите избори от много десетилетия назад, състояли се през 2015 година.   коментира политологът от Бангладеш Ахмед Раджив. По думите му в продължение на десетилетия армията на страната е извършвала международно престъпление срещу мюсюлманите рохинги, убивайки поне 10 хиляди и превръщайки 1 милион в бежанци. Будисткото население на Мианмар обаче, има своя гледна точка по този етноконфесионален конфликт. . По думите на бирманските историци названието на народността „рохингия“ идва от името на щата Ракхайн, и се е появило едва през 50-те години на миналия век. Така започват да наричат себе си бежанците от Бенгалия, претендирайки, че са истинското коренно население на щата. Конфликтите между местните хора и заприиждалите отново мигранти започват още в през XIX век и продължават до наши дни. ,   отбелязва ръководителят на Центъра за изучаване на Югоизточна Азия, Австралия и Океания към Института за източни изследвания на Руската академия на науките (РАН) Дмитрий Мосяков. Според него, от едната страна на този сблъсък е естествената миграция на бенгалците, които напускат пренаселената Бангладеш в търсене на свободни земи; от другата страна на конфликта Мосяков вижда бирманците, възприемащи Ракхайн като своя историческа територия и нежелаещи да дадат нито педя от нея на чужденците мюсюлманин. , посочва експертът и уточнява:  През 40-те години на миналия век възниква сепаратисткото движение на рохингите, чиято цел е присъединяването на тяхната общност към държавата Пакистан, която британците възнамеряват да сформират на териториите на колониална Индия, населена с мюсюлмани. Планира се в състава на Пакистан да влезе и част от Бенгалия, откъдето произхождат  самите рохинги. По-късно, през 1971 година, тази територия на Източен Пакистан се отделя от Исламабад и се превръща в самостоятелна държава – Народна Република Бангладеш. Териториите, населени с мюсюлмани в северната част на щата Ракхайн, се превръщат в бастион на религиозните екстремисти, които от 1947 година искат отделянето на Бирма и присъединяването ѝ към Източен Пакистан. В През 1948-ма, след обявяването на независимостта на Бирма, в региона е въведено военно положение. До 1961 година бирманската армия унищожава голяма част от муджахидините в Ракхайн. През 70-те години на ХХ век обаче, след създаването на екстремистката Партия за освобождение на рохингите и Патриотичния фронт на рохингите, партизанската война избухва с нова сила.     В нейния прицел попадат и мирните рохинги. Около 200 – 250 хиляди души бягат от Ракхайн в Бангладеш.           . „Там се намира огромното газово находище „Тан Шве“, наречено така в чест на генерала, който дълго време управлява Бирма. И разбира се, почти сигурно е, че в крайбрежната зона на Аракан има петрол и газ“, смята Дмитрий Мосяков.           коментира Sabah. Активна подкрепа за потъпкването на рохингите оказва Целевата група по Бирма (Burma Task Force), в която влизат организации, финансирани в основната си част, от фондовете на Джордж Сорос. Дейността на тези неправителствени организации (НПО) предизвиква недоверие у коренните бирманци. В средата на август 2017 година в столицата на щата Ракхайн се проведоха масови демонстрации на местните будисти, които обвиниха ООН и действащите в страната неправителствени организации в подкрепа на терористите рохинги. заявиха протестиращите.  подчертава Дмитрий Егорченков.  анализира експертът и прогнозира:  обяснява случващото се в Аракан Ахмед Раджив. По думите на Дмитрий Мосяков се прави много сериозен опит за разкол в Югоизточна Азия и Асоциацията на страните от Югоизточна Азия (на английски: Association of Southeast Asian Nations; често наричана и със съкращението АСЕАН). В свят, в който политиката на глобално  управление предполага умението събитията да се контролират чрез конфликти, конфликтите стават по някакъв начин обединени. Те биват привнасяни в по-нестабилни регионални общности и се разширяват, развиват се, разкривайки възможности за натиск и надзор. . Това е изключително опасна и ефективна мярка, чиято цел е да разруши стабилността в Югоизточна Азия“, резюмира политологът Дмитрий Мосяков.", "date": "2017.09.12", "title": "Петролът, Сорос и кървавият терор"}
{"url": "http://www.classa.bg/%D1%81%D0%B2%D1%8F%D1%82/item/372619-%D0%BD%D0%B0-%D0%BC%D0%B0%D0%B9%D0%B4%D0%B0%D0%BD%D0%B0-%D0%B8%D0%BC%D0%B0%D1%88%D0%B5-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8-%D1%81%D0%BD%D0%B0%D0%B9%D0%BF%D0%B5%D1%80%D0%B8%D1%81%D1%82%D0%B8", "text": "    – През май 2012 г. бях назначен на длъжността командващ Вътрешните войски към МВР на Украйна. Едно от най-важните събития по онова време беше заключителната фаза от подоготовката за провеждане на финалните мачове от Европейското първенство по футбол Евро-2012.   Още като заместник-началник на Управлението за държавна сигурност на Украйна осъзнавах огромната отговорност на цялата правоохранителна система по гарантиране на сигурността при провеждането на Евро-2012. Моето назначение бе свързано с изпълнението на задачите по повишаване на координацията между всички служби в Министерството на вътрешните работи (МВР), Службата за сигурност на Украйна (СБУ) и Управлението за държавна сигурност на Украйна.      Разпределението на отговорностите по изпълнението на тези задачи беше възложено на координационен център, който по онова време се ръководеше от вицепремиера Борис Колесников като всички въпроси, разбира се, се съгласуваха с президента на Украйна Виктор Янукович. Така започна моята служба на длъжността командващ Вътрешните войски на Украйна.   – Както знаете, аз не се занимавам с политика. Но мога да кажа, че Украйна още от първите години на своята независимост, привличаше вниманието както на Запада (ЕС, САЩ), така и на Изтока и най-вече на Русия. Украйна дълго време служеше като буфер между Запада и Изтока. Украинският народ е миролюбив. Когато ни натискаха да влизаме в НАТО, ние бяхме против. Когато ни предлагаха да влезем в Организацията на договора за колективна сигурност (ОДКС), също отказахме. Защото смятахме, че Украйна трябва да остане неутрална, извънблокова страна. Това беше гаранция за сигурността на само на Украйна, но и на Европа и Русия. Дълбоко съм убеден в това като военен.   Решението на украинското правителство да не подпише споразумението с ЕС за създаване на зона за свободна търговия предизвика болезнената и агресивна реакция на Запада. Работата по политическата дестабилизация на ситуацията в Украйна беше организирана от дипломатическите представителства на САЩ и страните от ЕС. Просто решиха да ни накажат за непокорството. Затова всичко, което се случи на майдана, още от 20 ноември 2013 г., беше добре режисиран, координиран и финансиран процес, насочен към смяна на действащата власт.   – Първо, искам още веднъж да подчертая, че Украйна не е отказвала да подпише споразумението, а само временно да го отложи. Причината бе, че условията по създаването на зона за свободна търговия  нарушаваха баланса в отношенията между Украйна, ЕС и Русия. Украйна трябваше да намери компромис между стратегическите си партньори.   Второ, в самите условия за търговия с Евросъюза, бяха заложени огромни рискове за високотехнологичните отрасли, като например транспортното и енергийно машиностроене в Украйна. Практически всички машиностроителни сектори попадаха в зоната на риска, защото продукцията им се изнасяше основно за Русия и страните от ОНД, докато Евросъюзът нямаше нужда от нея.   Застрашено бе и селското стопанство. С отмяната на митническите квоти за внос на европейска продукция в Украйна, ние поставяхме местните производители в неравноправно положение. Всичко това щеше да причини огромни бюджетни загуби. На тези и други въпроси трябваше да се намери отговор, какъвто споразумението не даваше.   Смятам, че правителството на Украйна като независима държава беше в пълното си право да защити нашите национални интереси. Нещо повече, беше длъжно да го направи.   – Спомням си много добре началото на тези акции. Самият аз бях учуден: нима украинският народ не разбира, че всички ние сме част от един общ дом, наречен Украйна? И сме длъжни преди всичко да защитим собствените си интереси в отношенията с нашите партньори. И когато те противоречат на нашите интереси, да потърсим решения, които са в наша полза. Само че в новините по телевизията и във вестниците се тиражираха откровени лъжи, които просто промиха мозъците на населението.   Започнах да търся отговор на тези въпроси. Защо средствата за масова информация показват и пишат неистини? Кой има интерес от това? Отговорът е прост: това беше добре организирана кампания по дискредитирането на законната власт. Днес за никого не е тайна, че украинските олигарси, които държат парите си в западни банки, са напълно зависими, контролируеми и уязвими от Запада. А всички медии на 99% бяха в техни ръце. Това е първият отговор.   Разбира се, финансирането на Майдана и произтеклите от него събития не идваше само от украинските олигарси., но и от така наречените западни фондации. На техните собственици бе поставена съвсем конкретна задача, която трябваше да бъде постигната с добре изпитаните и отработени в много страни по света методи за предизвикване на „цветни революции“.   – Мога да кажа, че подготовката на хора за участие в протестни акции и безредици е започнала доста по-отдавна. Още по времето на президента Леонид Кучма, когато се провеждаха акциите „Украйна без Кучма“. Още тогава са сформирани бойни отряди. След това подготовката е усъвършенствана в периода на президентските избори през 2004 г. Тогава са изпробвани отряди от наемници от Прибалтика, балканските страни, Полша, Словакия, Грузия…Още тогава те са успешно използвани за завземане на властта в Украйна с неконституционни методи.   След това определени политически сили са продължили да поддържат непрекъсната връзка с тях и са доразвили взаимодействието си.   Фактически подготовката за изборите през 2015 г. започва още през 2010 г. Неподписването на споразумението за асоцииране към ЕС през 2013 г. е само повод за преждевременното активизиране на така наречените опозиционни сили, чията цел е свалянето на законната власт.   – Мога да кажа, че фактически от 20 ноември 2013 г. започва разгръщането на организационните структури на Майдана. Първи се появиха подготвените бойци. Те наброяваха около 10-15 хиляди души. Ръководеха ги командири, които бяха на пряко подчинение на опозиционните лидери, участващи в организацията на държавния преврат.   Към тях се присъединиха жителите на Киев и на други региони, заблудени от пропагандната машина, задействана в Украйна.   Това беше основната сила на Майдана – идейно облъчени хора, вярващи искрено в  „светлото бъдеще“, нарисувано им от идеолозите. Всички тези „симпатизанти“ се използваха за масовка.   Третата група мирни граждани бе съставена от сеирджии и романтици, които идваха на Майдана като на спектакъл. А там определено имаше какво да се види.   В хода на бойните действия те послужиха като своеобразен жив щит – бойците ги използваха, за да се крият зад гърбовете им. И тази тактика се оказа ефективна. Тя позволяваше на нарушителите да стоят извън нашата зона на досегаемост.   В различно време количеството на протестиращите варираше от 20-30 хиляди до 200-350 хиляди, в зависимост от ситуацията и командите на организаторите.   Докарваха камъни, автомобилни гуми, на някои места се приготвяха запалителни смеси. На моменти, когато интересът на населението към Майдана спаднеше, се провеждаха специални провокационни акции за активизиране на протестите с цел да се привлече вниманието на хората и да се създадат информационни поводи за медиите.   Интересът към събитията подгряваха и т.нар. сакрални жертви – престъпления, които и досега остават неразследвани.   – Аз лично знам, че организатори на това чудовищно престъпление бяха Парубий (в момента председател на украинския парламент, бел. ред.), Пашински (председател на комисията по отбрана и сигурност във Върховната Рада, бел.ред.) и други. Повечето снайперисти бяха чуждестранни наемници.   – Защо ли? А защо бяха унищожени армиите на Хюсеин и Кадафи? Те също ли бяха слаби? Или неспособни и слабо подготвени? Ще ми отвърнете, че това там беше война. Да, война беше. При нас, слава Богу, не се стигна до война. Направихме всичко възможно, за да я предотвратим. Едно мога да ви кажа: ние не искахме кръвопролития, но постоянно ни провокираха към това. Ние не загубихме. Изтеглихме се от Майдана съгласно споразумението, подписано между лидерите на така наречената опизиция, подкрепено с гаранциите на ръководителите на дипломатическите ведомства на западните страни.   – Тези обвинения по наш адрес са незаконни и неоснователни. Нито аз, нито Захарченко, нито Янукович не сме отдавали никакви заповеди на никакви сайперисти за стрелба по митингуващите. Заявявам го напълно отговорно.   Всичко вървеше към помирение на страните. Това беше ясно на всички. Вече се знаеше, че Виктор Янукович и опозицията са се договорили да подпишат споразумение за мирно урегулиране на конфликта, което да сложи край на противоборството. До този ден, въпреки натиска и организираните провокации, ние, служителите на реда, удържахме контрола върху ситуацията с правови средства.   Да не забравяме, че тъкмо по това време, когато се подготвяше подписването на мирно споразумение, именно Луценко (в момента главен прокурор на Украйна, бел.ред.) съобщи на протестиращите вечерта на 19 февруари 2014 г. от сцената на майдана, че до сутринта ще имат огнестрелно оръжие.   Очевидно логиката на нашите действия – постигането на мирно разрешаване на конфликта, след което властта да остане у действащия президент на страната, не устройваше така наречената опозиция.   За нас важното бе да не допуснем кръвопролития и да съхраним мира в Украйна. Всичко, което се случи след това, не може да се определи другояче, освен като държавен преврат.   Това престъпление доведе до гражданска война в Украйна и разпад на държавата.   И виновни за това са организаторите на Майдана, организаторите на този държавен преврат, които лесно могат да бъдат установени. Имената им се знаят от целия украински народ. Това бе най-голямата трагедия в историята на Украйна след Втората световна война.   За съжаление, тази трагедия все не е свършила. Тя продължава и днес, в Източна Украйна се води гражданска война. И не е ясно кога ще свърши.   – Надявам се най-вече войната да свърши скоро и да спрат страданията на хората. Да могат прокудените от родината да се завърнат на родна земя. Разбира се, аз също бих искал да се върна в Украйна, но в онази Украйна от преди 2013 г.   – Ще се боря за това.  ", "date": "2017.09.12", "title": "На Майдана имаше чуждестранни снайперисти"}
{"url": "http://www.classa.bg/%D1%81%D0%B2%D1%8F%D1%82/item/372620-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D1%81%D0%B8%D0%B3%D1%83%D1%80%D0%BD%D0%BE-%D1%81%D0%B0-%D0%BF%D0%BE%D0%BB%D1%83%D0%B4%D0%B5%D0%BB%D0%B8", "text": " ", "date": "2017.09.12", "title": "Британците сигурно са полудели?"}
{"url": "http://www.classa.bg/%D1%81%D0%B2%D1%8F%D1%82/item/372621-%D0%BC%D0%B5%D1%80%D0%BA%D0%B5%D0%BB-%D0%B8-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-%D0%B8%D0%B7%D0%BC%D1%8A%D0%BA%D0%B2%D0%B0%D0%BD%D0%B5-%D0%BE%D1%82-%D0%B1%D0%B5%D0%B7%D0%B4%D0%BD%D0%B0", "text": "Към края на предизборна реч в Северна Германия неотдавна канцлерът Ангела Меркел засегна бежанската криза в Европа през 2015 г. и предложи на аудиторията успокоително двойнствено послание.   Германия трябва да е горда от топлото посрещане на стотици хиляди кандидати за убежище, много от които бягащи от война и преследване в Близкия изток, каза тя пред около 1000 души в рибарското село Щайнхуд. После смени посоката: “Това, което се случи през 2015, не може, не бива, не трябва да се случва отново.”   Тази фраза Меркел използва непрекъснато по площадите из цяла Германия в кампанията си за изборите на 24 септември, които всички очакват да спечели.   Две години след като отвори границите на Германия за кандидатите за убежище, за да се предотврати надвиснало според нея хуманитарно бедствие, заради което популярността й рязко спадна, Меркел успя да се измъкне от най-дълбоката дупка на политическата си кариера. Много са факторите за това завръщане. Но малко от тях са толкова важни като умението й да преобърне темата за бежанската криза по начин, приемлив за повечето германци, независимо дали приемаха или осъждаха действията й през 2015 г.   “Меркел не се обявява за отворени граници, а това пасва идеално с настроението в страната”, заяви Робин Александър, автор на бестселър за политиката на германското правителство към бежанската криза. “Много хора харесват образа на Германия като модел на хуманна добродетелност. Същевременно те знаят, че страната не може да продължи да приема бежанци като преди. Именно това са чувствата, върху които Меркел въздейства.”   Към края на 2015 г. 890 хиляди кандидати за убежище влязоха в Германия, много от тях без редовни лични документи, и натовариха местните общности.   Действията на Меркел разделиха Европа и доведоха до засилване на антиимгрантските настроения. Твърдо дясната партия “Алтернатива за Германия” може да влезе в парламента за първи път. Година след решението на Меркел и след поредица от неголеми нападения в Германия от ислямистки радикали, рейтингът й на одобрение спадна с 30 пункта на 45 процента и се поставяше въпросът дали тя трябва да се кандидатира отново за канцлер.   Но днес 63 процента от германците казват, че тя се справя добре с работата си, според изследване на фондацията Бертелсман, а 59 процента смятат, че страната се движи в правилна посока. “Пътят беше дълъг и труден, но стигнахме до момент, в който бежанският въпрос вече не е негатив за Меркел в предизборната кампания”, заяви неин висш съветник.   Меркел беше подпомогната от външни събития като гласуването във Великобритания за излизане от ЕС и изборната победа на Доналд Тръмп в САЩ - и двете събития подсилиха представата за нея като за гарант на стабилност.   Решението на Македония в началото на 2016 г. да затвори границата си с Гърция спря притока на бежанци и натискът върху Германия спадна. А и в страната не се стигна до големи ислямистки нападения - нещо, което би могло да отблъсне избиратели. От съществено значение е и умението на Меркел да напипва пулса на германците.   На много от публичните си прояви тя е посрещана и от антиимигрантски демонстранти, които се опитват да прекъсват речите й с освирквания и скандирания “Меркел да си ходи!”  В Щайнхуд жена носеше плакат, на който ръцете на Меркел, изобразяващи ромб, са върху германското знаме с обагрена от кръв дупка от куршум по средата. “Предлагам ви терор, смърт и хаос” - гласеше текст върху плаката.   Но десетината протестиращи бяха изтласкани от привържениците, които аплодираха посланията й.   “Не знам дали е имало друг начин за справяне с бежанската криза. Тези бежанци трябваше да отидат някъде”, каза Вили Кордес, на 70 години, който ръководи фирма за отпушване на канализации в съседно селище. “Не вярвам, че някой друг би се справил по-добре.”   В нейна полза за изборите работи фактът, че много от другите основни политически партии в Германия, включително левоцентристката Социалдемократическа партия, ръководена от съперника й Мартин Шулц, подкрепят политиката й на отворени врати.   “Алтернатива за Германия” - чиято предизборна платформа е расово обагрена и това отблъсна някои избиратели - бележи най-високите рейтинги след 2016 г. Една от основните партии, предложила твърдолинейна алтернативна политика, е посестримата на ХДС на Меркел, баварският Християнсоциален съюз. Глас за ХСС е равносилен на глас за Меркел.   Ключов фактор зад новия възход на Меркел е намаляването на кандидатите за убежище, идващи в Германия. Около 280 хиляди пристигнаха през 2016 г., а тази година се очакват още по-малко.   Меркел си приписва заслугите за това, като изтъква сделката, за която посредничи между ЕС и Турция и която предвижда Анкара да намали броя на мигрантите, преминаващи през турска територия.   Но критици казват, че затварянето на балканските граници - което Меркел публично разкритикува - е истинската причина. Някои виждат паралели с поведението й по време на финансовата криза в еврозоната, когато президентът на Европейската централна банка Марио Драги обеща да направи “каквото трябва”, за да опази единната валута, и й позволи да води твърда политика към страни от зоната като Гърция, без да се притеснява от последиците.   В бежанската криза страни като Македония, Турция и Унгария бяха тези, които блокираха пътя на бежанците, и така свършиха “мръсната работа” на Меркел и й съдействаха да опази имиджа си на загрижен лидер, който помага на хора, бягащи от война.   Подходът помогна на Меркел да разшири своя контрол над политическия център. Някои десни избиратели може и да са избягали при “Алтернатива за Германия”, но анкетите показват, че млади избиратели от градовете, които традиционно клонят наляво, ще запълнят празнината.   Германската икономика е достатъчно силна да поеме притока на бежанци без големи сътресения в обществото. Като реакция на нацисткото си минало Германия се прояви като по-отворена, по-толерантна страна в кризата, отколкото мнозина очакваха. Анкета от този месец постави тероризма начело на страховете на германците. Но според друго проучване за “Билд” те не смятат за приоритет намаляването на имиграцията.   “Германците са удивително глобални, либерални и отворени към света”, казва Мено Смид, шеф на института за приложни социални науки Инфас, който публикува проучване миналия месец, показващо широко приемане на бежанците в Германия. “Ние сме печелившите от глобализацията. Икономическите фактори, довели до избирането на Тръмп, просто не съществуват.”", "date": "2017.09.12", "title": "Меркел и бежанците: измъкване от бездна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372622-8,3-%D0%BF%D0%BE-%D1%80%D0%B8%D1%85%D1%82%D0%B5%D1%80-%D1%89%D0%B5-%D1%83%D0%B4%D0%B0%D1%80%D0%B8-%D1%81%D1%8A%D0%B2%D1%81%D0%B5%D0%BC-%D0%B1%D0%BB%D0%B8%D0%B7%D0%BE-%D0%B4%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Земята под Вранча ще се разтресе с невиждана сила. Това предсказва известният румънски ясновидец и православен свещеник Йоан Истрат, който стана известен като \"новият Нострадамус\", съобщава esoreiter.ru. Земетресението ще е със сила 8,3 по Рихтер и ще удари не само в България, но и в Русия, Молдова и Украйна. Игнорирането на предсказанието на Йоан ще е грешка. Ясновидецът предсказал катастрофалното земетресение в Букурещ през 1977 г., но никой не му повярвал. Свещеникът познал и за излизането на Великобритания от ЕС, както и дълговата криза в Гърция.", "date": "2017.09.12", "title": "8,3 по Рихтер ще удари съвсем близо до България!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372623-14-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%B2%D0%B0%D0%BD%D0%B5%D1%81%D0%B0-%D1%81-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5", "text": "Сава се държи с мен като с негова дъщеря. Не ме е изнасилвал. Не ме е докосвал по никакъв начин. Гледал ме е, водил ме е на училище, помагал ми е с всичко, а пък родния ми баща не ми обръщаше внимание. Едва-едва го карах да дойде да ме вземе понякога. Обаче роднините на майка ми ме излъгаха, че ако отида при него, ще ме гледа като принцеса и няма да ми се кара за нищо. И ми казаха, че ако искам да отида при баща ми, да му се обадя по телефона и да му кажа, че Сава ме е изнасилил.... Бях ядосана, понеже майка ми ме беше така кзала, исках да отида при баща си и затова наговорих всичко това....    Чувствам се виновна, заради това, че се вързах на лъжата на родата на майка ми и сега невинен човек ще лежи в затвора. Тази шокираща версия представи по-малко от час, след като излезе от съдебната зала, 14-годишната Ванеса С., за която от прокуратурата твърди, че в периода 1 април 2016 г. – 13 юни 2016 г. многократно е била изнасилвана от пастрока си Сава Д., пише burgasinfo.com. Държавното обвинение посочва, че мъжът насилвал момичето, като употребил сила и заплахи.    За това престъпление Окръжният съд в Бургас му наложи ефективна присъда от 16 години затвор при първоначален строг режим. Според майката на момичето – Теодора процесът е скалъпен, представлява фарс, а магистратите са действали по поръчка на биологичния баща на детето, който пък бил в комбина с роднините й. В основата на спора стояла къщата им във Ветрен, в която Теодора живеела с детето, а близките й искали да сложат ръка. Самото момиче, пък твърди отново майката, било подложено на психологически натиск, за да излъже и да натопи Сава. Затова казало, че е изнасилено.    Самият той пък първоначално направил признания, впоследствие обявил, че е бит от полицаите и се отказал от думите си. Според заключението на съдебен лекар от Бургас през 2016 г. момичето не е девствено. Становището на лекари от ВМА, извършили повторен преглед на Ванеса през февруари 2017 г., обаче детето не е имало сексуален контакт. Историята достига до степен на абсурд, когато Ванеса започва да говори за презервативите, открити от полицаите в кошчето за боклук до бюрото й. Според твърденията на майката по два от тях имало ДНК на Сава, а по други два – на самата Ванеса. „Всички бяхме болни тогава и сигурно ДНК-то е паднало от носните кърпички\".    „Баща ми каза да не разваля работата, защото много пари бил дал\", твърди Ванеса. Публикуваме дословно разказа на момичето, за да преценят читателите неговата достоверност, уточнява burgasinfo.com: „Още 2015 година баща ми започна да говори, че ще иска всичките права над мен и няма да живея с майка ми. Обясняваше ми каква къща ще направим, как ще живеем-все хубави работи. После родата на майка ми ми говореше, че при баща ми ще ми е по-добре, ще ще имам живот като на принцеса.    Аз бях направила някаква беля, май не бях се прибрала навреме. И бях много ядосана и исках да отида да живея при баща ми. Защото при него си правих каквото си искам. Не ми се караше за нищо. И аз лятото на 2015 г. като бях при него наистина беше така. И ми казаха, че ако искам да отида при баща ми, да му се обадя по телефона и да му кажа, че ме е изнасилил.    Те искат къщата, а баща ми ме иска мен да ме вземе от майка ми. Иска да му гледам децата, да му чистя да готвя. И когато се обадих на баща ми и отидохме заедно в полицията. Там полицаите влизаха – излизаха, и аз отговарям само с Да и Не, и Не знам. И понякога, като кажа Не и полицаят ми казва: „Я си помисли по-хубаво\". И аз разбирам, че трябва да кажа Да. На другия ден баща ми ме закара на съдебен лекар.    Там майка ми не беше допусната. В стаята влязохме аз, лекарката и разследващия. И после лекарката като дойде и докато ме преглеждаше, много ме болеше, защото ме опъваше. После ходихме в синята стая, и там казах нещата, които казах в полицията. Те ме излъгаха, че със Сава няма да стане нищо. Ще го затворят една седмица и пак ще го пуснат. Казаха ми, да не се притеснявам и всичко ще е добре. Аз ще отида при баща ми и той щял да оправи работата. Живях при него месец, но изобщо не беше така, както ми го казваха. Тогава трябваше да му гледам там децата, да чистя да готвя, даже ми беше неудобно да му искам пари.    Разбрах, че са ме излъгали и се върнах при мама. Той беше забранил да говоря с нея. Аз отидох за една вечер при нея, а той ми се обади, разкрещя ми се. И ми каза, че там работа нямам. А ако съм искала толкова да се прибирам при нея да си събирам багажа. И аз си тръгнах. Когато се опитах после да кажа истината на полицая, да му кажа, че първия път излъгах, той ме заплаши, че ще ме пратят в Дом ...\"", "date": "2017.09.12", "title": "14-годишната Ванеса с разтърсващо признание"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/372624-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D0%B7%D0%B0%D0%BF%D0%BE%D1%87%D0%BD%D0%B0-%D0%BF%D0%BE%D0%BB%D0%BE%D0%B2%D0%B0%D1%82%D0%B0-%D1%81%D0%B8-%D1%82%D1%80%D0%B0%D0%BD%D1%81%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%BD%D0%B0-12-%D1%81%D0%BD%D0%B8%D0%BC%D0%BA%D0%B8", "text": "Момче от Австралия реши, че иска да стане момиче, след като бе диагностицирано с полова дисфория, когато е било на 12 години. Но след две години на приемане на женски хормони, Патрик Мичъл си е променил мнението. „Започнах да се развивам като момиче, тогава точно това исках. Но сега вече не\", признава 14-годишният Патрик пред 60 Minutes на Channel Nine. „Имаш представа какво е да си момиче и момче, но когато го преживееш, е много различно\", добавя той.    След като си пуска дълга коса и развива гърди в резултат на хормоналната терапия, Патрик погледнал майка си в очите и ѝ казал: „Не съм сигурен, че искам да бъда момиче. Може би осъзнах, че мога да бъдат щастлив без да променя изцяло себе си\", споделя той. Патрик в миналото вярвал, че е момиче, затворено в тяло на момче. Затова той изпаднал в дълбока депресия, когато навлязъл в пубертета. „Излизах изпод душа и минавах покрай огледалото. Гледах се и се натъжавах.    Понякога се замислях дори, дали трябва да съм жив\", казва още той. Майка му, Алисън, взима решение първо да му даде блокери за пубертета, а след това му разрешава да взима от нейните естрогенни хормони, когато Патрик е на 13 години. Въз основа на законодателството в Австралия тийнейджърите трябва да изчакат до 16 години и трябва да получат разрешение от съда, преди да могат да се подложат на хормонална терапия. „Решението ни да започнем с втората фаза на хормоналната терапия бе това, че Патрик започна много да расте. Естрогенът пречи на растежа на костите. Той помага те да се развият повече като на момиче.    Искахме да спрем растежа на костите му, за да намалим ръста му малко и да омекотим чертите му\", споделя тя. Сега Патрик обаче е сигурен, че иска да е момче, и че майка му и лекарите са сгрешили, като са го диагностицирали с полова дисфория и са го подложили на терапия. Някои ефекти от естрогените обаче са окончателни и Патрик ще трябва да се оперира, за да намали гърдите си. „Мисля, че това ще е финалната стъпка към това, да съм отново нормален\", казва той.", "date": "2017.09.12", "title": "Тийнейджър започна половата си трансформация на 12(СНИМКИ)"}
{"url": "http://www.classa.bg/%D1%81%D0%B2%D1%8F%D1%82/item/372617-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA%D1%8A%D1%82-%D0%BD%D0%B0-%D0%BF%D1%83%D1%82%D0%B8%D0%BD-%D0%B2%D0%B5%D1%87%D0%B5-%D0%B5-%D0%BE%D0%BF%D1%80%D0%B5%D0%B4%D0%B5%D0%BB%D0%B5%D0%BD", "text": "казва политологът.         Той сочи и възможността, ако това не стане, да се стигне до вълнения и протести в обществото и все пак властта да бъде сменена. Соловей е категоричен, че наследникът на руския президент вече е определен и това е Алексей Дюмин.   Дюмин е интересна фигура, той идва в политиката от Федералната служба за охрана, някои го наричат “невидим” заради съвсем ограничените му появи по обществени събития. наскоро Путин го назначи за губернатор на Тулска област. Преди това е бил в поделението, което лично отговаря за охраната на руския президент и затова се смята за абсолютно доверен и предан на Путин.     Именно затова Соловей е убеден, че той е истинският приемник на властта в Русия и това вече се знае от службите. “Русия днес е сериозно болна, необходимо е бързо и ефикасно лечение. Проблемът не е само в корупцията, а в цялостната аморализация на обществото. ние пропадаме в нещо като феодализъм, живеем в някакъв абсолютен абсурд, всички виждаме това, но нищо не се прави”, казва политологът.   Според него, вече всички в Русия искат промяна на нещата и връщане на страната към нормален живот-в политиката, бизнеса и обществените отношения. “Всички ще въздъхнат с облекчение, когато това се случи. И парите зад граница-руски и чуждестранни, ще се върнат у нас. Русия ще стане отлично място за правене на бизнес, икономиката ще тръгне нагоре”, прогнозира Соловей.    НАСЛЕДНИКЪТ НА ПУТИН?   44-годишен, бивш бодигард на Путин, вратар на хокейния отбор, в който участва руският президент, личен негов приятел, бивш служител на Федералната служба за сигурност, бивш заместник-министър на отбраната, временен губернатор на Тула.   Син на медик-руски генерал и началник на медицинското управление на съветската армия.   Завършил е Воронежкото военно училище по радиоелектроника, кандидат на политическите науки. Бил е в управлението на личната секретна връзка на Путин, а после в управлението по безопасност на руския президент, по-късно негов началник и личен адютант на Путин.   Има тесни връзки и дори е бил шеф на охраната на бившия шеф на финансовото разузнаване на Русия, бивш шеф на Газпром и изпълняващ на няколко пъти длъжността служебен премиер Виктор Зубков.   Този наследник (един от трите кандидата) е Алексей Дюмин. Засега неофициално, но вече открито определени среди от кремълската върхушка и бизнеселита го лансират за наследник на Путин.   За първи път името му като такъв кандидат се чу от устата на журналисти през януари-февруари мин. г.   Сега това име прозвуча в интервю на известния руски политолог Валерий Соловей (завеждащ катедра в Московския държавен институт за международни отношения – МГИМО, известен като ковачница на кадри за спецслужбите)   Соловей не би си позволил да спомена име, освен ако не е получил разрешение или дори поръчение зад кулисите да назове фигурата. И никой не би му дал трибуна за това без такова разрешение.   Политологът е известен още като гуру на блогерите в Русия, но засега никой не го е подгонил, което е знаменателен факт какви сили стоят зад тях и направляват действията им.   В този контекст Соловей предлага Дюмин на вожда на Кремъл като елциновски вариант – мирно и почетно оттегляне със запазени екстри от пребиването във властта. Не сега, не по изборите догодина, а след една-две години.   Самият факт на обсъждане на наследници на Путин (от които Медведев постепенно отпада като вариант) говори за тежка криза във върховете на руските елити.   Както е известно, Борисов е бивш бодигард на Тодор Живков (и негов роднина по линията на зет му Иван Славков, като единствено аз съм посочил в книгата си) и бивш отговорен служител от школата на МВР.", "date": "2017.09.12", "title": "Наследникът на Путин вече е определен"}
{"url": "http://www.classa.bg/%D1%81%D0%B2%D1%8F%D1%82/item/372611-%D0%BF%D1%83%D1%82%D0%B8%D0%BD-%D1%80%D1%83%D1%81%D0%B8%D1%8F-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B5-%D0%BD%D0%B0-%D0%BA%D1%83%D0%B1%D0%B0-%D1%81%D0%BB%D0%B5%D0%B4-%D1%83%D1%80%D0%B0%D0%B3%D0%B0%D0%BD%D0%B0-%D0%B8%D1%80%D0%BC%D0%B0", "text": "Руският президент Владимир Путин заяви, че Русия е готова да помогне на Куба да преодолее последствията от урагана Ирма, съобщава РИА Новости. \"Да, ние сме готови. Ръководителят на Министерството на извънредните ситуации вече им предложи нашата помощ\", каза президентът, отговаряйки на въпроса на кубински журналист. В събота кубински официални представители започнаха да оценяват мащаба на унищожението, оставено от урагана Ирма, който разруши домове, наводни крайбрежни градове, разкъса дървета и унищожи културите на северното крайбрежие на страната. Според официални данни в Куба ураганът не е причинил жертви. Преди да пристигне там, ураганът причини масово унищожение в други карибски острови, като Сан Мартин, Сан Бартоломе, Вирджински острови, Антигуа и Барбуда, като разруши туристическите райони като цяло.", "date": "2017.09.12", "title": "Путин: Русия е готова да помогне на Куба след урагана Ирма"}
{"url": "http://www.classa.bg/%D1%81%D0%B2%D1%8F%D1%82/item/372612-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%81%D0%B8%D1%81%D0%BA-%D1%83%D0%B4%D0%B0%D1%80%D0%B8-%D0%BB%D0%B8%D1%86%D0%B5%D1%82%D0%BE-%D1%81%D0%B8-%D0%B2-%D0%BF%D0%B0%D0%BF%D0%B0%D0%BC%D0%BE%D0%B1%D0%B8%D0%BB%D0%B0", "text": "В последният ден от престоя си на колумбийска територия, преди да замине за Рим, папа Франциско е претърпял инцидент по време на пътуване с Папамобила в Картахена. Върховният понтифиций удари в лицето си и в рамките на няколко минути на скулата на лявото му око се появи кръвонасядане. Веждите също показаха лека рана. Инцидентът се случи, когато някой от тълпата се опита да му поднесе за благословия малко дете. В този момент Папамобилът спре по-рязко и папа Франсиск удари лицето си в защитното стъкло, при опита да благослови детето, посочва всекидневникът El Colombiano. След удара няколко капки кръв оцветиха дрехата му, но въпреки това той не спря пътя си и продължи да поздравява вярващите. В неделя папа Франциск отслужи многолюдна меса, в в присъствието на хиляди верни последователи.", "date": "2017.09.12", "title": "Папа Франсиск удари лицето си в Папамобила"}
{"url": "http://www.classa.bg/%D1%81%D0%B2%D1%8F%D1%82/item/372613-%D0%B7%D0%B0%D1%81%D0%BD%D0%B5%D1%85%D0%B0-%D1%83%D0%B6%D0%B0%D1%81%D1%8F%D0%B2%D0%B0%D1%89%D0%BE-%D0%BB%D0%B8%D1%86%D0%B5-%D0%B2-%D0%BE%D0%BA%D0%BE%D1%82%D0%BE-%D0%BD%D0%B0-%D1%83%D1%80%D0%B0%D0%B3%D0%B0%D0%BD%D0%B0-%D0%B8%D1%80%D0%BC%D0%B0", "text": "Сателитните изображения показват зловещо образувание в окото на урагана Ирма, което прилича на страховито лице. В момента природният феномен вече е над САЩ. след опустошителното си преминаване през Карибите. НАСА сподели снимки, направени от спътници, които показват мащаба на феномена. Някои интернавти обаче посочиха, че в някои снимки и видеоклипове в мощната буря се появява \"зловещо лице\". Тази призрачна особеност е забелязана в снимките, направени от изследователския център за краткосрочни предвиждания на НАСА (SPoRT) и излъчени по CNN. Туитър потребителят Кони Джонсън нарече тази визия \"лицето на смъртта и разрушението\". От своя страна метеорологът Стю Остро сподели друг сателитен образ на Ирма, който също има прилика с жестоко лице. Миналата година Остро е заснел подобен феномен и в урагана Матю.", "date": "2017.09.12", "title": "Заснеха \"ужасяващо лице\" в окото на урагана Ирма"}
{"url": "http://www.classa.bg/%D1%81%D0%B2%D1%8F%D1%82/item/372614-%D0%B3%D0%B5%D0%BD%D0%B5%D1%82%D0%B8%D1%87%D0%BD%D0%B8%D1%8F%D1%82-%D0%B0%D0%BD%D0%B0%D0%BB%D0%B8%D0%B7-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%BE%D1%81%D1%82%D0%B0%D0%BD%D0%BA%D0%B8%D1%82%D0%B5-%D0%BD%D0%B0-%D0%B2%D0%B5%D0%BB%D0%B8%D0%BA-%D0%B2%D0%B8%D0%BA%D0%B8%D0%BD%D0%B3,-%D1%81%D0%B0%E2%80%A6-%D0%B6%D0%B5%D0%BD%D1%81%D0%BA%D0%B8", "text": "Шведски учени са потвърдили, че явно в армиите на викингите е имало и жени, след като проверка на останките, погребани в гробницата на воин от десети век се оказаха на жена, публикува American Journal of Physical Anthropology. В края на деветнадесети век, след изкопаване на гроб Bj 581, в града на викингите Бирка, Швеция, изследователят Ялмар Столпе приел, че са открили останките на мъж. Преди няколко години обаче остеологът на Стокхолмския университет Анна Кьелстром забелязала, че скулите на викинга са твърде тънки, за да бъдат мъжки и че бедрените кости са типично женски. Само година по-късно, след извършване на генетичен и остеологичен анализ на костите, изследователи от университета на Упсала и Стокхолм (Швеция) са заключили, че \"наистина това е жена на около 30 години и доста висока - около 170 сантиметра \". Сред обектите, намиращи се до жената, е намерена пълна военна екипировка на викинг и вид игра, използвана за симулиране на тактиката и стратегиите на конфронтация. Всички тези обекти показват, че това е мощен военен лидер, казват археолозите в университета в Упсала. \"Вероятно, е било доста необичайно една жена да бъде военен лидер, но в този конкретен случай, това е била нейната роля в обществото и в семейството\", каза изследователката.", "date": "2017.09.12", "title": "Генетичният анализ потвърди: останките  на велик викинг, са… женски"}
{"url": "http://www.classa.bg/%D1%81%D0%B2%D1%8F%D1%82/item/372615-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0,-%D0%BA%D0%BE%D0%B3%D0%B0%D1%82%D0%BE-%D0%B4%D0%B2%D0%B0-%D1%83%D1%80%D0%B0%D0%B3%D0%B0%D0%BD%D0%B0-%D1%81%D0%B0-%D1%82%D0%B2%D1%8A%D1%80%D0%B4%D0%B5-%D0%B1%D0%BB%D0%B8%D0%B7%D0%BA%D0%BE", "text": "Опустошителният ураган Ирма, който вече опустоши няколко карибски държави и стигна до брега на САЩ, може да промени курса си в случай на сблъсък с новосформирания ураган Хосе, категория 4. Хосе също напредва и вече е задминал островите Барловенто в Карибите. Според един от възможните сценарии на тази ситуация, описан в \"The Washington Post\", има вероятност и опасност от взаимодействие между двата урагана. Явлението, което се случва, когато два урагани си взаимодействат и участват в един вид танц, е известно като циклоничен ефект Фудживара, наречен в чест на японския метеоролог Сакухей Фудживара, който пръв описва такова поведение през 1921 г. Ако два тропически циклона се доближат, те могат да започнат да \"орбитират\" един около друг. Ако единият циклон е много по-силен от другия, по-слабият обикновено се завърта около него. В случай, че интензитетът и на двата е еквивалентен, те \"орбитират\" около обща точка между тях. В зависимост от степента на близост, циклонните вихри могат да се сблъскат и да станат огромни, а взаимодействието може също да промени посоката на циклоните. Взаимодействието, както и сблъсъкът на урагани, не е често срещано явление. Последният път, когато това се е случило, бе в края на юли тази година с ураганите Хилари и Ъруин, които се формираха в мексиканските води на Тихия океан. Тогава Хилари обърна посоката на Ървин, насочи се на запад и продължи на север.", "date": "2017.09.12", "title": "Какво се случва, когато два урагана са твърде близко"}
{"url": "http://www.classa.bg/%D1%81%D0%B2%D1%8F%D1%82/item/372616-%D0%BF%D0%B5%D1%82%D1%80%D0%BE%D0%B4%D0%BE%D0%BB%D0%B0%D1%80%D1%8A%D1%82-%D0%B4%D0%B0-%D0%BF%D0%BE%D1%87%D0%B8%D0%B2%D0%B0-%D0%B2-%D0%BC%D0%B8%D1%80", "text": "Докато опустошителният ураган Ирма продължава да се движи през Атлантическия океан и Съединените щати, като унищожава всичко по пътя си през Карибите, в света на валутите \"няма по-голяма буря от тази, която се разпростира над долара\" съобщи тв програмата „Кайзер рипорт\". Китай се подготвя да сключи на пазара в Шанхай договор за фючърси за суров петрол, деноминиран в юани и конвертируем в злато, а това може да се разглежда като опит да се освободи от щатския долар, който в момента цари на пазара на петрол, твърдят водещите. Макс Кайзер посочва, че Китай напоследък е правил същото като Русия и е придобивал злато \"агресивно\". \"Сега двете страни имат покритие и могат да се отърват от доларите, да ги изхвърлят на пазара и ако и други се откажат от долара, последиците за златото ще са великолепни\", обяснява Макс. \"Доларът беше подкрепен от злато и след това премина към подкрепа от петрола\", обобщават водещите ситуацията, която сега може да се промени в полза на китайската валута, която на свой ред може да се превърне в нов златен стандарт. В същото време Макс припомня, че предишните опити да се търгува петрол с валута, различна от долара, не са приключили успешно. \"Саддам Хюсеин се опита да търгува с петрол в евро и беше убит, Муамар Кадафи се опита да търгува с петрол в евро и също така беше убит\", сподели Макс като пример.", "date": "2017.09.12", "title": "Петродоларът: Да почива в мир"}
{"url": "http://www.classa.bg/%D1%81%D0%B2%D1%8F%D1%82/item/372608-%D0%B0-%D0%B0%D0%BA%D0%BE-%D1%82%D1%80%D1%8A%D0%BC%D0%BF-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D1%82%D0%B0%D1%8F-%D0%B3%D0%BB%D1%83%D0%BF%D0%BE%D1%81%D1%82", "text": "          Ники Хейли, американската посланичка в ООН, преди няколко дни позволи на международната общност да надникне в плановете на президента Тръмп за бъдещата му политика по отношение на Иран. Вярно, че детайлите още не са окончателно разработени, но общите контури вече се виждат. И предвещават сблъсък.   Самият Доналд Тръмп възнамерява да оповести личната си гледна точка по отношение на ядреното споразумение с Иран едва през октомври. Но Хейли още отсега запозна света със списъка на иранските грехове, опитвайки се сякаш да подготви почвата за задаващата се конфронтация.   Списъкът е дълъг, обвиненията са тежки, а на фона на случващото се в Сирия броят им се увеличава с всеки изминал ден. Защото Техеран сякаш е на път да превърне Сирия в своя колониална държава, както тези дни се изрази един израелски коментатор. Такава оценка звучи наистина малко преувеличено, но по същество е основателна.   Всичко това обаче не може да служи като оправдание за евентуален отказ от ядреното споразумение с Иран. Защото регионалните амбиции на Техеран изобщо не са предмет на въпросното споразумение.   Наистина, по едно време се появи надеждата, че духът на споразумението може да се пренесе и върху регионалните конфликти и да ги смекчи. Но поне досега тази надежда не се сбъдва. Иран продължава да води агресивна външна политика.   Ако обаче САЩ се откажат от споразумението, това само ще задълбочи хаоса в региона. Защото тръгне ли Иран да възобновява ядрената си програма, други държави в региона може да го последват. Особено заклетият враг на Иран Саудитска Арабия може да се поддаде на изкушението и да започне да следва същата стратегия.     Ето защо явно е време да поставим един парадоксален въпрос: дали все пак ядреното споразумение няма да подтикне Иран към една малко по-умерена политика, независимо от трагичните събития в Сирия? И как днес би изглеждала иранската външна политика, ако го нямаше ядреното споразумение? Дали пък нямаше да е още по-агресивна? Може би Техеран сега все пак си налага известни ограничения? Няма как да узнаем това.   Сигурно обаче е едно: ако има опасност ядреното споразумение да бъде суспендирано, Иран окончателно ще изгуби мотивацията си да действа по-сдържано във военно и в дипломатическо отношение. А това може да предизвика още по-големи сътресения в региона. Още повече, че САЩ продължават масивно да въоръжават Саудитска Арабия.   Керстен Книп   Оръжейната сделка на стойност 350 милиарда долара, която Тръмп подписа през май в Рияд, все още предизвиква силен отзвук в региона, макар че президентът и Ники Хейли предпочитат да я премълчават.     Няма нужда да си черногледец, за да си представиш, че без ядреното споразумение ситуацията в региона ще бъде много по-мрачна, отколкото сега. Напреженията могат допълнително да нараснат и да доведат до нови сблъсъци. Ако между Иран и Саудитска Арабия отново избухне задочна война на чужда територия, безчет хора пак ще тръгнат да бягат от родните си страни, а това ще увеличи миграционния натиск върху Европа. Такова развитие допълнително ще подгрее и без друго популистки нагорещените страсти по темата, включително и в Германия.   Тъй че най-вече Европа ще изпита на гърба си последствията от евентуален отказ от ядреното споразумение с Иран. Америка си остава добре защитена от океана, широк хиляди километри, тъй че изобщо няма да усети хуманитарните последствия от подобна катастрофа. Абсурдна е склонността на Тръмп да възприема Саудитска Арабия като гарант на мира в Близкия изток, а Иран – като единствен спонсор на тероризма. Тя е не само абсурдна, но и политически толкова опасна, че Европа просто не може да си позволи да не реагира.", "date": "2017.09.12", "title": "А ако Тръмп наистина направи тая глупост?"}
{"url": "http://www.classa.bg/%D1%81%D0%B2%D1%8F%D1%82/item/372609-%D0%BA%D0%B0%D0%BA-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%B2%D0%BB%D0%B8%D1%8F%D1%8F%D1%82-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "          Който има германско гражданство и е навършил 18 години, има право да гласува на изборите за Бундестаг на 24 септември, без значение дали е от германски произход или не. Всеки десети германски гражданин с право на глас днес има миграционен произход.   Най-многобройни сред мигрантите, имащи право на глас, са т.нар. късни преселници – повечето от които са от бившия СССР. Според проучването \"Микроцензус\", проведено през 2016 г., става дума за 3,1 милиона души. След тях по численост са избирателите от турски произход. Според преценки на Федералната статистическа служба, близо 730.000 германци с турски корени имат право да гласуват на предстоящите избори за Бундестаг. Турският президент Ердоган наскоро отправи към тях апел да не гласуват за управляващите от голямата коалиция християн- и социалдемократи, нито за Зелените, защото, според Ердоган, \"те са врагове на Турция\".     Депутати с миграционни корени във фракциите на отделните парламентарните партии   Джемиле Гьоусуф, пълномощничка по въпросите на интеграцията във фракцията на ХДС, заяви в тази връзка: \"На тези избори става дума за Вашия живот, а господин Ердоган не е в състояние да предложи решение на нито един от проблемите, които имат хората, живеещи в Германия\".   Но колко активни са избирателите с миграционен произход? Социалдемократката Айдан Йозогуз, която е пълномощник на германското правителство по въпросите на миграцията, бежанците и интеграцията, казва, че избирателната активност сред мигрантите е с до 20 на сто по-ниска, отколкото сред останалите избиратели. В днешния германски парламент има 37 депутати с миграционни корени - от общо 631. По този показател Германия заема едно от средните места в класацията на европейските страни. Великобритания и Холандия са шампиони в това отношение, а Италия и Испания се представят по-зле от Германия.   Кьолнският учен Денис Шпис изследва нагласите на мигрантите за тазгодишните парламентарни избори. Той е проучил основно настроенията сред двете най-големи групи избиратели от чужд произход: германските турци и руснаци.     Избирателите от руски произход получиха равни права с германските граждани ще от първия ден на пребиваването си в Германия. Затова те веднага имаха право и да гласуват. Канцлерът Хелмут Кол активно се застъпи за правата на преселниците от бившия СССР. Дълго време те бяха благодарни на неговата партия и минаваха за твърд електорат на консервативния ХДС.   Преселниците от бившия СССР по традиция гласуват най-често за християндемократите   След като през 2015 и 2016 Германия прие голям брой бежанци, много от руските преселници се дистанцираха от ХДС. \"За това голяма роля изигра завистта спрямо новопристигащите\", твърди Денис Шпис.   На някои от местните избори в последно време дяснопопулистката партия \"Алтернатива за Германия\" (AfD) отбеляза големи успехи именно благодарение на преселниците от бившия Съветски съюз. Неслучайно \"Алтернатива за Германия\" е отпечатала и на руски език програмата на партията си, както и някои свои предизборни плакати\", добавя Шпис. Никоя друга партия не полага толкова много усилия да спечели гласовете на руските изселници, колкото AfD.   Християндемократите обаче вече реагираха на това развитие: неотдавна канцлерката Меркел за първи път посрещна в канцлерството представителите на сдружение от руски преселници. По време на изборите за Ландтаг в Северен Рейн-Вестфалия основният кандидат на ХДС публикува специално свое обращение към избирателите с руски миграционни корени. В сегашната предизборна борба за Бундестага ХДС и ХСС обещават на преселниците и по-високи пенсии в бъдеще.     Предпочитанията на мигрантите с турски корени са насочени основно към социалдемократите   Що се отнася до турците в Германия, техните предпочитания по традиция клонят към социалдемократите. Около 70% от тях гласуват за ГСДП, според едно актуално изследване. Причината: още от времето на първите гастарбайтери Социалдемократическата партия се застъпваше активно за правата на мигрантите. Същото беше и когато се обсъждаше въвеждането на двойно гражданство.    По-късно за турските мигранти започнаха да се застъпват и Зелените, и Левите. Впрочем, турците в Германия са не само едни от най-многочислените избиратели с миграционен произход. Те са и най-добре представената група мигранти в Бундестага: 11 от германските депутати са с турски корени. Някои от тях обаче недоволстват, че все още ги възприемат като \"турци\". \"Аз съм германец и имам германско гражданство, разберете го най-сетне!\", каза веднъж зеленият депутат Йозкан Мутлу в отговор на един своя колега от ХДС, който бе използвал думите: \"Вашият президент Ердоган...\"   Като цяло значението на мигрантите за парламентарните избори в Германия нараства. Тяхното влияние все пак има и граници. Според учените, чисто мигрантските партии нямат шансове в Германия. За това има просто обяснение: колкото по-дълго мигрантите живеят в Германия, толкова повече изборното им поведение заприличва на това на мнозинството германски избиратели.", "date": "2017.09.12", "title": "Как мигрантите влияят на изборите в Германия"}
{"url": "http://www.classa.bg/%D1%81%D0%B2%D1%8F%D1%82/item/372610-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%B5%D0%BA%D0%B0-%D0%B7%D0%B0-%D0%BB%D1%8E%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-dark-tourism", "text": "          „Dark Tourism\" – „тъмен туризъм\" или „мрачен туризъм\": тази нова туристическа мода е отвела в България кореспондентката на австрийския вестник „Дер Щандарт\" Карин Черни. В дългия си репортаж с много снимки тя разказва за обиколката на комунистически забележителности в България. Групата туристи от САЩ, Англия, Германия и Австрия посетила седем „шантави комунистически паметника\", тръгвайки от Паметника на Съветската армия в София.   „Монументът е разположен централно в един обществен парк, наоколо се мотаят скейтъри и млади хора, които пият бира и слушат музика. Нощем е тъмно като в рог – паметникът не се осветява, което навежда на недвусмислени заключения за амбивалентното отношение на страната към собствената ѝ история. България иска да върви напред, тя гледа към капиталистическото бъдеще и сякаш предпочита комунистическото ѝ минало да го няма. Благодарение на анонимни автори паметникът продължава да привлича обществено внимание\", пише Карин Черни и разказва накратко за няколкото среднощни акции по боядисване на паметника.     Следващата спирка на групата по „тъмен туризъм\" е „Музеят на социалистическото изкуство\" в София. „България не полага особени усилия да рекламира този музей. Той покрива периода от 1944 до 1989 г., а особено впечатление правят скулптурите в него: тук могат да се видят статуи на Ленин и Сталин, спасени от разрушаване, както и гигантската червена звезда, която навремето грееше над Партийния дом в София.\"     Музеят на социалистическото изкуство в София   За \"Триумфалната арка\" в Балкана над Троян авторката на пътеписа между другото пише: „Тя показва каква свобода на формите и на историческите образци е била възможна по онова време, стига да се виждат комунистическите символи сърп и чук. И че дори една римска триумфална арка е била възможна като съветски паметник.\"     „За разлика от много други паметници, които държавата не поддържа, този е в безупречно състояние. Направо смазващо действат дори само мащабите на комплекса, открит през 1981 г. в чест на основаването на българската държава. Абстрактните бетонни фигури сякаш са излезли от филма „Трансформърс\" – застинали в движението си. Паметникът в Шумен не е свързан пряко с комунизма – може би тъкмо поради това е толкова добре запазен и привлича младоженците, които си правят сватбени снимки пред него.\"     След подзаглавието„Варна е лятната столица на България. Градът край Черно море излъчва средиземноморска лежерност. Паметникът на българо-съветската дружба е бил открит през 1978 г., когато градът още се е казвал Сталин (грешката е на авторката на статията – бел. ред.). Разположеният на едно възвишение паметник се е използвал до 1989, вътре е имало дори малка книжарница. Сега обаче импозантният монумент, за който навремето са били използвани 10 хил. тона бетон, постепенно запада. \"По примера на филмовия герой Роки Балбоа местните хора използват 305-те стъпала към него за фитнес на открито.\"   Паметникът на българо-съветската дружба във Варна   За Мемориалния комплекс „Бранителите на Стара Загора\", изграден през 1977 г. авторката между другото пише: „Огромният комплекс се състои от едно абстрактно знаме, конкретни фигури и интересни наземни мотиви. Пазачът следи да няма прояви на вандализъм, а руската общност в града се грижи за поддържането му.\"     Последната спирка на групата по „тъмен туризъм\" е комплексът в Бузлуджа, за който авторката пише следното: „Бузлуджа е иконата сред комунистическите паметници. Сградата прилича на летяща чиния, кацнала на върха, и е построена в чест на социалистическото движение в България. След падането на комунистическия режим през 1989 г. никой не желаеше повече да се грижи за опазването на мемориала. На много места таванът вече е продънен, през зимата снегът се сипе във вътрешното помещение, което в резултат изглежда като от някакъв друг свят. Посещението на Бузлуджа е авантюра, защото влизането в района е строго забранено. Държавата дори е наела охранителна фирма, която е инсталирала и камери. (...)    Ако имате късмет, ще срещнете хора, които вече са били вътре. Те разказват за вътрешното помещение с формата на арена, от чиято красота направо ти спира дъха. Вятърът и климатът тежко увреждат сградата, великолепните мозайки постепенно се ронят, а много посетители смятат, че е добра идея да се увековечат чрез графити. Междувременно и в България вече има инициативи, които искат да запазят този своеобразен космически кораб поне в сегашното му състояние и да опазят архитектурния паметник от окончателна разруха. Бузлуджа е типична дестинация за авантюристите, които практикуват „тъмен туризъм\" – там дори границите на закона понякога се прекрачват. Има хора, които се катерят през една тъмна шахта чак до върха на 107-метровата кула, минавайки покрай изпотрошени стъклени прозорци с червени петолъчки. А за онези, които са останали долу: от връх „Хаджи Димитър\", където някога е кацнал „комунистическият НЛО\", към Балкана се открива впечатляваща гледка.\"", "date": "2017.09.12", "title": "България - Мека за любителите на Dark Tourism"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/372606-%E2%80%9C%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5-%D0%BF%D0%BE%D1%80%D0%B0%D0%B6%D0%B4%D0%B0-%D0%BD%D0%B5%D1%80%D0%B0%D0%B2%D0%B5%D0%BD%D1%81%D1%82%D0%B2%D0%B0%E2%80%9C%E2%80%9C%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5-%D0%BF%D0%BE%D1%80%D0%B0%D0%B6%D0%B4%D0%B0-%D0%BD%D0%B5%D1%80%D0%B0%D0%B2%D0%B5%D0%BD%D1%81%D1%82%D0%B2%D0%B0%E2%80%9C", "text": "        В момента в българското образование сякаш се наблюдава някакво раздвижване. Ще има увеличаване на заплатите на учителите, управляващите оповестиха, че ще намалят бюрокрацията и бумащината, надигна се и поредна дискусия за учебниците. Как Вие като специалист виждате ситуацията?   Ал. Кьосев: Мои колеги от групата по образованието на партия „Да, България\" внимателно изследваха програмата на ГЕРБ и в момента подготвят документ с оценка за тази програма. Това, което виждаме, накратко казано е поредица от пожелателни мерки, без системен характер – те не са взаимно обвързани една с друга. И най-важното: не е ясно какъв ефект ще окажат върху цялостната система на образованието. Бих казал, че това са най-вече мерки, които да се харесат на съсловието на учителите.     Това не е нещо лошо. Учителската професия дълго време беше занемарявана, редно е да се направи нещо за учителите. Ал. Кьосев: Съгласен съм. Това съсловие се нуждае от подкрепа, без никакво съмнение. Но оттук нататък аз констатирам, че отсъства цялостна визия. Визия за това как системно да се промени българското образование, така че то да произвежда по-качествен продукт на своя изход.     Ал. Кьосев: Образованието трябва да осигурява относително равен старт. Не и в България. \"Ние като държава не можем да си позволим да имаме необразовани деца\", каза наскоро Милена Дамянова, председател на Комисията по образованието в Парламента. Но дали става дума за образовани и необразовани деца, или пък за деца, които получават различно качество образование?   Ал. Кьосев: Преди четири години ние проведохме едно изследване „Читателски практики в България\", чиито резултати са доста сходни с резултатите от изследването ПИЗА. С две думи: българската образователна система (впрочем, заедно с унгарската и германската) поражда социални неравенства, вместо да намалява различията и неравенствата и да дава перспектива за някакъв общ стаж в живота. Задачата на всяка образователна система е такава: ако през входа ѝ влизат различни деца - богати и бедни, от образовани или необразовани семейства, от различни етноси и религии и т.н., тя трябва да им даде определен стандарт и един минимум знания, който да им осигури относително равен старт в живота. Това не се случва.    Напротив, българската образователна система поражда все по-големи неравенства. И ако детето попадне в добро училище, то има много добри шансове в живота, но ако попадне в обикновено училище, шансовете му намаляват рязко. Ако ли пък попадне в маргинално училище, то просто няма никакви шансове. А това е много лошо.", "date": "2017.09.12", "title": "“Българското образование поражда неравенства“"}
{"url": "http://www.classa.bg/%D1%81%D0%B2%D1%8F%D1%82/item/372607-%D0%BF%D0%BE%D1%80%D0%B5%D0%B4%D0%BD%D0%B0%D1%82%D0%B0-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "          Всъщност последната провокация от Анкара изобщо не е смешна. Ердоган съвсем не се шегува: според него Германия е опасна и турските граждани трябва да бъдат предупредени за тази опасност.   В същото време все повече бежанци от Турция подават молби за политическо убежище в Германия. След опита за преврат в Турция миналата година много граждани на тази страна се надяват да получат убежище в Германия. Само през юли бяха подадени повече от 600 молби за убежище, а за последните две години броят им се е увеличил тройно.   Откакто се надигна бежанската криза, в Германия десният популизъм става все по-популярен. Партията „Алтернатива за Германия\" вероятно ще влезе в новия Бундестаг – така за пръв път след Втората световна война крайната десница ще бъде представена в парламента. Александър Гауланд, който е неин водещ кандидат, наскоро дори предложи Германия да се освободи от Айдан Йозогуз, правителствената пълномощничка по миграцията, и „да я изпрати в Анадола\" (Йозогуз е от турски произход). Прокуратурата разследва случая по подозрение в разпалване на етническа омраза. Това обаче изобщо не снижава подкрепата за „Алтернатива за Германия\", която на изборите за Бундестаг може да се превърне дори в трета политическа сила в страната.   Ясно е към кого се прицелва Ердоган със своето послание за „опасната\" Германия: към милионите турски избиратели, които никога през живота си не са стъпвали в Германия, а и не възнамеряват да го направят. Неговият интерес е насочен към вътрешната политика, той се обръща към своите привърженици. Властелинът в Анкара иска едновременно да покаже сила и да демонстрира пред Германия новото си самочувствие. Той вече веднъж стори същото по време на агитацията за референдума в Турция, който промени конституцията и разшири пълномощията му. Сега Ердоган се възползва от предизборната борба в Германия и от предложението на Меркел и на Шулц да бъдат спрени европреговорите с Турция, за да ескалира допълнително напрежението.     В официалното съобщение на турското правителство се казва още, че турските граждани „трябва да стоят настрана от предизборните мероприятия на политическите партии\" и да избягват онези места, където се провеждат митинги и демонстрации „на терористични организации, които германските власти поддържат или търпят\".   От февруари 2017 в затвора - журналистът Дениз Юджел със съпругата си Дилек   Ердоган твърди, че Германия привлича много привърженици на забранената Кюрдска работническа партия ПКК. Това обвинение не е ново, а правителството в Берлин дори не оспорва фактите. Службата за защита на конституцията (германското контраразузнаване) определя ПКК като „най-мощната чуждестранна екстремистка организация в Германия\". Според Ердоган, Германия не взимала достатъчно сериозни мерки срещу ПКК и дори давала закрила на терористи. Това обвинение е съвсем безпочвено. Тази партия е забранена в Германия още от 1993 г., наказуемо е дори да се излагат на публично място портрети на лидера на ПКК Йоджалан. Само през миналата година в Германия бяха заведени 4500 наказателни процедури срещу членове и симпатизанти на ПКК. Така че забранената кюрдска партия едва ли представлява заплаха за турските туристи в Германия.   Германия изобщо не бива да се стряска от посланието на Ердоган. То е поредната му провокация срещу една страна, която зачита принципите на правовата държава. И идва от страна, която често пъти бива обвинявана в произвол.   Оливер Залет Всъщност предупреждението към турските туристи, пътуващи за Германия, е просто ответна мярка след предупреждението, което Берлин отправи към германските туристи, посещаващи Турция. В позицията на германското външно министерство по въпроса изрично се посочва, че „все повече германски граждани стават жертва на произволни арести\" в Турция. Преди няколко дни германо-турският журналист Дениз Юджел „отпразнува\" 44-ия си рожден ден зад решетките в Турция. А в понеделник дойде новината, че в Истанбул е било арестувано едно германско семейство. И няма никакви признаци, че турските власти възнамеряват да спазват процедурите на правовата държава.     С поредната си провокация Ердоган може би ще спечели точки у дома. Но тя едва ли ще отклони вниманието на неговите партньори в чужбина от все по-масовото нарушаване на човешките права в Турция.   Все още много държави в ЕС не са съгласни да се прекратят преговорите за еврочленство на Турция. Но следващата провокация положително вече чука на вратата. И най-добре е германското правителство да тълкува предупреждението на Ердоган към туристите по единствения правилен начин: като вътрешнополитическа маневра за отклоняване на вниманието.", "date": "2017.09.12", "title": "Поредната провокация на Ердоган"}
