{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389135-%D0%B4%D0%BD%D0%B5%D1%81-%D0%B5-%D0%B0%D1%80%D1%85%D0%B0%D0%BD%D0%B3%D0%B5%D0%BB%D0%BE%D0%B2%D0%B0-%D0%B7%D0%B0%D0%B4%D1%83%D1%88%D0%BD%D0%B8%D1%86%D0%B0-%E2%80%93-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D1%80%D0%B0%D0%B2%D0%B8%D0%BC-%D0%B8-%D0%BA%D0%B0%D0%BA%D0%B2%D0%BE-%D0%B4%D0%B0-%D0%BD%D0%B5-%D0%BF%D1%80%D0%B0%D0%B2%D0%B8%D0%BC,-%D0%B0-%D0%B0%D0%BA%D0%BE-%D0%B2%D0%B8%D0%B4%D0%B8%D0%BC%E2%80%A6", "text": "Днес е Архангелова Задушница. Почитаме мъртвите.  На Задушница не се върши домакинска работа ‐ чистене, пране, шиене, а само се приготвя храна.  Задушница се наричат дните в годината, в които се прави помен в чест на починалите. По традиция през тези дни християните измолват Господ да прости греховете на нашите близки покойници.   Архангеловата задушница, наричана още Архангелска задушница, Рангелова задушница, Хрангеловото одуше, е една от трите най-големи.  Отбелязва се в първата събота преди Архангеловден – защото събота е отредена за ден на покойниците. Във всеки православен храм на Архангелова задушница се прави обща панихида за починалите, молим се за душата на мъртвите и палим свещ.     На задушница посещаваме гробовете на нашите близки.  Почистваме ги, прекадяваме с тамян и украсяваме с цветя. В миналото най-възрастната жена преливала гроба с червено вино. Ритуалът по преливане на вино започвало от мястото, където е главата на покойника в посока наляво – правило се три кръга по края на гроба. Върху гроба на починалите палим свещ, която е символ на нашата вяра, а пламъкът напомня за безсмъртието на душите.  Тамянът пък символизира чистата молитва, цветята – добродетелите на починалия. Архангеловата Задушница се различава от другите Задушници по това, че отдаваме почит към загиналите за освобождението на България хайдути, революционери, воини. По тази причина се нарича Мъжка Задушница. На задушница отдаваме почит на починалите ни близки и роднини, а на Архангелова задушница почитаме и ангелите. Задушница е израз на християнската вяра в безсмъртието на душата и възкресението на мъртвите.  Върху гроба на починалите палим свещ, която е символ на нашата вяра, а пламъкът напомня за безсмъртието на душите. Тамянът пък символизира чистата молитва, цветята – добродетелите на починалия. На Архангелова задушница, така както при другите задушници, се правят общи трапези. Наричана още Голяма задушница, тя е последната за годината, затова на общата трапеза на гробищния парк по обичай се поставят седем различни ястия (между които любими на починалия), за да „чуят“ благослова на мъртвите в настъпващите коледни пости. Първата хапка се слага на земята, а първата глътка вино се излива, не се пие и споменаваме починалите с думите “Бог да прости”.  Във всеки православен храм се отслужва панихида за всички починали, както и на загиналите български войни. На този ден не се работи, не се пере, не се върши никаква домакинска работа.  ", "date": "2018.11.03", "title": "Днес е Архангелова задушница – ето какво трябва да правим и какво да не правим, а ако видим…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389130-3-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1493 г. - По време на второто си плаване до Америка Христофор Колумб открива остров Доминика.     1839 г. - В Цариград е провъзгласен \"Гюлханският хатишериф\".     1867 г. - Отрядите на Джузепе Гарибалди губят от френската армия Битката при Ментана и не успяват да свалят Временното правителство на папата в Рим (то пада три години по-късно).     1887 г. - Основан е португалският футболен отбор Академика от град Коимбра.     1903 г. - С подкрепата на САЩ Панама обявява независимост от Колумбия.     1912 г. - Балканската война: Турция се обръща към Великите сили с молба те да посредничат за преустановяването на военните действия.     1916 г. - Катар попада под британска протекция.     1918 г. - Полша обявява независимост от Русия.     1918 г. - Австро-Унгария напуска Тройния съюз.     1943 г. - Холокост: В концентрационния лагер Майданек (на територията на Полша) по време на Празника на земята (Erntefest) са разстреляни 18 400 евреи.     1957 г. - СССР изстрелва космическия кораб Спутник-2, на борда на който се намира кучето Лайка, първото живо същество от Земята, което излиза в орбита.     1961 г. - Бирманецът У Тан е избран за изпълняващ длъжността генерален секретар на ООН.     1964 г. - Линдън Джонсън е избран за президент на САЩ.     1966 г. - Ураган в Бенгалския залив отнема живота на около 1000 души.     1970 г. - Парламентът на Чили избира за президент социалиста Салвадор Алиенде.     1973 г. - Програма Маринър: НАСА изстрелва Маринър 10 към Меркурий и на 29 март 1974, той става първият космически апарат, който достига планетата.     1978 г. - Доминика става независима от Великобритания държава в чест на годишнината от откриването ѝ.     1986 г. - Федерални щати Микронезия придобиват независимост от САЩ.     1988 г. - По инициатива на Желю Желев софийски интелектуалци създават Клуб за подкрепа на гласността и преустройството.     1989 г. - ПК Екогласност внася в Народното събрание подписка срещу проекта \"Рила-Места\", след шествие по улиците на София, което е първа масова демонстрация срещу комунистическата власт в България.     1992 г. - Демократът Бил Клинтън побеждава републиканеца Джордж Х. У. Буш и независимия кандидат Рос Перо, и е избран за президент на САЩ.     2004 г. - Ясер Арафат изпада в постепенно задълбочаваща се кома; умира на 11 ноември.    ", "date": "2018.11.03", "title": "3 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389131-%D1%81-%D0%BA%D1%83%D0%B1%D1%80%D0%B0%D1%82-%D0%BD%D0%B0-%D0%BF%D1%8A%D1%82-%D0%B7%D0%B0-%D1%80%D0%B0%D1%8F", "text": "Кубрат е симпатичен на мнозина.  Но ако иска да се превърне в истински лидер на доверие, трябва да прецизира говоренето си. Кубрат не е лишен от остроумие – веднъж подари на Бойко шах, вместо ръкавици – какъв намек беше това, вие си отговорете.     Двамата са приятели, обаче Бойко го нямаше в зала „Армеец“ миналата събота - но там беше спортният министър Кралев и по време на мача се боксираше – с въздуха, разбира се, мяташе крошета и ъперкути, доста шантава гледка си беше.   На него Кубрат може да му подари едни свински опашчици, да си ги слага, преди да се появява на публично място.   Тъй или иначе, настървението беше видимо, сякаш всеки момент ще влизаме в Цариград. Мнозина смятат Кубрат за продавач на патриотизъм, цяло чудо е как му остава време и за бокса.   Обичайната му мантра е колко сме велики – която, съпоставена с реалностите наоколо, изглежда като подигравка. Кубрат реди едно и също: „Ние сме българи“, ние – това, ние - онова, всички помним, как, дори помлян от Кличко, непрекъснато повтаряше „Ние не се предаваме, продължаваме напред“.   Продължаваме напред – накъде, по дяволите?  Това казваше и след рандевуто му с този Фюри, който се оказа, че не е онзи Фюри, и накрая добави, като допълнителна екстра: „Ако сме единни, ще превърнем България в рай“! Тази фантазия си струва да бъде коментирана.   Продължаваме напред, макар и подути от бой, макар и пълзешком – и така стигаме до Портите на Рая, така ли? И кои точно трябва да се обединят – милионите хора, които са пребити от скотския си живот – те ли?   Та нали тъкмо за тях всяко приближение към Нормалното, да не говорим за Рая, е изначално немислимо? Впрочем, интересно е, каква е представата на Кубрат за Рая – във всеки случай, едва ли това е зала, пълна с крещящи „юнаци“, сред които се мяркат и полуманекенки.   Съвсем друго иска той.   Обаче се оказа, че неговото лично приближение към Рая – кютека с Джошуа - ще се състои едва през 2020 година, ако изобщо се състои.   Затова съвсем нетърпимо е несръчно-лъжливото поведение на повечето от спортните ни коментатори – те не се умориха да повтарят, че нашият човек вече е главният претендент за световната титла. Истината, за жалост, е съвсем друга – по всичко личи, че Кубрат трудно ще стигне до боксовия рай – колкото и да сме единни, поне в залата.   Пътят му до Джошуа може да се окаже по-дълъг дори от пътя до Българския Рай.  Отгоре на всичко, Кубрат си позволи да нарече Джошуа „дърво“. Покрай всичко това, неизбежно е да се попитаме, какво, всъщност, ни продаваха мениджърите/уредниците на мача – твърдеше се, че победителят/Кубрат получава пропуск направо за мач с Джошуа - и заради това хората напълниха залата и се деряха с пълно гърло.   Излезе обаче, че продават една мечта.   Все едно да казваш, че продаваш ръкавиците на Мохамед Али, а, всъщност, да пробуташ шаха, който Кубрат подари на Бойко. Всъщност, патриотарското говорене, особено когато е съпроводено с лъжливото спортно клише „Господ е българин“, е досадно смешно.   Спомняте си, че по време на последното световно първенство по футбол имаше и един клип, който представяше Господ като Боримечката - да реве юнашки от Небесата, че е българин.   Господ не е българин и никога няма да е – дори заради богохулството на въпросния келяв клип. И тъй, да обобщим: ако сме единни, раят е на една педя.   Така ли е наистина?   А ние сме си и единни – от седем милиона българи около пет са единни в скотската си бедност.   Как обаче ще допълзят до Рая? Единението си го имаме, препълнени сме с него – от трийсет години все избираме всякакви идиоти да ни дотътрят до Рая.   А той си остава все така далеч.   Непрекъснато ни прекръстваха в различни партийни измишльотини – кръстихме се в ляво, в дясно или направо на майната си – а Раят все повече и повече се отдалечаваше.   И, изобщо, дали все още му е позволено на Българина да говори за Рая – дори само това? Хайде, един боксьор в екзалтацията си може и да изтърве нещо за някакъв Рай – но да не вземете да повярвате…   ***  * На   може да намерите: Публикации, Книги, Списание, Галерия, Всяка Неделя, Нови свидетелства, Интимно от профила.  ***  УТОЧНЕНИЕ  Уважаеми приятели, ТОВА е моята страница – всички други страници, блогове и пр. във ФБ, които използват името ми и мои фотоси, нямат нищо общо с мен.  ***  ", "date": "2018.11.03", "title": "С Кубрат - на път за Рая"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389132-%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD-%D1%84%D0%B0%D1%88%D0%B8%D0%B7%D1%8A%D0%BC", "text": "Почти без дебати, парламентът одобри предложените от правителството промени в Наказателния кодекс, според които арестът може да остане в тайна до 48 часа. Допустимо е при определен тип престъпления – например тероризъм.     Да, ама в поправките на закона не е посочено обхват на тази мярка и така тя се отнася практически до всяко задържане – с и без основание. Безумието е, че дори дете може да бъде задържано, без да бъдат осведомени близките! Има само две разлики спрямо задържаните възрастни:  Първата е, че срокът не е 48 часа, а 24 часа.  И втората – ще бъде уведомявана Държавната агенция за закрила на детето. Пак повтарям – агенцията, но не и близките! Тази мярка е не само сплашване за всички неудобни на властта, а най-откровен фашизъм!  Това го нямаше в България дори и по времето на тоталитарния режим!  Така парламентът и политическите ни партии се наредиха в редичката на най-върлите световни сатрапи в историята – Ленин, Сталин, Хитлер! Григор Лилов", "date": "2018.11.03", "title": "Обикновен фашизъм!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389133-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BD%D0%B5%D0%BA%D0%BE%D1%80%D0%B5%D0%BA%D1%82%D0%BD%D0%BE-%D0%B5%D0%BB%D0%B8%D1%82%D1%8A%D1%82-%D0%BD%D0%B8-%D0%BE%D0%B1%D1%81%D0%BB%D1%83%D0%B6%D0%B2%D0%B0-%D1%87%D1%83%D0%B6%D0%B4%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8-%D0%B0%D1%83%D0%B4%D0%B8%D0%BE", "text": "Българският елит – политически, културен, медиен – в по-голямата си част не е естествен продукт на излизане напред на най-талантливите хора. Българският елит е изкуствено създаден. Това е хомункулис, отгледан от западни посолства и фондации. Ето защо той ще защитава чуждите интереси, а не българските. Чувства се много по-свързан с чуждите спонсори, отколкото със сънародниците си     .   “Част от фактите в книгата съм публикувал, но има и много нови. Надявам се хората да научават нови неща,” каза Волгин, представяйки книгата си в студиото на “12+3”. Той смята, че “хората предпочитат зоната на спокойствието – когато си вежлив и добричък, усмихваш се, макар и лицемерно и внимаваш да не засегнеш някого. А трябва да се възмутиш срещу това, което се случва, срещу този неолиберален ред, който властва от десетилетия, който в редица свои действия е погрешен. В момента от 30-40 години властва статуквото – от политическите решения до концепция за развитието на света. Затова трябва да се възмущаваме и да се държим политически некоректно”.     Волгин подчерта, че традиционното ляво абсолютно се вписва в това статукво. Според него у нас ситуацията е малко по-интересна, отколкото в страни като Франция и Германия, където се наблюдава спад на подкрепата за лявото: “Много хора предричаха, че БСП ще изчезне, но тя съществува. Интересно ми е защо в България не се появи друга силна лява партия. Това не се случи даже на пика на лявата вълна преди 4-5 години, когато набраха сила партии като гръцката СИРИЗА  или испанската “Подемос”. Иначе БСП има страшно много трески за дялане. Това е партията, която преди 10 години прие плоския данък. Тя търпи много критики от леви позиции, но продължава да е основният представител на лявото.” Българският елит във всичките си измерения е тъжна картина, каза още Петър Волгин. “Проблем е неговото плагиатство и неспособност да ражда оригинални идеи. Винаги е бил в ролята на папагал. Чува нещо, че е популярно и го повтаря до втръсване. Елитът ни, такъв, какъвто го познаваме, бива селектиран, но не от народа, а от чуждестранните спонсори. Това се прави от хората, които имат интерес от политически и бизнес лидери, които най-добре обслужват чуждите интереси. Това е най-големият проблем – че елитът ни обслужва чуждите интереси”, смята журналистът. “Първата стъпка към оправянето е да кажем, че през голяма част от последните 30 години вървяхме в грешна посока. Мислехме си през 1990-а година, че идва демокрацията и всички възможности са зад ъгъла. Не си дадохме сметка, че влизаме в капан, в който пазарът и извратеният индивидуализъм ще бъдат всичко, че ще бъдат разрушени всички връзки между хората, включително приятелски и семейни, че парите ще бъдат мерило за всичко. Изградихме такъв тип общество и едва ли е утешение за нас, че в по-голямата част от цивилизования свят картината е същата.”  Цялото интервю с Петър Волгин чуйте в ", "date": "2018.11.03", "title": "Политически некоректно: Елитът ни обслужва чужди интереси (АУДИО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389134-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%B0%D1%82%D0%BE-%D0%B0%D1%82%D1%80%D0%B0%D0%BA%D1%82%D0%B8%D0%B2%D0%BD%D0%BE-%D0%BC%D1%8F%D1%81%D1%82%D0%BE-%D0%B7%D0%B0-%E2%80%9E%D1%82%D1%8A%D0%BC%D0%B5%D0%BD-%D1%82%D1%83%D1%80%D0%B8%D0%B7%D1%8A%D0%BC%E2%80%9D", "text": "В едно отношение туризмът у нас може да процъфти без усилия и това е т.нар. „тъмен туризъм“. Понятието набира популярност като градски израз на международно ниво. Дестинациите на този туризъм са свързани със смърт, трагедии и бедствия (например Чернобил), същевременно ключово за някои от тези места е, че имат историческа значимост. На световно ниво, подобни дестинации са свързани с пътувания до катакомби, публични екзекуции и т.н. Само бегъл пример за такова място е холандският транзитен лагер Вестерборк от времето на Втората световна война. Той е основан от правителството с цел да служи като лагер за депортация на евреи, влезли нелегално в Холандия. Сред пленниците в продължение на месец там е била със семейството си Ане Франк, преди да бъдат преместени в Аушвиц, след което накрая Ане намира гибелта си в Берген-Белзен …  ", "date": "2018.11.03", "title": "България като атрактивно място за „тъмен туризъм”"}
{"url": "http://www.classa.bg/%D1%81%D0%B2%D1%8F%D1%82/item/389126-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BF%D1%80%D0%BE%D0%BF%D0%BE%D0%B2%D0%B5%D0%B4%D0%BD%D0%B8%D0%BA-%D0%BD%D0%B0-%D0%BE%D0%BC%D1%80%D0%B0%D0%B7%D0%B0%D1%82%D0%B0", "text": "15 000 войници срещу 5000 невъоръжени мигранти: американският президент Доналд Тръмп иска да подсили границата с Мексико. Или по-скоро: иска да подсили омразата и страховете,  които таят избирателите му           Думата \"ксенофобия\" произлиза от старогръцки и означава \"страх, ненавист, враждебност спрямо чуждото\". Ето, че така доста бързо стигнахме до Доналд Тръмп. Човекът, който с основание се страхува от предстоящите междинни избори в САЩ, открай време подклажда у своите избиратели страхове, омраза и презрение спрямо всичко \"по-различно\".      Страховете, омразата и презрението са основни елементи в намеренията и речите му. Понякога те водят до смехотворни, антихуманни и нереалистични идеи - като обещаното изграждане на стена по границата с Мексико и разделянето на нелегалните мигранти от децата и бебетата им. Или пък най-новата му идея: промяна на залегнали в конституцията граждански права с декрет.   Нима положението е толкова тежко?   Срещу плановете му се чуват много критични гласове - като например този, че стената по границата с Мексико ще бъде непосилно скъпа. И срещу безскрупулното поведение на представители на имиграционните власти се сипят критики - много от които дойдоха от републиканските редици. Само че Доналд Тръмп използва тези критики, както и аргументите на експертите по конституционни въпроси, като оръжие в борбата си за разделяне на страната на \"добри\" и \"либерали\" с цел да запази властта си. При това неговите републиканци отдавна наричат всички, които стоят някак вляво от тях, \"либерали\". А на техния език това не означава нищо друго, освен \"комунисти\". Който е против Тръмп и неговите идеи, той е просто комунист или предател. С актуалното си намерение да изпрати до 15 000 войници по границата с Мексико, за да спре похода на 5000 невъоръжени мигранти, Тръмп подклажда допълнително страха и омразата сред своите привърженици: щом президентът смята за необходимо да изпрати по границата добре обучени и тежко въоръжени войници, значи има заплаха за националната сигурност. За неговата целева група няма никакво значение, че американската армия няма право да извършва нищо без изричен мандат от Конгреса - какъвто в момента не е налице. Американските войници не могат да пречат на мигрантите да прекосяват границата, те могат единствено да стоят заплашително пред тях и да алармират граничните подразделения, ако установят нелегално преминаване на границата. Това обаче може да свърши и всеки един фермер в пограничния район. Най-новото: Тръмп заплаши, че ще позволи на американските войници да стрелят по мигрантите, ако те хвърлят камъни срещу армията. Тръмп може само това   През 2016 година Доналд Тръмп постигна изненадващ успех в изборната си борба. Тъй като обаче той не стори кой знае колко за своите избиратели, сега може да повтори успеха си само като продължи заплашителната си реторика и утоли глада за сензации на привържениците си, но и на американските медии с нови и нови идеи. Неговите планове и лозунги изглеждат смешни в очите на мнозина. Но най-лошото е, че от тях страдат хора, а неговият електорат не печели нищо. Защото отхвърлените мигранти не могат да създадат нови работни места във въгледобивната и автомобилната индустрия. Те не допринасят за по-доброто медицинско обслужване или за намаляване на данъците. За тези страдания, които не са от полза за никого, отговорността носи един човек: американският президент. И това го превръща в проповедник на омразата.", "date": "2018.11.03", "title": "Доналд Тръмп - проповедник на омразата"}
{"url": "http://www.classa.bg/%D1%81%D0%B2%D1%8F%D1%82/item/389127-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B7%D0%B0-%D0%B5%D0%BF-%D1%86%D0%B5%D0%BB%D1%82%D0%B0-%D0%B5-%D1%82%D1%80%D0%B0%D0%BD%D1%81%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%BD%D0%B0-%D1%84%D1%80%D0%B0%D0%B3%D0%BC%D0%B5%D0%BD%D1%82%D0%B8%D1%80%D0%B0%D0%BD%D0%B8%D1%8F-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BF%D0%B5%D0%B9%D0%B7%D0%B0%D0%B6,-%D0%B7%D0%B0%D1%8F%D0%B2%D1%8F%D0%B2%D0%B0-%D1%81%D1%82%D1%80%D0%B0%D1%82%D0%B5%D0%B3-%D0%BD%D0%B0-%D0%BC%D0%B0%D0%BA%D1%80%D0%BE%D0%BD", "text": "Фрагментираният политически пейзаж в Европа е шанс за френския президент Еманюел Макрон на следващите европейски избори да взриви традиционния за Брюксел двуполюсен модел левица/десница, твърди новоназначеният ръководител на кампанията на френския президент за изборите за ЕП. В първото си интервю след назначаването му тази седмица като водещ стратег в партията на Макрон „Република, напред!“, Стефан Сежурн твърди, че кампанията „ще разтърси системата“ в резултат от нарастващото разочарование сред традиционните леви и десни. „Ние разглеждаме политическата нестабилност по-скоро като възможност, отколкото като ограничение“, заяви Сежурн пред кореспондента на Ройтерс в кафене на една пресечка от Елисейския дворец, където е прекарал последните 18 месеца като задкулисен политически съветник на Макрон. Поредица национални и регионални избори в цяла Европа, последните в Германия неотдавна, показаха засилване на подкрепата за крайнодесните и зелените партии, за сметка на традиционните десноцентристки консервативни и левоцентристките социалдемократически партии. Това ражда по-неудобни, по-трудно управляеми коалиции. За Макрон това е възможност да привлече депутати от целия политически спектър и да изгради нова политическа група в Европейския парламент, както направи във Франция. „Искам да разговарям с испанските социалисти, със „Гражданите“ (Сиудаданос), с германските Зелени, но и с части от ХДС, като същевременно поддържам диалог и със социалдемократите (СПД)“, заяви 33-годишният Сежурн, визирайки партии от управляващата коалиция в Германия. Макрон представи европейските избори като битка между антиимигрантските националисти и проевропейските „прогресивисти“ и изпрати свои емисари, които да установят контакт със сходно мислещи партии. Макар че изборите за Европейски парламент, които се провеждат на всеки пет години от 1979 г., не винаги са предизвиквали такива вълнения, вотът през май изглежда ще има по-големи последици, след като разломите в националните политики стигнат до европейското ниво. Според анализаторите обаче, повторение на онова, което постигна Макрон с изненадващата си победа на изборите миналата годинавъв Франция, където изгради нова партия от нулата и отвлече депутати както от левицата, така и от десницата, е малко вероятно. Брюксел гъмжи от догадки с кого ще се съюзи Макрон. Видни фигури от ЕС, включително белгийският либерал Ги Верхофстат и холандският премиер Марк Рюте, направиха оферти, за да накарат Макрон да сключи съюзи, само за да получат учтив отказ. Създадена след последните европейски избори през 2014 г., „Република, напред!“ няма евродепутати, но проучванията показват, че тя може да спечели около една пета от 79-те френски евродепутати в ЕП, който от догодина ще има 705 депутати. Обединявайки сили, които в момента са на страната на традиционните блокове – консервативната Европейска народна партия, социалдемократите и либералите от АЛДЕ – Сежурн смята, че групата на Макрон може да измести ЕНП от водещата позиция. Това може да се окаже по-лесно заради намаляващото влияние на германския канцлер Ангела Меркел, която в продължение на години имаше влияние на ЕНП, но постепенно слиза от сцената. „Мисля, че е възможно да спечелим мнозинство при различни конфигурации: дали ще бъдат прогресивистите? Демократите? Възможен е някакъв вид съюз“, казва Сежурн. Стратегията на Макрон е да не сключва никакви споразумения преди изборите, когато ще стане ясна разположението на силите в 27-те страни членки на ЕС. „Всички, които казаха, че е трябвало да сключим съюзи преди осем месеца, сгрешиха“, заяви Сежурн. „Щяхме да се окажем с възрани ръце, обвързани с потенциално незначителни сили. Трябва да си дадем време, за да преценим надигащите се в Европа сили“. Екипът на Макрон смята подобряването на резултатите на зелените партии на изборите в Белгия, Германия и Люксембург за специална възможност, особено предвид, че френският президент провъзгласи борбата с климатичните промени за една от главните теми на своето управление. „Най-лошото би било да изберем по един партньор от всяка страна и да се придържаме към него“, заяви Сежурн. Сежурн е едно от т.нар. „момчета на Макрон“, тясно сплотена група от трийсетинагодишни специалисти, които помогнаха на бившия инвестиционен банкер да стане президент на Франция, преди да е навършил 40 години, след смайващо бърз възход. Бивш активист на Социалистическата младеж, Сежурн за първи път раздава листовки на референдума във Франция през 2005 г., който в крайна сметка попречи на приемането на предложената европейска конституция. Описван от съюзниците си като хладнокръвен, дискретен и лоялен, през 2014 г. той впечатлява Макрон с бележка, която изпраща на тогавашния министър на икономиката, отнасяща се до това как да подобри имиджа си пред френската левица. „Много умно“, казва му Макрон. „Нает си“. Син на служител от „Франс телеком“, Сежурн е отраснал във Франция и Латинска Америка. Решава да влезе в политиката, след като вижда срива на аржентинската средна класа по време на валутната криза през 2001 г., когато учи във френска гимназия в Буенос Айрес. „Богатите аржентинчета се оказаха изритани от нея, защото семействата им вече не можеха да плащат таксите“, разказва той. „Това наистина ме впечатли. Хората не разбират, че лошите политически решения могат да доведат до катастрофални ситуации“.   БТА", "date": "2018.11.03", "title": "Изборите за ЕП: Целта е трансформация на фрагментирания европейски политически пейзаж, заявява стратег на Макрон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389128-%D0%B1%D1%8A%D0%BB%D0%B3%D0%B0%D1%80%D1%89%D0%B8%D0%BD%D0%B0%D1%82%D0%B0-%D0%BA%D0%B0%D1%82%D0%BE-%D1%81%D1%82%D0%BE%D0%BA%D0%B0", "text": "Когато една врата се затвори в политиката, обикновено се отваря прозорец. Бойко Борисов например обича да напомня, че ако не беше отлъчен от МВР през 2005 г., сега нямаше да е премиер с три (недовършени) мандата. Царят също често подсказва, че нямаше да посегне на двупартийната система, ако беше пуснат да се кандидатира за президент.     В една по-близка и тривиална реалност - Красимир Каракачанов нямаше да   по сутрешните блокове, ако не беше настоявал да назначи своя \"квота\" начело на Държавната агенция за българите в чужбина, без конкурс и напук на чудатото увлечение на Петър Харалампиев към черни дрехи с  . Понякога отвореният прозорец се оказва с гледка към бездната. Година и половина след като оглави ДАБЧ, Харалампиев беше арестуван и обвинен за грехове, които се приписваха на почти всеки от предшествениците му - събиране на комисионни срещу освидетелстването на българския произход на чужденци, неясни и субективни процедури за доказване на \"българщината\", присъждане на гражданство на осъдени престъпници или лица, издирвани от Интерпол. Още през 2014 г. прокуратурата описа срамни схеми за фалшифициране на българския произход на хора, които нямат нищо общо с тази нация и търсят паспорт само заради достъпа до пазара на труда в ЕС. После БНТ дори снима организираните \"екскурзии\" за кандидат-граждани от Албания и Косово, които не можеха да кажат нито дума на български език - просто чакаха да си платят за посредническите услуги пред адвокатска кантора в центъра на София. Въпросът не е защо, а защо чак сега разследват корупцията в ДАБЧ. За да бъдем честни, България не е единствената държава в ЕС, която си позволява да продава паспорти срещу пари. В Малта също бяха измислили схема за привличане на бюджетни приходи срещу продажбата на лична карта \"само\" за 650 000 евро на парче. Това се случваше и в Кипър, който се оказа предпочитаната Родина Майка на не един и двама руснаци с оцапани пари. Обидното на българската схема не е, че е прекалено евтина и жалка, във всеки смисъл на думата. Обидно е, че търговийката с българско гражданство има претенция за добавена патриотична стойност. Обидно е, че грижата за \"българите в чужбина\" (новите, не невъзвращенците) беше превърната в партиен монопол, а монополът обикновено води до тежки и скъпоструващи изкривявания. \"Бързата писта\" за получаване на българско гражданство има претенция за исторически реванш заради всички неосъществени идеали на иредентизма от 19-20 век. Смята се, че македонецът, косоварят, молдовецът или албанецът, които са склонни да си купят паспорта на цената на една минимална заплата по германския стандарт, ще се събудят като българи със задна дата. В бляновете на \"Патриотите\" новите сънародници би трябвало самоинициативно да се пръснат из порутените и разграбени изоставени села на Северозапада, да прегърнат стратегическия приоритет за възобновяване на ТКЗС-тата, тежката промишленост, тридетния модел и задължителната казарма, за да влеят жизнен сок във вените на застаряващата нация. И не по-късно от 800 дни прочутото българско трудолюбие и предприемчивост ще променят живота ни... пардон, това беше от една друга фантазия. Това е жалкото - не просто българската идентичност се обезценява. Обезценяват я онези, които се \"маркетират\" като нейни защитници. Онези, които мислят, че ще компенсират стотиците хиляди избягали българи с контрабанден внос.", "date": "2018.11.03", "title": "Българщината като стока"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389129-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B0%D0%BA%D0%B5%D0%BF%D1%81%D0%B8%D0%BC%D0%B0,-%D0%B9%D0%BE%D1%81%D0%B8%D1%84-%D0%B8-%D0%B0%D0%B9%D1%82%D0%B0%D0%BB", "text": "    Светите свещеномъченици Акепсима, Йосиф и Айтал станали жертва на гонението при цар Сапор (IV век) , който издал указ да бъдат издирвани и наказвани със смърт християнските свещенослужители, ако откажат да пренесат жертва на персийските божества. Св. Акепсима бил епископ, св. Йосиф - презвитер, а св. Айтал - дякон. Пръв пострадал св. Акепсима. Бил на 80-годишна възраст, когато го заловили и изправили на съд. Той отказал да се отрече от вярата си. Предали го на изтезания. Акепсима понасял с търпение ужасните мъчения. Мъчителят се надсмивал над него, като казвал: \"Къде е твоят Бог? Защо не ти помага и не те избави от ръцете ми?\"      - Моят Бог е тук и навсякъде – отговорил мъченикът – и Той е силен да ме изтръгне от ръката ти. Но аз не желая да ме избави от мъченията, а да ми дарува твърдост, да ги изтърпя докрай. След като изтърпял разни страдания, Акепсима бил затворен в тъмница, където на другия ден довели и други двама свещенослужители – престарелия Йосиф и младия дякон Айтал. И двамата били ревностни разпространители на Христовата вяра. Като се уверил в непреклонността на мъчениците, съдията ги хвърлил в тъмница, където в продължение на три години били подлагани на много мъчения. На християните било забранено да ги посещават, да им носят храна и да проявяват грижи за тях. Когато след три години отново ги изправили пред съда и те отказали да изпълнят царската заповед, св. Акепсима бил осъден на посичане с меч, а свещеникът и дяконът били отведени в друг град и затворени в тъмница. Една християнка срещу пари получила разрешение да влиза в тъмницата и да им превързва раните. С каквото могла тя била на тяхна услуга. Като гледала техните изтерзани тела, тя плачела, а светите мъченици я успокоявали с думите: \"Твоите грижи за нас, сестро, са приятни на Бога, и ние ти благодарим, но недей да ни оплакваш. Да страдаш за Бога е блаженство.\" Съдията след дългите мъчения издал заповед мъчениците да бъдат убити с камъни. На мястото, където бил убит дякон Айтал, израснало дърво, което имало лечебни плодове. Мнозина от вярващите виждали на същото място небесна светлина и ангели да възпяват Бога, Който прославя своите светци.", "date": "2018.11.03", "title": "Св. свещеномъченици Акепсима, Йосиф и Айтал"}
{"url": "http://www.classa.bg/%D1%81%D0%B2%D1%8F%D1%82/item/389121-%D1%81%D0%B5%D1%80%D0%B8%D0%BE%D0%B7%D0%BD%D0%BE-%D0%B7%D0%B0-%D1%81%D0%BA%D1%80%D0%B8%D0%BF%D0%B0%D0%BB", "text": "След стотиците страници, изписани по този въпрос от хора, знаещи за разузнаването само от книгите на Джон льо Каре и филмите за Джеймс Бонд, след грозните политическите обвинения и воя на т.нар. дисиденти, не е лошо да се потърси и един друг поглед към събитията от тази пролет, случили се с един бивш офицер от службите на руското разузнаване и дъщеря му в тих английски град. Официалната версия е ясна – руснаците са отровили с нервнопаралитично вещество изменник на родината, който е бил осъден и изтърпял наказанието си в Русия, след което му е позволено да замине за гордия Албион. Отровен е по времето, когато при него идва на гости дъщеря му, която продължава да живее в Русия, отровата е поставена у дома му и в заведение за обществено хранене и в парка и… версиите са безкрайни. А самото отравяне става няколко дни преди президентските избори, които Путин така или иначе печели безапелационно.    За невъзможно кратко време е извършен анализ на използваната отрова и са посочени виновните лица. А според мен всичко е много по-просто. Грешка на руснаците, използвана добре от британското контраразузнаване МИ-5. Такава е моята версия за този случай. Оперативната работа има своите правила и те изобщо не се влияят от това дали съответната разузнавателна служба е от държава от демократичния свят или тоталитарна държава. Защото примерите, в които тези служби вършат безобразия, не са един и два и не са само приоритет на службите от бившия социалистически блок. За разлика от неолибералите, аз съм от поколението, което помни смъртта на Патрис Лулумба. И добре знам как е убит Троцки. Казаното с особена сила важи за вниманието, което службите обръщат на своите предатели. КГБ е пълно с предатели. ЦРУ – също. Достатъчно е да споменем Гордиевски (защото Калугин не е предател – той е просто глупак) и Еймс. Това говори за добра оперативна работа, лош кадрови подбор и слабо контраразузнаване. По една случайност на съдбата познавах двама големи разузнавачи – Леонид Владимирович Шебаршин и Виктор Черкашин. Първия бе генерал-лейтенант, шеф на външното разузнаване на СССР, говореше английски, урду, фарси и хинди. Самоуби се през 2012 г., след като ослепя. Вторият е още жив и лично е вербувал Олдрич Еймс. Започвам тази история по този начин, защото наскоро, докато бях в Москва, се срещнах с живия от тях. Точно по това време гръмна скандалът с двамата руски офицери от ГРУ, които били в града на Скрипал в Англия, по времето, когато той бил отровен с нервнопаралитично вещество. Не можеше да не поговорим и за това. Не знам доколко това е вярно. Но развитието на този казус има своето простичко и логично обяснение. Когато някой предаде родината си и постави себе си в услуга на друга държава, това винаги е престъпление. Особено, когато работи в разузнаването. Морално това е предателство. Професионално е престъпление по глава първа от особената част на Наказателния кодекс – престъпления против Републиката. Когато има такъв случай, той никога не приключва с разкриването, документирането на престъпната дейност и осъждането на дееца. Съответната разузнавателна служба винаги води на отчет това лице. Особено, ако то, както е в случая “Скрипал”, бъде освободено предсрочно и му се разреши да замине за страната, за която всъщност е работил. В случая Обединеното кралство. Нека се разберем – Скрипал е работил за чужда разузнавателна служба и му е заплащано за това. Мотивът е материален, нека оставим настрана идейно-хуманитарните подбуди, които уж го били накарали да предаде страната си. В такива случаи в съответната разузнавателна централа по отношение на това лице се открива дело за оперативно наблюдение (ДОН). Делото продължава с години. Обектът се наблюдава, прилагат се технически способи за неговата проверка. У нас преди 10 ноември 1989 г. такива дела се водеха от 6-ти отдел на 6-то управление на ДС и по отношение на бивши министри – например на Ангел Минев Цанев, министър на вътрешните работи от 1971 до 1973 г. в правителството на Станко Тодоров. При постъпване на съответна обезпокоителна информация, делото преминава в дело за оперативна проверка (ДОП) и ако информацията се потвърди, преминава в дело за оперативна разработка (ДОР). По същия начин в продължение на десетки години разузнавателните ни служби проследяваха живота и дейността на бившия ни цар Симеон II, водеше се наблюдение над т. нар. вражеска емиграция. Активни мероприятия не се провеждаха по отношение на лица, които са били разкрити и осъдени, а спрямо такива, които са избегнали правосъдието у нас. Някои от тези активни мероприятия бяха плод на въображението на самите лица – така за да се нареди до Георги Марков, Владо Костов твърдеше, че е правен опит за отравянето му, чрез намазването на дръжката на вратата с отрова. Следва да се има предвид обаче, че каквито и да са възможностите на службата, все пак в чужда страна те са силно ограничени. Защото въпросът не е само да изпълниш задачата, а и да се върнеш невредим. По-брутални акции си позволяват в МОСАД – отвличането на Айхман, убийства на редица вражески функционери (приети от тях за терористи) по света, както и в ЦРУ- убийството на Бен Ладен е точно такава операция. След осъждането на Скрипал и последващото му изпращане във Великобритания, той заживява доста охолен живот – има собствена голяма къща в китно градче в провинцията. Разузнавателните служби на Русия няма как да оставят това лице без съответното оперативно наблюдение. Все пак е възможно той да продължава да ръководи разузнавателна ядка в Русия и това не е безразлично на руското контраразузнаване. Естествено е наблюдението на същия да се извършва и физически от оперативни работници. В конкретния случай са изпратени двама – посещението им съвпада съвсем неслучайно с посещението на дъщерята на Скрипал. Службата иска да знае ще предаде ли тя определена информация на баща си от Русия и какво поведение ще има след срещата с дъщеря си Скрипал, какви действия ще предприеме бившият агент на английските служби, с кого ще се срещне, ще предаде ли определени материали или определена вербална информация. В нашия препълнен с технически възможности свят все пак личният контакт и наблюдение продължават да са водещи. По тази причина вероятно разузнавателната служба, отдела за външно контраразузнаване (някога отдел К) на Русия изпраща двамата офицери Петров и Боширов с конкретни задачи по оперативното наблюдение. И бърка – изпраща неподготвени хора, които бързо биват разкрити от контраразунавателните служби на кралството. Поети на външно наблюдение, те са заснети около обекта на оперативния им интерес – Сергей Скрипал. Ситуацията е идеална за реализиран на активно мероприятие. И англичаните не пропускат да нанесат удара – Скрипал е отровен заедно с дъщеря си Юлия с вещество, което отдавна не е само руски патент, но като по чудо оцелява. Медиите гръмват, политиците късат ризите си в знак на съчувствие и възмущение, врагът е посочен. Хитро оставят Москва да отрича, отрича и отрича и едва тогава, сякаш не са знаели преди това, изваждат на бял свят странните снимки на двамата офицери, направени на странни места, по странен начин (снимките нямат нищо общо с охранителните камери в Солсбъри). Противникът е вкаран в обяснителен режим и санкциите, отзованите дипломати и политическите рейдове изглеждат оправдани. Наличието на тези снимки е сигурен белег, че около Скрипал гъмжи освен от руски офицери от разузнаването, също така и от агенти на британското контраразузнаване, т.е. той е подложен на оперативно наблюдение поне от две служби. Това е така може би и поради факта, че шефовете на английското разузнаване и до днес се стряскат насън от спомена за великолепната петорка от Кеймбридж. И се питат: а не е ли Скрипал всъщност добре легендиран руски агент? Всичко това заради един елементарен провал на маршрутирани оперативни работници по конкретна задача по дело за оперативно наблюдение на един осъден предател, който е могъл да умре от инфаркт още през първата година от изтърпяването на наказанието си в Русия, ако това е била целта. По същия начин някога службата водеше оперативното наблюдение над Олег Гордиевски и Кузичкин. Поведението на тези лица е следено и анализирано, понякога дори и направлявано. Общото за всички предатели е страхът – страхът от службата, от смъртното възмездие. Почти всички след размяната или бягството им губят семействата си. Пропиват се, стават неудачници. Сънуват убиеца, изпратен от Москва… Пикелът забит в тялото на Троцки не им дава мира. По тази причина те са идеалната подстава за извършването на активно мероприятие. Добавете към това предварително подготвени медии, политически мотив, предварително сондирана и осигурена подкрепа от партньорски правителства и двама неудачни офицери и коктейлът е готов. Това е така, защото в политиката, за разлика от правото, презумпция за невиновност няма. Русия трябва да бъде очернена, един скандал трябва да прикрие друг, трябва да се намери повод да екстрадираш някого, дори и при очакването за реципрочна мярка. И понеже Путин така или иначе не закусва с варени деца, то Скрипал, както някога Георги Марков, е идеалната мишена, идеалното средство за постигането на целта. Както и при Марков, така и при Скрипал, освен спорни и нелогични журналистически заключения и несвързани политически брътвежи, сериозни доказателства в наказателното разследване няма. Защото представяте ли си, ако имаше… Разузнаването не е творец, а инструмент на политиката. Използването на информация и дезинформация тайно въздейства върху събитията и съдейства за разрешаването на политически задачи. Ние, за съжаление, сме попадали във водовъртежа на точно такива събития в случая с атентата срещу папа Йоан Павел II. Случаят със Скрипал е толкова идентичен по своето възникване, развитие и затихване с елементарни последици, че не бих се учудил някой просто да е преписал плана на мероприятието проведено на 13 май 1981 г. в Рим.  ", "date": "2018.11.03", "title": "Сериозно за Скрипал"}
{"url": "http://www.classa.bg/%D1%81%D0%B2%D1%8F%D1%82/item/389122-%C2%AB%D1%81%D0%B0%D0%BC%D0%B0%D1%80%D0%BA%D0%B0%D0%BD%D0%B4%C2%BB-%D0%BF%D0%BB%D0%B0%D1%88%D0%B8-%D0%BD%D0%B0%D1%82%D0%BE", "text": "Едно кратко съобщение в \"лентата\" на руските новини имаше ефекта на избухнала бомба. Ревностните пропагандисти на страните от НАТО не жалеха силните заглавия. \"Руснаците се готвят за битка на самите граници на Европа!\" - това е общият лайтмотив на западната преса. Какво толкова предизвика американците и техните съюзници?     \"Виновникът\" за масовата истерия е написаното на нашия портал за държавни обществени поръчки за търг и монтиране на съвременните комплекси за радиоелектронна борба (РЕБ) „Самарканд“. 16 установки ще бъдат разположени на територията на тринадесет военни части, включително на стратегически важни територии като Калининградския регион и Република Беларус. За тези цели, са отделени 61 милиона рубли. Сумата по стандартите на разходите за отбрана е доста скромна. Но реакцията към нея са като че ли Русия вече има чудо-оръжие, което може да направи северноатлантическия алианс едва ли не напълно беззащитен. Като се има предвид, че бъдещите места на базиране на „Самарканд“ не са ограничени от западните граници на Русия: РЕБ ще бъде монтиран в районите на Московска, Мурманска, Архангелска и Нижниновгородска области, Краснодарският край и териториите на Далечния Изток. Защо военните на НАТО реагираха толкова рязко в случая с Белорусия и Калининград?   Превод: В.Сергеев", "date": "2018.11.03", "title": "«Самарканд» плаши НАТО"}
{"url": "http://www.classa.bg/%D1%81%D0%B2%D1%8F%D1%82/item/389123-%D0%BF%D0%BE%D1%81%D1%82%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%BC%D1%8A%D1%82-%D0%BF%D1%80%D0%BE%D0%BD%D0%B8%D0%BA%D0%B2%D0%B0-%D0%B2-%D0%BD%D0%B0%D1%82%D0%BE", "text": "Генералният секретар на НАТО Йенс Столтенберг, коментирайки възможността за излизането на САЩ от Договора за ликвидиране на ракетите със среден и малък обхват (ДРСМО) направи заявление, че Западът (и НАТО в частност) „не желае нова надпревара във въоръженията с Русия”. Такова изказване, направено на фона на решимостта на САЩ да свалят ограниченията, налагани от този договор, изглежда парадоксално и се намира в пряко противоречие с американската декларация. Ако Западът не „желае нова надпревара във въоръженията с Русия” той не само, че щеше да запази всички съществуващи договори, ограничаващи мащаба на взаимния стратегически потенциал, но и би подкрепял активно нови споразумения от аналогичен характер.      Това, впрочем, би съответствало с позициите, озвучени от Тръмп в предизборната му кампания, в чийто ход той многократно призовава да се премести вниманието от Русия на други обекти и страни като основни потенциални противници. Това отчасти стана и причината за обвиненията по негов адрес – уж зад неговата кампания е стояла Русия, „месеща се в изборите”. Според мен, би било съвсем логично да се бяхме намесили, защото именно това в течение на 30 години непрестанно го прави самият Запад по отношение на нашите избори. Законите за водене на войната в мрежата са еднакви за всички: ако Западът ни атакува на наша територия (например, в случая с подкрепата на чеченските сепаратисти по-рано или днешното водене на недоволните ученици от Навални), то и ние имаме основания да правим това – или в крайна сметка да се опитваме да го направим – същото на негова територия. Но ние нямаме решимостта за това, а и най-вече съответният инструментариум, за да бъдем ефективни. Затова нашата намеса в победата на Тръмп е явно преувеличена (уви, бих добавил аз лично). Но когато Тръмп, обещал преход от либерализма в международните отношения към реализма и обявил война на либералното глобалистки „блато”, опирайки се на американския десен популизъм (обяснен на Тръмп от известния теоретик и едновременно технолог Стивън Банън), стана президент, той в много отношения се отдалечи от своята предишна популистка риторика и започна да се сближава с познатите американски ястреби, с „дълбоката държава” и с неоконсерваторите. Неговата декларация за излизането от ДРСМО е ярък пример, че в края на краищата „Тръмп е отвлечен от блатото”. Защо тогава в тази ситуация Столтенберг нарича бялото черно, а пряката декларация за новото начало на надпреварата във въоръжението, при това именно с Русия, а не с друг „потенциален противник” се съпровожда със заявление, че НАТО не иска точно това? Пълна загадка, будистки коан от разред „Срещнеш ли Буда, убий Буда” или „пляскай с една ръка”. Като рационално обяснение на тази риторическа фигура може да послужи единствено качеството понижаване на менталното равнище на западното общество като цяло, което повече не забелязва прякото противоречие в изказването „надпреварата във въоръжението не е надпревара, а напротив, надпревара във разоръжаването”. В Този случай западното общество, което не забелязва липсата на смисъл, всъщност е психически болно. Според мен, съгласно френския философ Жил Дельоз, западното общество в епохата на постмодернизма трябва да става все по шизофренично (той въвежда в употреба и термина „Шизомаси”) и да премине от обичайната логика към новата и необичайната, която съчетава в себе си едновременно два (минимум) взаимоизключващи се смисъла. По тази схема и шизофрениците чуват в главите си гласове, които ги карат да правят неща – разделянето на съзнанието (именно това значи думата „шизофрения” на гръцки) действа така. Декларацията на Столтенберг и в медицински, и във философски смисъл е шизофренична: те опровергава това, което твърди, тоест двата гласа в главата на западната публика говорят едновременно две различни и дори взаимоизключващи се неща. Столтенберг коментира защо НАТО излиза от ДРСМО, но не го представя като изход, а като вход. И най-интересно е, че никой не обръща повече внимание на това противоречия. Тук става интересно „сливането на гласовете”. По-рано за обозначаването на противоположните твърдения, отнасящи се до външната политика и стратегия, се използваше бинарен модел, прекрасно залегнал в двупартийната система на САЩ. Демократите (с известни изключения) са гълъби и говорят, че не е допустима надпревара във въоръжението, а републиканците (като изключим палеоконсерваторите и изолационистите) са ястреби и настояват за увеличаване на военния бюджет, разпалено сочейки опасността, която може да дойде от предполагаемия враг – преди всичко СССР, а по-късно и Русия. Шестата колона в русия цитира изказванията на гълъбите: виждате ли, че те искат единствено мир и добро, хайде да се разоръжим (в Русия тази гледна точка преобладаваше при Горбачов и Елцин). Изказванията на ястребите станаха аргумент за консерваторите и реалистите: гледайте, те ни смятат за основния си противник, давайте да се готвим за отразяване на възможна агресия (това стана повсеместно при Путин). Разбира се, и разпределението на ролите между гълъбите и ястребите не отменя това, че американската „дълбока държава” последователно се стреми към доминиране по всички параметри и във всички области, за което служат и успокояващите противника гълъби и мобилизиращите самата американска държава, а също така младшите партньори по НАТО ястреби. Но постмодернизмът днес е достигнал толкова далеч, те това разделение повече не се прави. Сега в лицето на Столтенберг се съчетават едновременно гълъб и ястреб, както в главата на шизофреника се намират едновременно два гласа, призоваващи към противоположни постъпки. Това е напълно разбираемо, ако се следи философската програма на постмодернизма. Столтенберг въплъщава в себе си смислова трансгресия, „куиър”-позициониране. Но тук следва да се обърне внимание на това как в руското общество , което не е напреднал толкова много в постмодернизма, се възприема и как се разшифрова това шизопослание. Преди всичко в Русия крещящото несъответствие в речта на Столтенберг е забелязано и оценено като двойни стандарти: „Западът отново говори едно, а прави друго”. Не е зле, че все още виждаме несъответствията. От друга страна в самата Русия в политическата класа постепенно се налага наш собствен постмодернизъм – когато едни и същи хора в течение на 30 години са сменили всички възможни идеологии от комунизма и комсомола, пред либерализма до путинския реализъм и консерватизъм. Днес те самите явно не са уверени кой глас им говори в момента. Съвсем доскоро те прославяха глобализацията и либерализма, а днес те трябва да се разват убедително, че „Крим е наш”. Ефектът е отчасти подобен в този на Запад: различието между политическите позиции, идеологии, дори прости изказвания се постепенно се изтрива – така идеята на постмодернизма започва да овладява руските шизомаси, в чийто авангард несъмнено стои политическия елит. чиито изявления понякога са доста подходящи за Столтенберг. Добрата новина е , че в Русия нещата не са стигнали толкова далеч, колкото в главата на Столтенберг. Руските политици и експерти виждат доста ясно. Това радва. Превод: В.Сергеев", "date": "2018.11.03", "title": "Постмодернизмът прониква в НАТО"}
{"url": "http://www.classa.bg/%D1%81%D0%B2%D1%8F%D1%82/item/389124-%D0%BA%D0%B0%D0%BA%D0%B2%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%BC%D0%BE%D0%B3%D0%B0%D1%82-%D0%B4%D0%B0-%D0%B4%D0%BE%D0%BD%D0%B5%D1%81%D0%B0%D1%82-%D0%B1%D0%B8%D0%BE%D1%87%D0%B8%D0%BF%D0%BE%D0%B2%D0%B5%D1%82%D0%B5-%D1%81%D1%80%D0%B5%D0%B4-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE", "text": "Вече няколко хиляди души в Швеция са подложени на процедура, излязла все едно от научна фантастика – вграждане в тялото на специален биочип. Изглежда, че това са го направили с най-благи цели, за да облекчат своя живот в съвременния свят. Но колкото по-навътре навлизаме, толкова по-силни стават подозренията доколко опасни могат да бъдат подобни технологии.     Шведската цифрова компания „БиоХакс” отбелязва скромен юбилей – преди пет години специалистът по татуировки и пиърсинг Юван Естерлунд, наричащ се биохакер решава да се разнообрази. Ако ще се пробива кожата, то да не е само за украсяване с рисунки или с дрънкулки. Всяка дупка, създавана изкуствено в покритието на човешкото тяло, трябва да бъде максимално полезна за индивида, смята Юван. Той се нарича биохакер и предлага на посетителите в салона му „да се чипират”. А именно – да вкарат в пространството между палеца и показателя на ръката си парче биостъкло с размер на оризово зърно. Без каквато и да е вреда за организма. И не за украса, а единствено „за собствена полза”. Зрънцето е чип с информация за собственика. Не дубликат на биопаспорта, а напълно лично досие с номера на сметките и банковите карти, код за социалното застраховане и още. Предложението, според Естерлунт, се състои в едно достойнство: чипирането на човека ще го избави от нуждата да носи в себе си дебели портфейли (с карти, кеш, магнитни пропуски за работното място) и мобилно устройство (за плащане на стоките, услугите и билета в градския транспорт). Чипираните ще се разпознават лесно сред загиналите (не дай, Боже) при катастрофа. И т.н. и т.н. А ако се притесняват за здравето си, то не берете грижа – материалът, от който е създаден чипът е изпитан, одобрен и препоръчан от Управлението за санитарен надзор над храните и медикаментите на САЩ. И не просто е препоръчан, но и вече отдавна се използва от местните хирурзи. Впрочем, придобивайки подобен чип, вие ще окажете неоценима услуга на природата, избавяйки я от боклук под формата на постоянно искащите замяна пластмасови картички. Швеция е организирана страна, възприемчива е за нововъведения. Въртят се слухове,ч е дори се стремят да си плащат данъците. Както твърди статистиката държавата живее без пари в брой – едва 2% от финансовите операции в кралството се извършват в кеш (в САЩ например 33%). Така че „плащането и регистрацията” с едно махване на ръка ще е за шведите просто „сбъднал се сън”. Кредитна карта, която никой няма да открадне. Мобифон, който няма да се загуби. Ключ от колата (къщата), който няма да се забрави в ключалката. Какво му е нужно още на човек за пълно щастие? Пълен контрол над личността ли казахте? Ама вие какво, няма никакъв GPS в чипа, работи си в пасивен режим, само приема команди, а и то ако източникът е разположен на не повече от 15 сантиметра. Прекрасно. И все пак нещо съмнява. И ни кара да се съмняваме. Направо да не вярваме. На първо място има информация , че „от въпросната разработка се интересуват от DARPA”. Агенцията Defense Advanced Research Project Agency, ако не сте в течение, е научно-изследователското подразделение на Пентагона. Машините за убиване, снабдени с изкуствен интелект, насекомите, които разпръскат вируси по полята на противниците, извършването на геномни мутации над растенията и последвалата им гибел и невъзможност за възпроизводство, „армиите от клонинги” – всичко това е тяхна работа. На второ място „всичко това е изцяло в полза на потребителя и нямаме нужда от нищо в замяна, освен парите за услугата”. Тоест бизнес в чиста форма и нищо лично. Но и Pokemon Go ни се пробутваше като игра, създавана и разпространявана алтруистично. „Качвайте безплатно, играйте безплатно, не ни е нужно нищо. Освен координатите на геолокацията и снимките на местата, показвани на операторите на играта. Покемоните се разполагат там, където е нужно на потребителя. Да ловците на тези виртуални същества са милиони, но сред тях има и полицаи, и военни, че дори и депутати от Думата, правещи селфита с покемоните в много интересни за вражеските очи недостъпни места. На трето място „в договора е написано, че личните данни на чипирания няма да се разгласяват и сигурността му се гарантира”. Както се казва, „на вратата на обора ми има написано нещо, ама там сено има”. Ще можем ли да ги съдим, ако нашите данни изтекат в интернет? А ще ви стигнат ли парите за съдебния процес? А търпението, за да изчакате присъдата? А живот, за да получите (или не, разбира се) компенсация? Впрочем може и законодателството да се промени и това ще ви освободи изобщо от подаването на иск. Тайните днес се споделят лесно – споменете си как сложихте отметка последният път, когато ви питаха дали сте чели условията за ползване? Какво е това „в чиповете няма GPS”? В тази фраза не стига една дума, която е ключова. Думата е „засега”. Ние не се притеснявайте, когато дойде време за нужния upgrade или update. Това е във ваш интерес: ами изведнъж се зашляете в Амазонската джунгла? Или на Еверест? Или в степите край Оренбург (така случайно, близо до някой ракетен силоз). Почакайте, идваме там с помощ за навигацията и прочее съвети. Препоръките (а по-точно – заповеди) ще бъдат много важни, но ние ще ви съобщим навреме за инсталирането на допълнителните функции. Технологиите като тази се развиват с хиперзвукова скорост. Ако вече съществуват химически агенти, сподавящи волята на човека (този „еликсир на истината), вече има основания да се подозира, че и с физическите „аргументи” по това отношение всичко е наред – в правилния момент нужният бит информация ще пробяга от имплантирания чип към нужната клетка на мозъка и ще приведе в действие нужния нерв. И вие ще се почувствате като киборг, способен на всякакъв подвиг. Безпрекословно подчиняващ се на заповеди от вън и не занимаващ се с идиотски въпроси като „защо?”, „кому е нужно?” и „какво общо имам с това? Фантастика, а? Препоръчвам ви да изгледате „Матрицата” на братя (опа, съжалявам, сега те са сестри) Уашовски. Това задължително. Плюс „Универсален войник” на Ролан Емерих и „Терминатор – 2” на Джеймс Камерън. Можете да добавите още „Разрушителят” на Марко Брамбил. Много ли от показаното там остава неосъществено? 4000 чипирани шведи за трудовата петилетка на „Биокакс” – е по-добре така, вместо на децата да им е скучно и да почнат да поркат до откат и да шмъркат… Макар и… „биохакер” – това едва ли е случайна дума. В киберигрите на всички случайности са планирани предварително.   Превод: В.Сергеев", "date": "2018.11.03", "title": "Каква заплаха могат да донесат биочиповете сред населението"}
{"url": "http://www.classa.bg/%D1%81%D0%B2%D1%8F%D1%82/item/389125-%D0%BA%D0%BE%D0%B8-%D0%B4%D1%8A%D1%80%D0%B6%D0%B0%D0%B2%D0%B8-%D0%B4%D0%B0%D0%B2%D0%B0%D1%82-%D0%B1%D0%B5%D0%B7%D1%83%D1%81%D0%BB%D0%BE%D0%B2%D0%BD%D0%BE-%D0%B3%D1%80%D0%B0%D0%B6%D0%B4%D0%B0%D0%BD%D1%81%D1%82%D0%B2%D0%BE-%D0%BD%D0%B0-%D0%BD%D0%BE%D0%B2%D0%BE%D1%80%D0%BE%D0%B4%D0%B5%D0%BD%D0%B8%D1%82%D0%B5", "text": "Според Тръмп, САЩ са \"единствената страна в света\", която дава безусловно гражданство по месторождение. Това обаче не отговаря на истината. Още 29 държави дават безусловно гражданство.  Ето кои са те:           САЩ открай време са сред страните, които автоматично дават гражданство на всяко дете, родено на тяхна територия. Това право се полага по рождение, то е безусловно и неограничено. Известно е още като jus soli (право на гражданство по месторождение). Такова гражданство получават всички деца, родени в САЩ - независимо дали родителите им са американци или не. То се различава от гражданството по произход - т.нар. jus sanguinis, при което новороденото получава автоматично гражданството на своите родители.     Наскоро Доналд Тръмп заяви, че САЩ били единствената държава в света, която давала гражданство по месторождение. Той не одобрява това правило и възнамерява да обвърже даването на гражданство с определени условия. Само че американският президент се лъже. Не само САЩ дават автоматично гражданство на всички новородени.   Латинска Америка е първенец   Още 29 други страни дават безусловно гражданство по месторождение на всеки, родил се на тяхна земя. Изключение правят само децата на чуждите дипломати или на чужди окупационни сили. Това са: Антигуа и Барбуда, Аржентина, Барбадос, Белиз, Бразилия, Канада, Чад, Чили, Куба, Доминика, Еквадор, Салвадор, Фиджи, Гренада, Гватемала, Гвиана, Хондурас, Ямайка, Лесото, Мексико, Пакистан, Панама, Парагвай, Перу, Сейнт Китс и Невис, Санта Лусия, Сейнт Винсент и Гренадини, Уругвай и Венецуела. Възможните обяснения за безусловното гражданство по месторождение в гореизброените страни са две: те или имат правни системи, произтичащи от английското обичайно право, където се налага практиката jus soli, или пък са въвели това правило с цел да привличат хора от други страни. Последното важи например за много държави от Централна и Южна Америка. Има и държави, които дават гражданство на родените на тяхна територия само при определени условия. Някои изискват единият от двамата родители да притежава съответното гражданство или да пребивава легално в страната. Конституцията на Доминиканската република например изрично забранява получаването на гражданство от деца, чиито родители пребивават нелегално в страната. Малайзия пък изисква от родителите на детето да са се установили да живеят в страната за постоянно. Гражданство, обвързано с условия, раздават още Австралия, Колумбия и Ирландия.   Те са променили законите си за придобиване на гражданство   Много държави са предприели законодателни промени в посока към затягане на правото за получаване на гражданство. Такъв е например случаят с Франция, която до 1993 година даваше безусловно гражданство на всеки, роден на френска земя. От над 20 години насам обаче във Франиця вече важи друго правило: децата в семействата на чужденци трябва да навършат 18-годишна възраст, преди да кандидатстват за френско гражданство. Великобритания също внесе промени - от 1983 година гражданство се получава само ако поне един от двамата родители пребивава легално в страната. А страни като Индия и Малта напълно отмениха правото на получаване на гражданство по месторождение. През последните години Германия пък направи обратното: тя либерализира законодателството си за получаване на гражданство. От 2000 година насам децата на родители, които не са германци, могат да придобият гражданство по месторождение, ако поне единият от двамата родители живее в Германия от най-малко 8 години, като през последните 3 години постоянното му жителство трябва да е било в страната.", "date": "2018.11.03", "title": "Кои държави дават безусловно гражданство на новородените?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389116-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%BF%D0%B0%D0%BA-%D0%BF%D0%BE%D0%B4%D0%BB%D1%83%D0%B4%D0%B8-%D1%84%D0%B5%D0%BD%D0%BE%D0%B2%D0%B5%D1%82%D0%B5", "text": "Бившата плеймейтка Николета Лозанова пак подлуди феновете си. Половинката на вратаря Николай Михайлов е само по бельо във видео, което публикува в социалната мрежа „Инстаграм“. Докато гримират сексапилната брюнетка, тя остана доста разсъблечена и това не остава незабелязано от последователите ѝ, които се радват на клипа.         Припомняме, че в последно време красавицата е много активна в социалните мрежи. Покрай празника Хелоуин тя влезе в ролята на монахиня, а след това провокира и като затворничка.", "date": "2018.11.03", "title": "Николета пак подлуди феновете"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389117-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Не трябва предварително да мислите, за последиците в любовните дела. Ако сърцето ви каже, че сте на прав път, слушайте го. Може да промените имиджа си, да посетите козметичен салон и да актуализирате гардероба си. Всичко ново, ще ви донесе много приятни емоции. Дори малките удоволствия, ще ви направят щастливи. ТЕЛЕЦ ( 21 април - 21 май )  Очаква ви укрепване на авторитета сред колегите, мащабни проекти и печалби. Денят, ще благоприятен от всички страни, ако не започнете да планирате нещата. Емоционалните изблици в любовта, ще позволят да откриете в себе си това, което се крие в дълбините на душата ви. Като отпуснете емоциите си, отново ще докажете на партньора си, колко много го обичате. БЛИЗНАЦИ ( 22 май - 21 Юни ) Очаква ви, много интересна и обещаваща работа, така че не бива да се разсейвате от дреболии. Финансовите загуби, ще са незначителни, поради което може да си купите нещо желано и полезно. Работейки в екип, ще докажете своите умения, ще координирате действията си с другите и ще планирате нови проекти за бъдещето.   РАК ( 22 юни - 23 юли ) Работете върху грешките, които ви пречат да предприемете решителни действия. Ако вземете предвид всичките недостатъци и се фокусирате върху нюансите, може да балансирате вашите дела и личната сфера. Възможно е, да получите награда за минала работа. Не бъдете скромни в желанията, ако въпросът касае покупките. ЛЪВ ( 24 юли - 23 август ) Днес, ще трябва да управлявате не само собствените си дела, но и тези на близки роднини. Въпреки, че за вас това не е тежко бреме, а приятни мигове. Задълбочавайки се във вашия вътрешен свят, ще откриете много интересни възможности. Особено в творчеството. В семейния живот, отново ще се убедите, колко много ви ценят и уважават, съпруга и децата. ДЕВА ( 24-ти август - 23 септември ) Препоръчително е, да бъдете по-близо до тези, с които работите в един екип. Не мислете, че някой се опитва да ви \"подхлъзне\", защото това е плод на вашата фантазия. Импулсивните действия в любовта, ще ви направят още по-уязвими. Имайте предвид, че всеки намек за обида от ваша страна, ще бъде възприеман като желание за бягство. ВЕЗНИ( 24 септември - 23 октомври) Трябва да хармонизирате способностите си с желанията, за да не попаднете в капана на собствените си илюзии. Не харчете твърде много, за да укрепите финансовото си положение. Спестявайки натрупаните средства, ще може да си купите това което желаете. Колективната работа днес, ще бъде много по-ефективна.   СКОРПИОН ( 24 октомври - 22 Ноември ) Възможно е днес, да сте в мрачно настроение, което ще доведе до серия от непредсказуеми и трудни ситуации. Животът не стои на едно място, така че не се опитвайте да спрете потока от информация и чувства. Един добър ден за пътуване по лични въпроси, общуване с нови хора и благородни дела. Вечерта, ще научите нещо важно за роднина.   СТРЕЛЕЦ ( 23 Ноември - 21 Декември ) Трябва да излезете отвъд рамките на убежденията, до които сте се придържали преди това. Ако не искате да нарушите идилията в личната сфера, тогава бъдете емоционално сдържани. Има шанс да увеличите доходите си, благодарение на допълнителна работа. Вечерта, може да бъдете поканени на среща от човек, който отдавна търси благоволението ви. КОЗИРОГ (22 Декември - 20 януари ) Очаква ви изпълнение на планираните планове, както и финансовото благосъстояние. Внимателно работете с електричество и режещи предмети, в противен случай са възможни сериозни наранявания. Пестете силите и вътрешните си резерви за големи постижения. От развлечения е по-добре да се въздържате, за да не си развалите настроението.  ВОДОЛЕЙ ( 21 януари -  19  февруари ) Очаква ви не само печалба от основната ви работа, но и полезни предложения за социални събития. С конкурентите се дръжте достойно и любезно и ги държите по-близо до себе си. Тактическия подход към ежедневните въпроси, ще ви помогне да постигнете това, което преди това сте отлагали или е изглеждало безполезно.   РИБИ ( 20 февруари - 20 март ) Изключете физическото натоварване, засилете имунитета си и се занимавайте с духовни практики. Ако не искате да стигнете до нервен срив, тогава спокойно реагирайте на всичко, което се случва на работното място. Подходящ ден за почистване на дома, комуникация с децата и грижи за домашните любимци. Може да организирате и пътуване сред природата.", "date": "2018.11.03", "title": "Дневен хороскоп 3 ноември"}
{"url": "http://www.classa.bg/%D1%81%D0%B2%D1%8F%D1%82/item/389118-%D0%BE%D1%81%D1%82%D1%80%D0%BE%D0%B2%D1%8A%D1%82-%D0%BD%D0%B0-%D0%B1%D0%B5%D0%B7%D0%BA%D1%80%D0%B0%D0%B9%D0%BD%D0%B8%D1%82%D0%B5-%D0%B8%D0%B7%D0%B2%D0%B8%D0%BD%D0%B5%D0%BD%D0%B8%D1%8F", "text": "Юн-Цай Лий и Джоан Чен са от онези ужасни двойки, които довършват взаимно изреченията си и във всеки един момент изглеждат ужасно сладки. Но простичките думи \"Обичам те\" не са толкова лесни за Лий, колкото за неговата годеница Чен. Лицето на мъжа става яркочервено при мисълта за произнасянето на тази фраза, която го кара да изпитва \"buhaoyisi\" (произнася се \"бу-хау-и-съ\") – един от многото начини да се чувстваш засрамен или съжаляващ за нещо в Тайван. Но като самият Лий обяснява, повечето хора на острова се чувстват по този начин. В Тайван съществува едно лингвистичното минно поле на извиненията - там простото изричане на  \" buhaoyisi \"  може да отвори кутията на Пандора, която обаче е пълна с обилна любезност.  Думата е съставена от четири йероглифа, които буквално се превеждат като \"грешно значение\" или \"лошо чувство\". Служи като удобен и всеобхватен израз, който може да се използва във всякакви ситуации - от това възпитано да привлечеш вниманието на сервитьора, през това да предложиш на шефа си преливащо от вина извинение, до парализиращото чувство, което обхваща човек, когато се затруднява да признае любовта си. Buhaoyisi е винаги на устата на тайванците, обяснява Чиа-Джу Чан, професор по китайски в Бруклинския колеж в Ню Йорк. Думата се използва непрекъснато, тъй като в Тайван цари много вежлива вербална култура. Buhaoyisi често се изрича толкова бързо, че звучи като неясна поредица от съгласни. За разлика от \"Entschuldigung\" на немски, \"excuse me\" на английски или българското \"извинете\", преводът на \"buhaoyisi\" не е проста задача. Западното разбиране за  \" съжаление \"  е твърде ограничено, за да изрази всички социални маниери и добър стил на поведение и изразяване, които сa вмъкнати в този израз.  Buhaoyisi може също така да бъде и чувство, усещане, правила за поведение и цяла школа на мислене, която изпълва тайванската култура. Ако се качите на метрото в Тайпе, ще чуете какафония от \"buhaoyisi\", докато пътниците внимателно се промъкват покрай другите. Ако влезете в класна стая, ще чуете учениците да започват и завършват всеки въпрос с \"buhaoyisi\", от което се излъчва усещане за благодарност. Ако отворите имейл, първият му ред обикновено ще е \"Buhaoyisi\" – което означава \"Съжалявам, че леко ви безпокоя\" – дори и за най-скромните молби. Ако скъп близък роднина ви даде подарък, правилният отговор не е \"благодаря\", а \"buhaoyisi\" — за неудобството, което съм ти причинил.     За незапознатите чужденци, Тайван изглежда като най-извиняващата се страна в света, държава, вманиачена по казването на извинения – но всъщност културата на buhaoyisi разкрива много за скритите пластове на скромност и свенливост, типични за островите.     Десетилетията на колониален контрол от страна на Япония, както и моралните учения на конфуцианството, са изиграли огромна роля в оформянето на културата на извинения в Тайван, която наблюдаваме сега, коментира Кин-Хуан Ли, професор по социолингвистика от Националния тайвански университет. Въпреки че точният произход на тази фраза остава неизвестен, Ли и други лингвисти отстояват теорията, че тя е резултат от съществуващата от хилядолетие конфуцианска идея за хармония, която се концентрира върху поддържането на междуличностни отношения, вместо индивидуални такива. Запазването на социалната сплотеност на всяка цена все още е фундамент на социалния морал в Тайван - от ключово значение е поставянето на по-големия клан, на обществото преди индивида. Освен това, част от културата на buhaoyisi в Тайван е силно повлияна от японската култура на извинения sumimasen, като двете имат дълга и богата обща история. В общи линии, използвано като навик, изричането на buhaoyisi често помага за това конфронтациите между хората да не ескалират допълнително. От една страна, изразът носи със себе си атмосфера на подчинение и хипер-благоприличие, но от друга, той демонстрира и ненадминатата любезност на Тайван. Затова за пътешествениците, които посещават острова, казването на \"съжалявам\" на китайски лесно може да се превърне в лингвистично минно поле. Когато имате съмнения, заложете на сигурно и просто кажете buhaoyisi. Вероятно е и човекът пред вас на свой ред също да ви каже buhaoyisi. Това е неизказаното правило в Тайван. Според InterNations Expat Insider Index Тайван в момента се счита за една от най-приветливите и дружелюбни страни в света. Около 90% от експатите в Тайван дават висока оценка на местните жители за гостоприемство, сравнено със средно 65% в останалите държави, участвали в проучването. Понастоящем повече от една трета от експатите обмислят да останат на малкия тихоокеански остров завинаги, разкрива изследване сред над 12 500 души по света. Тайната на привличането на хората на пищните, тропически острови на Тайван всъщност не е особена тайна – тя просто е в любезността.     Същевременно според някои по-млади тайванци това да се извиняваш постоянно (понякога дори за собственото си присъствие) в крайна сметка носи повече вреда, отколкото полза. И, парадоксално, да искаш постоянно разрешение, за да говориш или правиш нещо, означава да причиняваш ненужно неудобство на самия себе си. Концепцията за \"запазване на достойнството и имиджа\" е много важна в Тайван. Представете си шахматна дъска на социални комуникации, в които ходовете на всички останали влияят на следващите ваши действия. В този случай достойнството и имиджът са социалната валута, която ви позволява да изграждате приятелства и да развивате професионални контакти, които да ви отведат до следващата ви значима кариерна позиция, до инвестиция във вашата компания или дори до приветливо запознанство с бъдещата ви съпруга. Без \"достойнство\", е по-малко вероятно хората да ви имат доверие или да ви помагат да напреднете в живота. Крайната цел е да защитите себе си, собствения си имидж и достойнство, както и да си осигурявате услуги от околните, като отвръщате на техните актове на любезност. Затова и културата в Тайван е на избягване на конфронтация. Това е страна, която постоянно се стреми да избягва конфликти и да запазва хармонията на всяка цена. Какво обаче се случва, когато маниакалното следване на този морален компас се обърка? Може да се получи нещо сходно с тайванския проблем с прекалените извинения. Хората с липсваща или загубена социална репутация и статус се опитват да не притесняват другите от опасения, че им създават неудобство. Така понякога се стига до абсурдни ситуации, в които никой не предприема нищо. Същевременно мнозина казването на buhaoyis вече е повече навик, отколкото дума с по-дълбоко значение. Резултатът е апатичен, лишен от каквото и да е искрено извинение или съжаление.  На световната сцена, тази идентичност на Тайван (официално носещ името Република Китай) често остава неразбрана. Островът понякога бива възприеман като пионка в съперничеството между Китайската народна република и САЩ без собствена дипломатическа тежест. Така някои предполагат, че тайванската култура на извинения и поклони може би не е особено резултатна и дори може да доведе до провал на цялото общество. Естествено, не всички имат такива мрачни прогнози за Тайван. Професор Ли от своя страна възприема дълбоката култура на buhaoyisi на острова като жизненоважна за запазването на мира. Според него ако културата на buhaoyisi изчезне, същото ще се случи с векове на старинни традиции. И обратното – ако обществото поддържа тези концепции, то ще остане по-любезно, морално и консервативно. Естествено, след като е изразил тази своя позиция, професорът завършва с buhaoyisi.", "date": "2018.11.03", "title": "Островът на безкрайните извинения"}
{"url": "http://www.classa.bg/%D1%81%D0%B2%D1%8F%D1%82/item/389119-%D0%BA%D0%B0%D0%BA-%D0%B4%D0%B0-%D1%81%D0%BF%D1%80%D0%B5%D0%BC-%D0%B4%D0%B0-%D0%B1%D1%8A%D0%B4%D0%B5%D0%BC-%D0%BA%D0%B8%D0%B1%D0%B5%D1%80-%D0%B8%D0%B4%D0%B8%D0%BE%D1%82%D0%B8", "text": "Когато се обадите на IT поддръжката знаете, че човекът от другата страна на телефонната линия най-вероятно ви мисли за идиот. Издава го не само репликата \"Пробвахте ли да рестартирате рутера?\", но и тежките въздишки и снизходителния тон. Още по-лошо отношение можете да получите, ако звъните на хората, които отговарят за компютрите във фирмата, в която работите. Особено в случаите, в които сте се превърнали в заплаха за всички останали компютри във фирмената мрежа. Всъщност в някои западни държави съществува дори акроним за обаждащите се с някакъв проблем потребители – PEBKAC.  Това съкращение идва от \"Problem Exists Between Keyboard And Chair\" – или казано на български: \"Проблемът съществува между клавиатурата и стола\". Да, става дума за самия потребител.     И преди да се възмутите, запитайте се няколко неща. Като например кога за последно направихте резервно копие на най-важната си информация? В колко сайтове използвате една и съща парола? Колко пъти сте кликали на линк, изпратен по пощата или като съобщение във Facebook, без да сте напълно сигурен в подателя? Всяка година се появява по някое изследване, което да напомни на потребителите колко тъпо подхождат, когато дойде моментът да избират парола. В такива случаи се започва от очевидно лошото \"123456\" или \"password\", за да се стигне до едва леко подобрените варианти – \"12345678\" или още по-оригиналното \"admin\". От предни интернет пробиви става ясно, че други популярни (и лесни за разкриване) пароли са \"iloveyou\", \"welcome\", както и \"letmein\" или \"monkey\". Много хора не си го признават, но често се случва да напишат паролата си на хартия и да я оставят на място, на което и други хора могат да я видят. С такива мерки за онлайн сигурност дори дете, което блъска с чук-играчка по клавиатурата може да влезе в профила след няколко часа опити. Фактът е, че повечето хора са мързеливи. \"Много хора забравят паролата си и след това използват временните пароли, които им връщат от IT отдела\", коментира Томас Пидърсън от компания, която се занимава именно с контрола на достъп към фирмени мрежи. Проблемът е, че понякога тези пароли могат да се задържат цял месец. Така в една голяма компания или организация е напълно възможно стотици хора да използват една и съща парола. Това ги прави потенциални жертви в случай, че някой реши да изпробва най-разпространените пароли върху милиони акаунти. \"Хакерите ще успеят да влязат веднъж на 5000 или 6000 опита\", обяснява Пидърсън. Това обаче изобщо не е малко – успеят ли да проникнат веднъж, ще сеят колкото разруха пожелаят.     Как да изберем парола, така че да не сме очевидна мишена: Големите хакерски пробиви вече се превръщат едва ли не в ежеседмично явление. Сайтовете на Facebook, British Airways и Reddit са само част от тези, от които хакери задигнаха лични данни на потребителите. Именно заради това грижата за сигурността на акаунтите в интернет става все по-важна. Все по-разпространена става двуфакторната автентификация – да използваш смартфона си или специално устройство като допълнителна защита освен паролите и тайните въпроси. По света зачестява и употребата на биометрични данни за целта – като глас, пръстов отпечатък и лицево разпознаване. Тези варианти обаче не са особено подходящи за офисна среда, защото дори новите десктоп компютри обикновено не се продават с четци за пръстови отпечатъци или с вградени камери, обяснява Пидърсън. Освен това потребителите често постъпват глупаво що се отнася до кликането върху линкове и свалянето на съдържание, когато и в двата случая трябва да се въздържат.  Голяма част от линковете, които ни засипват – преди по имейл, а днес дори на лични съобщения от \"приятели\" във Facebook – съдържат malware, т.е. онзи вреден софтуер, който не искаме на личния си компютър, а още по-лошо е, ако му дадем достъп и до фирмената мрежа. Хората, които се опитват да разпространяват malware, изобщо не трябва да се напъват, за да мислят иновативни начини за това – потребителите често са достатъчно глупави и непредпазливи, че да ги улесняват. Простият метод в случая работи безпогрешно. \"Повече от 70 процента от пробивите, за които разбираме, започват от персонален компютър, от който злочест потребител е кликнал на нещо и е допуснал хакерите до мрежата\", обяснява Иън Прат от фирмата за киберсигурност Bromium. Примери за подобни случаи има много. В края на октомври стана ясно, че правителствена мрежа в САЩ е била заразена със зловреден софтуер заради служител на Геологическият топографски институт. Служителят, чието име не е известно, имал навика по време на работа да посещава сайтове за възрастни. Именно оттам дошло и заразяването на цялата мрежа. Някои IT отдели се сблъскват с още повече трудности през последните години, заради масовото използване на смартфони, лаптопи и таблети както за работа, така и за лична употреба. Това, което повечето компании могат да предприемат, е да направят десктоп компютрите в офиса \"идиотоустойчиви\". Техниците на Bromium изолират абсолютно всичко, което се случва на офисните компютри, т.е. прилагат т.нар. сандбоксинг. Целта е ако потребител кликне върху линк, водещ към зловредно съдържание, да бъде заразен само конкретният компютър и да се избегне заразяването на цялата фирмена мрежа. Да се следи всичко, случващо се в една мрежа, изобщо не е лесна задача, а много компании пренебрегват тази заплахи. Особено когато дадена компания трябва да менажира над 400 000 машини. Всеки от тях може да съдържа големи количества данни за потребителите, пароли за вътрешните системи, както и всякакви други уж дребни парчета информация, които биха позволили бърз достъп до профилите в различни сайтове. С други думи само един от тези компютри може да се превърне в пещерата на Али Баба за хакерите. Според експертите по киберсигурност автоматизираните системи стават все по-необходими. Причината са както всички онези PEBKAC-и (ако сте забравили какво значи, погледнете пак началото), така и претоварените IT отдели, а в много на брой малки фирми – и пълната липса на такива. Други компании в областта на киберсигурността напълно променят подхода и от ползването на защитни стени (firewall) преминават към автоматизирано наблюдение на целия мрежов трафик в реално време като търсят странно поведение в мрежата. Но, разбира се, от полза ще е и потребителите да спрат да се държат като PEBKAC докато са на работа и спрат безгрижно да раздават \"ключа към царството\" наляво-надясно. Използвайте дълга парола, с която да можете да се справяте всеки път – нека да е дълга поне осем символа; Смесвайте главни и малки букви, заедно със символи и цифри; Опитайте се да не използвате лесни за отгатване думи – името на гаджето, на децата ви, на домашния любимец, любимия футболен отбор и т.н.; Избягвайте да разкривате паролите си пред други хора (в случай, че не сте се сетили до момента); Използвайте различни пароли за различните сайтове и услуги; Използвайте двуфакторна автентикация; Помислете дали да не използвате мениджър на пароли – като Dashlane или Sticky Password, например.", "date": "2018.11.03", "title": "Как да спрем да бъдем кибер идиоти"}
{"url": "http://www.classa.bg/%D1%81%D0%B2%D1%8F%D1%82/item/389120-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D0%B2%D0%B8%D1%81%D1%88%D0%B8%D1%82%D0%B5-%D1%81%D0%B2%D0%B5%D1%82%D0%BE%D0%B2%D0%B5", "text": "ТАЙНИТЕ НА ВИСШИТЕ СВЕТОВЕ За първи път, на границата между 20 и 21-ви век, Висшият Разум дава на човечеството, най-новата информация за устройството на Висшите светове, които се управляват от Бога и от Дявола, за Законите, според които те съществуват, за ролята на цивилизациите в развитието на нашата планета, за принципите на тяхното зараждане и изчезване, за експеримента на Висшите Същности със Земята и особеностите на бъдещото ѝ развитие.     Всеки може да направи за себе си множество необикновени открития за личния живот на Бога и Дявола, да разбере разликата между отрицателното и положителното усъвършенстване, да научи за особеностите в развитието на хората за следващата шеста раса, за ролята на скъпоценните камъни и благородните метали в живота на човека, както и за причините на тяхното използване. Така той ще се запознае с медицинската и материалната Система на Естеството (Космоса). Ще узнае как се развиват душите в Системата на Дявола. Тази книга ще застави читателя да погледне на живота си и живота на заобикалящите го хора с нови очи. Тази книга открива нови знания за произхода на човека и на Земята, за целите на създаването и съществуването им. Читателят ще научи причините за зараждането и смяната на цивилизациите от съвършено неизвестна за човека визия, както и ще открие за себе си много тайни за самата Земя и за тези експерименти, които са се извършвали на нея и се извършват от Висшите Създатели. Читателят ще се озадачи от информацията за новата „ златна раса ”, която идва след нашата пета раса. Той ще узнае защо е дадена старостта на хората и защо през шестата раса ще изчезне детството при децата, което вече се и наблюдава. И най-главното, ще го поразят откровенията на Бога и на Дявола, които разказват за това, как са устроени световете, в които Те живеят. И още повече – Бог и Дявол разказват някои подробности от своето минало. Какво знае човек за личния живот на Бога и на Дявола, за това по какви пътища са вървяли Те в Своето развитие и по какъв начин Им се е удало да достигнат толкова високо положение. За първи път Бог и Дявол откриват на посланиците, тайната за своето лично съществуване. На тях, на посланиците на Бога, които са настоящите Автори на книгите, чиито текстове са диктувани в продължение на 30 години, бе дадено правото да разговарят със Самия Творец и със Самия Княз на Тъмнината. И именно Те – Бога и Дявола в своите диалози разкриват за хората Истината за Творението на Всичко във Всичкото. Всяко Тяхно Слово е откриване на завесата за някаква нова тайна неизвестна за човечеството. Информацията е получена въз основа на контактите с Висшите Светове. Затова и книгата е дадена във формата на диалози, както са се провеждали сеансите. Това позволява да се обяснят в разбираема форма, за съвременното ниво на развитие на човека, тези сложни за осъзнаване истини, на основата на които е построен нашия живот и на чиято база съществува Мирозданието. Четете за тези поразителни и удивителни изменения, които вече са в ход, и които очакват човечеството в това ново и прекрасно за нас бъдеще. Изучавайте книгите ни за контактите с Висшия Разум, емблема на които е станала осемлъчевата звезда, символ на Висшето Космическо Съдружество „СЪЮЗ ”. Непознатата Земя  Нова информация за Земята Съществуването на Земята като небесно тяло не е от Вечността, а се появява в Космическото пространство в определен момент, след като за Висшата Космическа Йерархия е възникнала необходимост от създаването на такъв мощен космически обект, каквато е нашата планета. Тя е била създадена за нуждите на Висшата Божествена Йерархия заедно със слънчевата система, но вече от друга Йерархия, намираща се на по-ниско ниво от Нея и занимаваща се непосредствено с планетарни разработки. Новите знания, които за старата, отживяла вече своето време психология на човека изглеждат невероятни и несмислени, се дават вече не за отмиращата пета цивилизация, а за зараждащата се нова шеста раса. Затова тези, които успеят да прекрачат през своите стари представи и понятия за света, ще направят крачка напред в своето развитие дори в настоящия си живот, а за останалите ще бъдат нужни нови въплъщения и нови програми за развитие. Ето какво разказва Бог по този повод, отговаряйки на следващия наш въпрос. – Защо е възникнала необходимостта за Вас, от създаването в Космоса на нашата планета? Поради недостиг на енергии за Висшестоящите Космически Системи, или от нуждата за разширяване на Вашата Божествена Йерархия ? – Нуждата от създаването на Земята беше Указание за Нас, дадено Ни Свише, където всичко е напълно различно. Земята се явява като детайл от един голям механизъм, без който детайл този механизъм не би могъл да действа. Когато се появи нуждата от такъв детайл в хода на еволюцията в общия организъм на Естеството (Космоса), Ние го създаваме.  При това, Земята се създаваше съвместно между Нашата Божествена Система и друга Високоразвита Материална Система, която възпроизведе по Мой план цялата физиология на планетата, цялата природа, животинския свят и самия човек, като материални форми-обвивки, а Моята духовна Система създаде за тях „фините” механизми, привеждащи грубите форми в действие тоест, създаде за тях душите и всичките им „фини” структури, необходими на различните етапи за развитието им. В хода на създаването и за по нататъшното функциониране, Материалната Система пое изцяло да изгради физиологията на планетата и всичко, което бе създадено на нея по свой образец, а Моята Духовна Система пое „фината” основа на душата ѝ, и я поведе по нейния духовен път на развитие.  Човекът е привикнал да се отнася към планетата като към нещо неодухотворено, мъртво, неспособно на самостоятелни действия. Подобна гледна точка го е отделила от природата и от Космоса, обособявайки го в нещо самостоятелно, в единственото живо и здравомислещо същество – най-главното според него в цялата Вселена. Затова сега, стоящото на закостенелите стари догми човешко същество, му е трудно да приеме новото, да се ориентира в общата структура на Мирозданието и правилно да определи своето място в нея. Какво неизвестно за нас ни разказа Бог за нашата планета? Ние Му зададохме поредният въпрос. – Може ли да се приемат измененията ставащи на Земята, за еволюционни клонове на нейното развитие? – Земята е жив организъм, отговори Той, такъв какъвто е и вашият човешки организъм, изграден от същите химически вещества, както и вашите материални тела. И затова, подобно на всичко живо Тя не стои на едно място и не остава непроменена, а с течение на времето се изменя. Постоянно се променя ландшафта, материците, растителността, климата и живия свят. Ако тя в началото е била покрита с вода, то след това се е появил един континент, който след време се е разпаднал на няколко континента, разместени в различни посоки. И всичко е ставало не произволно, не от само себе си, а в съответствие на програмата за развитието на Земята. По същия начин и при човека, с възрастта се изменя външният му вид отново не произволно, а съгласно програмата за развитие на материалната обвивка. Това се случва идентично при развитието на всичко живо. – Ако Земята се изменя по програма, тогава кой е съставил за нея тази програма? – отново се обръщаме към Бога. – Съществува специална Високоразвита Система – величествено ни отговаря Той. В неговата интонация винаги се усеща достойнството и величието на Разума. – Тази Система се занимава със строежа на планетите. Тя разполага с изчислители – програмисти от висш порядък, които съставят програмите за планетите в съответствие с тяхното ниво на развитие. Всяка планета трябва да има индивидуална програма. Системата разработва вида на ландшафта и как той да съответства на този или онзи етап в развитие на Земята, кодира последователността при формирането на растителния и другите светове, обвързва всичко това с тази енергетика, която те трябва да произвеждат. Ландшафтът се създава не само за красота, но основно за производство на определени видове енергия и за общия енергообмен в природата. Няма на Земята нищо такова, което да се развива само по себе си и само за себе си. Всичко е подчинено на общата схема за производство на енергии и тяхната взаимовръзка. По нататък нашият разговор продължи във формата на въпроси и отговори. Ние питаме, а Бог ни отговаря. – Ако природният свят способства за производството на енергия, то с каква цел на Земята съществуват пустините? – Пустинята, това е най-енергетичното място на Земята, а мощната енергия убива всичко живо и затова там растителният свят е оскъден. Чрез пустините става концентрация на енергията. Това са акумулаторите на планетата. Същото може да се каже и за горещите страни, те също са много енергетични. – Как става стиковането на програмите за развитието на Земята, на растителния, на животинския свят и на хората? – Първоначално се пресмятат индивидуалните програми за развитие на всеки един от световете с всичките им съставни частни подпрограми, а след това отделните подпрограми се съединяват в една обща програма за Земята. Всичко се извършва на основата на точни изчисления. Някой пресмята програмата на общата система, друг програмата на обществото, а някой на континентите, и всичко това се извършва във взаимовръзка със самата Земя, с нейните потребности от енергията на хората. Определят се точно нуждите на континентите според пребиваващите там животни, птици, растения и къде те да бъдат повече, къде по-малко, къде те изобщо да отсъстват и къде каква енергия да произведат. Определя се къде да се пусне вода, къде да се остави пясък, къде да се установи пек, къде студ и за какъв срок. Определят се времевите рамки. И всичко това се създава в реалността, на основата на точни разчети, които се обвързват помежду си с енергетиката, химическите, физическите и биологични процеси, а така също с процесите от съпътстващите „фини” светове. Човек е свързан и с природата и с всички природни светове на планетата, и с градовете и даже с определени точки на Земята. На нея има точки, в които става взаимовръзка на общите енергии идващи от хората и от всичко останало. Връзката на човешките енергии с тези точки е обезателна, тъй като чрез тях се предава енергия от хората към самата планета и обратно. Във връзка с това се пресмята къде и какви да бъдат градовете, селата и всичко останало. И всичко това се взаимообвързва чрез общата програма на Земята, която в сравнение с частната програма на човека е грандиозна и всеобемаща. – Следователно земният ландшафт не е произволен? – Всичките картини на ландшафта се развиват съгласно течението на времето в точно съответствие със заложената програма на планетата и имат строго конкретни цели. Ландшафтът на всеки земен участък е проектиран по такъв начин, че да създава определени емоции и преживявания в човека, тъй като всяка работа на чувствата способства за произвеждането на определени енергии от човека, съответствуващи на даденият земен участък. Освен това, самото изграждане на всяко растение, животно и други на дадения участък се създават специално така, че да произвеждат конкретно за даденото място на планетата нужната енергия. Затова едното се свързва с другото, и всичко се намира в тясно преплитане на най-различни процеси. Програмата на Земята обхваща по продължителност много дълъг период от време. – Извършва ли се някога корекция на програмата? – Да, корекция обезателно се осъществява. Ние следим за Земята постоянно. С появата на човечеството на планетата, Ние се намесваме в програмата на този етап на развитие през две хиляди години, основно в края на периода, както в настоящия момент. Но ако се говори по-точно, то не се намесваме в самата програма, а само в конкретни ситуации, такива като войните например. Що се отнася до самата Земя, промяната на ландшафта става в съответствие със зададената програма за развитие на физическата и обвивка. – Защо е нужно Земята и всичките други планети от слънчевата система да се движат? Те биха могли да останат неподвижни в пространството? И това би било по-просто при изготвянето на системата. – Като всеки жив организъм, Ние поставихме за цел те да се движат, тъй като това способства за по-доброто протичане на много физически процеси, а така също благоприятства за постоянното обновяване, но не вътрешно, а в общото направление на развитието. – Каква е основната космическа задача на Земята? – Няма такава задача. Има цел. Тя се заключава в преработката на енергия и самоусъвършенстването на планетата като живо същество. Всичко трябва да еволюира, а не да стои на едно място. – Усъвършенстването на планетата аналогично ли е с това на човека? – Да, всеки е задължен да се повдига по-нагоре, отколкото е. Но формата на усъвършенстване зависи от това Ниво на развитие, на което се намира душата. – Наработва ли Земята духовна енергия ? – Разбира се. – По какъв начин? – С помощта на мисловната си дейност от планетарен характер. За да наработи човек духовна енергия съществуват религията, някои видове изкуства, определени жизнени ситуации тоест, има няколко способа. Земята има свои способи за производство на духовна енергия чрез някои процеси, които и позволяват едновременно да развива собствени „фини” структури. – Духовният вид енергия, най-високият ли е, който може да произведе планетата? – Да. За планетата това е Абсолюта, впрочем както и за човека. Тоест, планетата така е конструирана на духовно ниво, че не може да отдава по-високочестотни енергии. Това е както да допуснем, при автомобила. Ако той конструктивно е разчетен така, че да може да се движи със скорост до 120 км./час, за да получите по-голяма скорост, трябва да се промени конструкцията на автомобила. Така и тук. Планетарното устройство на Земята е разчетено за честотата на духовната енергия като най-висока. – Какво влияние оказва Земята върху човека? – Човек се намира под влиянието на нейната хипноза. – Чували сме, че Земята способства за деградацията на човека съсредоточавайки вниманието му върху благата ? – В това се състои и нейната хипноза. Човек трябва да отделя повече внимание не на материалните блага, а на своята душа, за нейното усъвършенстване. Земята съсредоточава може би твърде много вниманието на човека върху себе си, върху красотата на своите ландшафти, макар че човек е длъжен да се научи да обича всичко живо, което съществува и зад пределите на Земята. – Основно той отхвърля всичко чуждоземно или го възприема със страх, и в това също има част от хипнозата. Земята е само етап от развитието на човека, а всеки следващ етап винаги е по-интересен от предишния, затова човек е длъжен твърдо да знае, че Земята далеч не е най-доброто, което може да има душата за своето развитие. Обаче, това не трябва да го обърне към противоположното тоест, неуважение към това, в което той обитава. Човек, винаги е нужно да се отнася с необходимото уважение и почитание към света в който той живее. Раждането на планетата Интересен е процесът на зараждането на материалната планета. Учените имат своя трактовка на този факт, но какво би ни казал по тази въпрос Създателят. И ние го запитахме. – Как се е появило физическото тяло на планетата? – Материалната обвивка се е образувала в резултат на взрива на определена маса, съдържаща в себе си необходимите начални компоненти, служещи като строителен материал за физическите структури. Тялото се развива по програма, заложена в генния код на планетата. Мощната енергия на взрива е този пусков момент, който като, че счупва пломбата на катинара и включва в действие програмата. По нататък всички компоненти съдържащи се в изходящата маса се включват в реакция, която започва да изгражда последователните връзки на планираните материални структури. Всичко се изгражда по програмата, която се разгръща от времето .  – В една от човешките хипотези се говори, че слънцето постепенно ражда всичките планети от своята система? – Това е неправилно предположение. Хората имат много погрешни теории. – А „фините” обвивки на Земята изведнаж ли са се появили? – Да, защитната обвивка е от момента на зараждането на планетата, останалите са се развивали в хода на еволюцията, по-точно, „фините” обвивки са съществували, но са оставали незапълнени и е било нужно време, за да се разработят от планетата. – Програмата за развитие включва ли и развитието на „фините” тела? Всяко тяло има своя отделна програма, която се записва на съответната обвивка тоест, на астралната обвивка се записва програмата за развитието на астралното тяло, на менталната обвивка на менталното тяло, и така нататък. Но всички заедно се съединяват в една обща програма за развитие, която се намира в обвивката най-близо до душата. Планетите също имат различни нива на развитие, и затова броят на обвивките им е различен. Естествено, колкото по-стара е планетата, толкова повече обвивки тя има. – Всичките програми се съставят от едни програмисти или от различни ? При планетарните програмисти съществува специализация, и всеки слой програмисти работи със свой тип енергии и отговаря за своето Ниво. Така например, програмите за астралната обвивка се правят от програмисти от едно Ниво, програмите за менталната обвивка, от програмисти от по-високо Ниво, а за духовната, от още по-високо Ниво. – По какъв начин става вселяването на душата на планетата във физическото тяло? – Този процес е сложен, както и самите конструкции. Обикновено, за вселяването на душата се използуват вспомагателни прибори. С този процес се занимават няколко съответстващи на задачата специалисти и Определителят, който ще ръководи планетата занапред. Вселяването на душата на планетата е еднотипно с вселяването на душата в тялото на човека, защото те имат почти еднаква физиология. – Душата на човека се изпраща на Земята, свързвайки това изпращане с нуждите на самата Земя. Но по каква необходимост се изпраща душата на планета във физическо тяло ? Откъде възниква такава нужда? – Нуждата възниква от много по-големия Обем, в който съществува тялото на Естеството (Космоса). – Това също ли е нужда от някакъв вид енергетика*? – Да. – Какви сложности има при вселяването на душата на планета в материален обект? – Всеки има своите сложности. – Определителят на планетата следи за правилното формиране на материалното тяло на планетата или всичко е оставено на автоматично регулиране? – Следи, разбира се. И не е един, а няколко специалиста занимаващи се с този вид работа. Планетата обема в себе си множество различни процеси, затова всеки е длъжен да контролира съответният профил. – Случва ли се да не се формира правилно по някакви причини физическото тяло на планета и да се прекрати нейното създаване?  – Да, това може да се случи. – Съществува ли някаква разлика между вселяването на души в много големи тела и в тела с много по-малки размери? – Не, особена разлика тука няма, както например, при сравняването на много слабите с много пълните хора. Разликата е само в програмите им за развитие.    ", "date": "2018.11.03", "title": "Тайните на Висшите Светове"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389114-%D0%B7%D0%BB%D0%BE%D1%82%D0%BE-%D0%BB%D0%B8%D1%86%D0%B5-%D0%BD%D0%B0-%D0%BC%D0%B8%D1%85%D0%B0%D0%B5%D0%BB%D0%B0-%D1%84%D0%B8%D0%BB%D0%B5%D0%B2%D0%B0", "text": "Лъчезарната усмивка и заразен позитивизъм на Михаела Филева изобщо не са искрени, а умела дегизировка, с която тя цака колегите си в музикалния бранш, пише Уикенд. Това стана ясно от признанията на музикантите в къщата на ВИП Брадър. Наско Колев и Лора Караджова, които рядко говорят по каквито и да е въпроси, изстреляха залп срещу певицата, която според тях е твърде надменна. Бившето гадже на Мария Илиева разказа как при съвместно участие с Филева, тя побесняла, че той ще излезе на сцената след нея. \"Нарочно, докато пея, тя, Павел и Венци Венц тръгнаха между сцената и оградите, за да раздават автографи на зрителите. Докато аз пея! Това е адски неприемливо и неуважително. И аз ги гледам, и те ми се хилят мазно\", споделя шока, който е преживял младият рапър. Естествено, феновете изпаднали във възторг, че могат да се докоснат до Филева, бившия й Павел и Венци Венц. И въобще не обърнали внимание на пеещия Наско. Въпреки това той намерил сили да завърши изпълнението си и дори да поздрави наглте си колеги, когато го погледнали с доволни усмивки. Неприятният момент обаче не завършил с опита да го засенчат.      След като рапърът приключил участието си, Михаела го хванала за ръката и просъскала:„Момченце, ти трябва да си знаеш мястото! Разбра ли?!\". Не стига това, ами през цялото време имало опити от нейна страна той да бъде изместен по-напред в програмата. Както е известно, по-малко харесваните изпълнители забиват първи в програмата, а звездите са накрая. Лора също била ухапана словесно по време на турне, спонсорирано от известна марка. Изпълнителката си спомня много добре първата си среща и сценична изява с протежето на Влади Ампов-Графа. Изпълнителката на \"Нека бъде лято\" е сред звездите, участвали във всички осем издания на турнето на Кока Кола. И през това време поетапно са се появявали нови и нови звезди. \"И в един момент се появява и Мишето Филева. И аз я питам за реда на изпълнителите, за да знам кога да изляза на сцената. И тя ми казва: \"Ами аз съм в първата част, а вие, по-великите, сте във втората. А то няма първа и втора част\", сподели потресената Лора. \"Смятай каква болка е изпитвала, че аз съм примерно предпоследна, а тя примерно трета или четвърта. Болна амбиция\", допълни тя. \"Всичко е състезание там\", подкрепи я и Папи Ханс. И това далеч не е всичко. Филева успяла да измести Караджова и от рекламния клип на последното издание на турнето. Според сценария Лора трябвало да е сред звездите във видеото. И дори заснела своите кадри. Чак при излизането на видеото установила, че мястото й е заето от напористата й млада колежка. \"Смятай какъв скандал е имало, че тя да попадне там! Мен са ме махнали изцяло. Това е защото някой се е застъпил супер зверски за нея\", убедена е щерката на Данчо Караджов. И уточни, че е убедена, че Графа е човекът, който я е набутал в клипа.", "date": "2018.11.03", "title": "Злото лице на Михаела Филева"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389115-%D1%82%D1%8F-%D0%B3%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D0%BE%D1%82%D0%BD%D0%BE%D0%B2%D0%BE", "text": "Родната спортистка Неапола Матеева, която е известна като волейболистката с най-дългите крака в България, отново разбуни духовете. Красавицата, която преди време разкри, че е имала отношения с футболиста на Витоша (Бистрица) Анти Рениа, с когото преди време публикуваха общи снимки, пусна поредната си серия провокативни снимки в социалната мрежа \"Инстаграм\".      Дъщерята на лекоатлетката Венелина Венева, която е и бивша волейболистка на ЦСКА, в момента е без отбор след дълго отсъствие заради сериозна контузия.", "date": "2018.11.03", "title": "Тя го направи... отново"}
{"url": "http://www.classa.bg/%D1%81%D0%B2%D1%8F%D1%82/item/389106-%D0%BE%D0%BE%D0%BD-%D0%BE%D0%B4%D0%BE%D0%B1%D1%80%D0%B8-%D1%80%D0%B5%D0%B7%D0%BE%D0%BB%D1%8E%D1%86%D0%B8%D1%8F,-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0%D1%89%D0%B0-%D0%B7%D0%B0-%D0%B2%D0%B4%D0%B8%D0%B3%D0%B0%D0%BD%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B1%D0%BB%D0%BE%D0%BA%D0%B0%D0%B4%D0%B0-%D0%BD%D0%B0-%D0%BA%D1%83%D0%B1%D0%B0", "text": "Общото събрание на ООН одобри за двадесет и седми път резолюция, която изисква прекратяване на икономическата, търговска и финансова блокада, наложена от Съединените щати. срещу Куба преди повече от 50 години.   Общо 189 държави-членки на Организацията на обединените нации гласуваха в подкрепа на резолюцията. САЩ и Израел се противопоставиха.   В същото време всички изменения на резолюцията, предложени от Вашингтон, бяха отхвърлени от Общото събрание.   САЩ наложи на Куба оръжейно ембарго през 1958 г., последвано от въвеждането на ограничения и в други сектори: санкции върху финансовите транзакции, търговията, пътуванията и др. Хавана многократно е внасяла резолюции в Обединените нации, с искане за премахването на блокадата.   По време на речта си пред Общото събрание, кубинския министър на външните работи Бруно Родригес Париля, каза, че Вашингтон \"е установил военните диктатури и е организирал кървави преврати по целия свят, довели до смъртта на милиони\".   Ето защо \"правителството на САЩ няма най-малко моралната власт да критикува Куба или някой друг по отношение на правата на човека\", каза кубинският външен министър.   \"Ние отхвърляме повторното манипулиране на тези права за политически цели и двойните стандарти, които ги характеризират\", каза Родригес Париля.", "date": "2018.11.03", "title": "ООН одобри резолюция, призоваваща за вдигане на американската блокада на Куба"}
{"url": "http://www.classa.bg/%D1%81%D0%B2%D1%8F%D1%82/item/389107-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%BA%D1%83%D0%B1%D0%B0-%D0%BF%D0%BE%D1%81%D0%B5%D1%82%D0%B8-%D0%BC%D0%BE%D1%81%D0%BA%D0%B2%D0%B0-%D0%B7%D0%B0-%D1%81%D1%80%D0%B5%D1%89%D0%B0-%D1%81-%D0%BF%D1%83%D1%82%D0%B8%D0%BD", "text": "В четвъртък президентът на Куба Мигел Диас-Канел пристигна в Москва на официално тридневно посещение. Вчера кубинският лидер се срещна с руския президент Владимир Путин, за да се обсъди двустранното сътрудничество в различни области и да обменят мнения по регионални и глобални въпроси.   Засега се знае малко за подробностите на срещата между лидерите, но говорителят на Путин, Дмитрий Песков, информира, че руският президент и кубинския му колега ще обсъдят военно-техническото сътрудничество, а заместник министър-председателят на Русия, Юрий Борисов допълни, че по време на посещението на делегацията на Куба ще бъдат подписани и редица вече уточнени договори.   Според Борисов кубинците вече са потвърдили своя интерес към договорите за инфраструктура и проекта за модернизация на железопътната линия в Куба, което е \"важно и нужно\".   От своя страна, заместник-председателят на Министерския съвет на Куба, Рикардо Руис, изрази надежда, че двете страни ще постигнат напредък в преговорите за споразумение за засилване на сътрудничеството в авиационния, пристанищния и морския сектори.   Руис подчерта, намеренията на правителството му да развива икономически и търговски връзки с Русия, чрез участието на руски компании в разработването на Куба до 2030 г. \"В наш интерес е да се насърчи и да се увеличи присъствието на кубински продукти, традиционни или не, на руския пазар, както и увеличаване на износа на здравни услуги и продукти от фармацевтичната и биотехнологичната индустрия \", цитира думите му Радио Ребелде.   Вицепремиерът заяви, че в скоро време в Русия ще се открие офис на BioCubaFarma и че между приоритетите на Хавана е проектът за създаването \"на съвместно предприятие за производство на профили от стъклени влакна в специалната зона за развитие Мариел \".   По време на XVI-та сесия на Междуправителствената комисия, която се проведе във вторник в Хавана, Русия и Куба подписаха договори за над 260 милиона долара.   Според руския вицепремиер, това са сериозни договори, като например за модернизация на блоковете на три електроцентрали, на стойност около 100 милиона долара, втората фаза на модернизация на металургичен завод, за 60 милиона долара и доставката на вагони, за над 100 милиона долара.", "date": "2018.11.03", "title": "Президентът на Куба посети Москва за среща с Путин"}
{"url": "http://www.classa.bg/%D1%81%D0%B2%D1%8F%D1%82/item/389108-%D1%8E%D0%B6%D0%BD%D0%BE%D0%BA%D0%BE%D1%80%D0%B5%D0%B9%D1%81%D0%BA%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5-%D1%81%D0%BB%D0%B5%D0%B4%D0%B8-%D0%B7%D0%B4%D1%80%D0%B0%D0%B2%D0%BD%D0%B8%D1%8F-%D1%81%D1%82%D0%B0%D1%82%D1%83%D1%81-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "Семейството на Ким Чен-ун има дълга история на диабет и високо кръвно налягане, но здравето на севернокорейския лидер е в сравнително добро състояние. Това се потвърждава от няколко южнокорейски законодатели, информирани от тайните служби на Сеул.   Националната разузнавателна служба на Южна Корея е приложила метод за триизмерен видео анализ, с цел да следи промените в тялото на Ким, като разказа представител на парламентарната комисия за разузнаване тази седмица, съобщава вестник The Korea Herald.   Тази служба също така анализира проби от почвата, събрани в близост до ядрения полигон Пунгйе-ри, който Северна Корея разруши в присъствието на международни журналисти и поканени експерти от други държави, през май тази година.   Полигонът бе унищожен в съответствие с ангажимента на Пхенян да продължи денуклеаризацията на Корейския полуостров, потвърдена на срещата на високо равнище между Кореите през април. Събитието улесни срещата на Ким Чен-ун с президента Доналд Тръмп на срещата на върха през юни в Сингапур, където лидерите подписаха съвместно споразумение, в което обещаха да работят за пълното ядрено разоръжаване на полуострова.", "date": "2018.11.03", "title": "Южнокорейското разузнаване следи здравния статус на Ким Чен-ун"}
{"url": "http://www.classa.bg/%D1%81%D0%B2%D1%8F%D1%82/item/389109-%D1%80%D1%83%D1%81%D0%B8%D1%8F-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%B5-%D1%80%D0%B0%D0%B7%D0%B2%D0%B8%D0%B2%D0%B0%D0%BB%D0%B0-%D0%B8%D0%BB%D0%B8-%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0%D0%BB%D0%B0-%D1%82%D0%BE%D0%BA%D1%81%D0%B8%D1%87%D0%BD%D0%B8-%D0%B2%D0%B5%D1%89%D0%B5%D1%81%D1%82%D0%B2%D0%B0-%D0%BF%D0%BE%D0%B4-%D0%BD%D0%B0%D0%B8%D0%BC%D0%B5%D0%BD%D0%BE%D0%B2%D0%B0%D0%BD%D0%B8%D0%B5%D1%82%D0%BE-%D0%BD%D0%BE%D0%B2%D0%B8%D1%87%D0%BE%D0%BA", "text": "Москва \"никога не е развивала, произвеждала или натрупала токсични химикали, които могат да бъдат познати на запад под марката Новичок\", заяви руското външно министерство в изявление.   Министерството на външните работи отбелязва, че в някои западни медии \"се появяват пропагандни истории за работи, за които се твърди, че се извършват в Русия, по създаване на химикал, получил в тези страни името Новичок. Тези обвинения не се подкрепят от никакви доказателства и само залагат отново на псевдосензация, изкривяване на реалността и некомпетентни оценки\", се казва в изявлението.   В този контекст, „Министерството напомня на стоящите зад тази антируска кампания, че Москва изпълни, под строг международен контрол и в съответствие с Конвенцията за забрана на химическите оръжия, задължението си да унищожи всички национални запаси от химически оръжия\".   Според Министерството на външните работи, целта на тази дезинформация е \"отклоняване на общественото внимание от реалните факти и по-специално от развитието в западните химически лаборатории на най-малко сто химикала, свързани с Новичок, както и издаването в САЩ на патенти, свързани с употребата на токсични вещества от този тип и защита срещу тях. \"   На 4 март в британския град Солсбъри, двойният агент на разузнаването Сергей Скрипал и дъщеря му Юлия са били отровени с вещество, идентифицирано от Лондон като нервнотоксичен агент Новичок.   Случаят предизвика сериозна международна дипломатическа криза, в която Лондон обвини Москва, че стои зад атаката. Русия многократно осъди неоснователния характер на тези обвинения и липсата на доказателства.   Въпреки, че лабораторията \"Портоун даун\" е идентифицирала използваното вещество като Новичок и като военен нервен агент, местните учени не са успели да определят в коя страна е произведено.   Според руския говорител на Министерството на външните работи Мария Захарова, Москва е изпратила около 60 дипломатически ноти до Лондон, настоявайки да се осигурява достъп до научните изследвания и руските граждани, засегнати при нападението и е представила предложения за сътрудничество, на които британските органи не са реагирали.", "date": "2018.11.03", "title": "\"Русия никога не е развивала или произвеждала токсични вещества под наименованието Новичок\""}
{"url": "http://www.classa.bg/%D1%81%D0%B2%D1%8F%D1%82/item/389110-%D1%82%D1%80%D1%8A%D0%BC%D0%BF-%D0%BA%D0%BE%D0%B3%D0%B0%D1%82%D0%BE-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D1%85%D0%B2%D1%8A%D1%80%D0%BB%D1%8F%D1%82-%D0%BA%D0%B0%D0%BC%D1%8A%D0%BA-%D0%BF%D0%BE-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0,-%D1%89%D0%B5-%D1%81%D0%B5-%D1%81%D1%87%D0%B8%D1%82%D0%B0-%D0%B7%D0%B0-%D0%B8%D0%B7%D1%81%D1%82%D1%80%D0%B5%D0%BB", "text": "В съобщение на Белия дом от 1 ноември Доналд Тръмп предупреди, че ако членовете на керваните мигранти хвърлят камъни срещу американски войници на границата между страната му и Мексико, това ще се счита за изстрел от огнестрелно оръжие.   Тръмп направи този коментар във връзка с информацията за хвърлянето на камъни срещу полицаи в Мексико от някои членове на кервана. \"Ако хвърлят камък по нашите войници, както по мексиканците, аз казвам на нашите военни да разглеждат тези камъни, като изстрел от пушка \" и настоя: \"Ако някой хвърля камъни, както те направиха в Мексико - те могат да бъдат застреляни.\"   На 1 ноември Тръмп отново атакува конвоя на мигранти от Централна Америка, който минава през Мексико към страната му и каза, че ще се сложи край на \"злоупотребяването\" със системата за предоставяне на убежище в Съединените щати.   На 29 октомври един човек почина и няколко бяха ранени в резултат на силни сблъсъци между мигранти от Централна Америка и мексиканската полиция, разположена на границата с Гватемала.", "date": "2018.11.03", "title": "Тръмп: Когато мигрантите хвърлят камък по полицията, ще се счита за изстрел"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389113-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD-%D1%82%D1%80%D1%8A%D0%B3%D0%BD%D0%B0-%D0%B1%D0%B5%D0%B7-%D0%B3%D0%B0%D1%89%D0%B8", "text": "Напоследък американската риалити звезда Ким Кардашиян не спира да се появява пред публика без долно бельо. Ако отчетем многобройните й почитателки, които с притаен дъх следят всяка нейна поява, можем смело да твърдим, че съвсем скоро ходенето без гащи може да се превърне в тенденция. Полезно ли е обаче да ходим без долно бельо? Експертите отдавна са достигнали до извода, че да спим голи е полезно. Но нужно ли е да правим това и в ежедневието си? Когато навън е горещо и сме облечени с рокля или пола, е доста полезно да сме без долно бельо, защото винаги е добре, когато тялото може да диша. Що се отнася до жените, които са склонни към развитие на вагинална кандидоза и други подобни инфекции, специалистите съветват да си позволяват подобни волности само нощем, а през деня да използват не много впито бельо от естествени материи.     Когато навън времето е влажно и сме с панталони, ходенето без долно бельо е по-скоро вредно. Не е препоръчително към половите органи плътно да прилепва тъкан, която не е предназначена за това и не съответства с необходимите санитарни норми. Освен това шевовете на дрехата могат да предизвикат раздразнение на кожата. Използването на материи, които допринасят за увеличаване на влагата в областта на слабините, може да доведе до размножаването на бактерии и до създаването на благоприятна среда за тях.     Според стандартите, показателят хигроскопичност при долното бельото не трябва да е по-нисък от 6%. Също така не трябва да забравяте и за секрецията на влагалището. Почти всички бикини имат допълнителен слой памук, предназначен да абсорбира секретите, които се отделят. При панталоните и полите такова нещо няма! Проблем е и това, че малко хора са готови да перат дрехите си толкова често, колкото бельото, т.е. всеки ден. Говорейки за пране, е добре да знаете, че прането на долното бельо със студена вода може да доведе до разпространение на стафилококова инфекция или развитие на вагинална кандидоза. Вредните микроорганизми са способни да оцелеят в продължение на дни и месеци, затова е най-добре да перете с вода, която не е по-ниска от 60 градуса.  Да обуете впито бельо също не е ОК. Дразненето, бактериите и непрекъснатото търкане няма да доведат до нищо добро. Затова долното бельо трябва да бъде удобно и по възможност от памук или коприна. То отлично попива влагата, бързо съхне и не създава парников ефект.", "date": "2018.11.03", "title": "Кардашиян тръгна без гащи"}
{"url": "http://www.classa.bg/%D1%81%D0%B2%D1%8F%D1%82/item/389105-%D0%BE%D1%82%D0%BA%D1%80%D0%B8%D1%85%D0%B0-%D0%BA%D0%B0%D0%BA-%D0%B4%D1%80%D0%B5%D0%B2%D0%BD%D0%B8%D1%82%D0%B5-%D0%B5%D0%B3%D0%B8%D0%BF%D1%82%D1%8F%D0%BD%D0%B8-%D1%81%D0%B0-%D0%BF%D1%80%D0%B5%D0%BC%D0%B5%D1%81%D1%82%D0%B2%D0%B0%D0%BB%D0%B8-%D0%BE%D0%B3%D1%80%D0%BE%D0%BC%D0%BD%D0%B8%D1%82%D0%B5-%D0%BA%D0%B0%D0%BC%D1%8A%D0%BD%D0%B8,-%D1%81-%D0%BA%D0%BE%D0%B8%D1%82%D0%BE-%D1%81%D0%B0-%D0%BD%D0%B0%D0%BF%D1%80%D0%B0%D0%B2%D0%B8%D0%BB%D0%B8-%D0%BF%D0%B8%D1%80%D0%B0%D0%BC%D0%B8%D0%B4%D0%B8%D1%82%D0%B5", "text": "Екип от специалисти от френския институт по ориенталска археология в Кайро и Ливърпулския университет, са разкрили загадката за това как древните египтяни са премествали огромните блокове от каменни кариери, за построяването на пирамидите, преди 4500 години.   Според д-р Янис Гурдон, в алабастровите кариери Хатнуб, археолозите са открили \"уникална система\", за издигане на каменните блокове от дъното. Тази система за придвижване се състои от централна рампа, заобиколена от две стълбища, с множество дупки за поставянето на стълбове, които, според изследователя, са помагали да се вдигнат тежките по няколко тона блокове.   Смята се, че един алабастров блок е бил поставян на шейна, свързана с въжета към дървените стълбове. Дърпайки въжетата, древните египтяни можели да плъзнат блоковете от кариерите по стръмни склонове, в някои случаи, наклонени под ъгъл от 20 и повече градуса.   \"Тъй като системата датира от времето на Хуфу или Хеопс, това означава, че по онова време древните египтяни са знаели как да се придвижат огромни каменни блокове, използвайки много стръмни склонове. Поради това, те са могли да използват методе и при изграждане на пирамидите\", казва Гурдон, цитиран от Live Science.   Въпреки че хипотезата за рампата е известна от дълго време, за пръв път е открито това приспособление в такова добро състояние.", "date": "2018.11.03", "title": "Откриха как древните египтяни са премествали огромните камъни, с които са направили пирамидите"}
