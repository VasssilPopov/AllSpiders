{"url": "http://www.classa.bg/%D0%BC%D0%B5%D0%B4%D0%B8%D0%B8/item/390993-%D0%B7%D0%B0%D0%BA%D0%BE%D0%BD%D1%8A%D1%82-%D0%B7%D0%B0-%D1%80%D0%B0%D0%B4%D0%B8%D0%BE-%D0%B8-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%BD%D0%B0%D0%BB%D0%B8-%D0%BD%D0%B5-%D0%B5-%D0%B2-%D0%BA%D0%BE%D0%BB%D0%B5%D0%B4%D0%BD%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F", "text": "На никого ли не му прави впечатление, че в ефира на една от националните телевизии (няма да върша работата на СЕМ) драстично се прави нарушение, което (ОК, не е буквално описано като норма в Закона за радио и телевизия) е доста видимо и противоречи на кино- и тв- драматургичните правила.   Върви филм и изведнъж като следващ кадър се \"лепи\"/монтира кадър от друго произведение - автореклама на продукция на телевизията. Така у зрителя се създава впечатление, че продължава да гледа основното произведение до момента в който не получава информацията, че в даден час и ден може да гледа нещо съвсем друго. Пълно объркване!!! И чак след всичко това следва спот \"Реклама\", рекламен блок и нов каш \"Реклама\", който трябва да затвори търговската комуникация и да ни върне към филма. Тръгват автореклами - на \"Новините, на следващото предаване в програмата, честитка \"Весели празници\" и без никакъв обозначителен каш \"Филм\" например или \"Кинопремиера\" например, отново влизаме директно във филма, който вече зрителят е забравил дори как се казва?!   Законът за радио и телевизия ясно казва в чл. 76, ал.2: \"Доставчиците на медийни услуги се задължават да спазват нормите на Етичния кодекс на българските медии, разработен от Фондация \"Национален съвет за журналистическа етика\", и Националните етични правила за реклама и търговска комуникация, разработени от Сдружение \"Национален съвет за саморегулация\".   Всички рекламни форми, в това число и авторекламите, трябва да са ясно обозначени и сигнализирани. И не само, защото така изисква законът и правилата. Но и като израз на уважение към зрителите, които трябва да се настроят за възприемане на друго съдържание и да са наясно, че това не е част от основния продукт, който гледат.   Авторекламните форми би трябвало да се монтират и излъчват с кашове в началото и в края или в рамките на рекламен блок.   Изключение от това правило правят нестандартните авторекламни форми, които се интегрират директно в съдържанието на съответните телевизионни продукции по време на излъчването им в ефир, тийзър спотовете, както и някои от имидж клиповете, съобразно посланията и графичната стилистика, които носят.   Авторекламните форми за представяне на телевизионните продукции от програмите би трябвало да имат регламентиран стандарт като времетраене, форма и съдържание според етапа на излъчване на продукцията.   По принцип има политика, принципи и технология за (авто)рекламите. Но, каква е тя в този тв канал и защо така я карат колегите?   Явно, между редовете на ЗРТ може да се лавира по всякакъв начин. Но, нали Законът не е в коледна ваканция? Или бъркам?", "date": "2018.12.29", "title": "Законът за радио и телевизия нали не е в коледна ваканция?"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/390984-%D0%B5%D0%BB%D0%B5%D0%BD%D0%B0-%D1%80%D0%B0%D0%B9%D0%BD%D0%BE%D0%B2%D0%B0-%D1%81-%D0%BD%D0%BE%D0%B2%D0%B0-%D1%80%D0%BE%D0%BB%D1%8F-%D0%B2-%D1%82%D0%B5%D0%B0%D1%82%D1%8A%D1%80-%E2%80%9E%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B0%D1%80%D0%BC%D0%B8%D1%8F%E2%80%9C", "text": "Великолепната драматична актриса Елена Райнова се върна с нова роля в театър“Българска армия“– Ивон в пиесата „Белла фигура“ на Ясмина Реза. Режисьорът Антон Угринов не случайно е избрал точно нея – артистката със завиден опит и стаж на тази сцена, претворила десетки ярки женски образи от българската и чуждата драматургия. Новото и превъплъщение е атрактивно и ефектно – Ивон е колоритна възрастна дама, която празнува рождения си ден в компанията на син и снаха.      Това е само поводът персонажите на „Белла фигура“ да се заплетат в сложни емоционални връзки, да разгърнат характерите си, да завържат приятелства или да изпаднат в конфликтни ситуации. Те търсят своя щастлив начин на живот а ла „Белла фигура“ – тоест по италиански маниер, но реалността им пречи да го постигнат. Леко изкуфялата Ивон на Елена Райнова казва твърде много истини, с които другите са длъжни да се съобразяват. И неусетно вниманието от основната интрига – тайната любовна връзка между женен мъж и красива млада дама, се пренася към рождения ден на баба Ивон.    Елена Райнова умее да приковава вниманието на публиката. Тя е в отлична кондиция, много подвижна и рефлективна, с чудесна дикция –пример за младите актьори, които доста често говорят така, че нищо не им се разбира.. Нищо чудно – Елена Райнова е опитна актриса, дъщеря на голям актьор – Коста Райнов, партньор на легендарната Мими Балканска и автор на оперетни либрета.    Наблюдавайки метаморфозите на шеметната Ивон, неусетно се връщаме назад в годините, за да си припомним очарованието на образите, които Елена Райнова извая в българското кино – Бистра в „Неспокоен дом“, Дорис Холт в „Няма нищо по-хубаво от лошото време“, естрадата певица Нели в , „Момчето си отива“, Анелия Гавакова в „Карамбол“, Маргарита в „Голямата скука“..      Тя партнираше на артисти от ранга на Иван Кондов, Георги Георгиев – Гец, Коста Цонев, Стефан Данаилов, Антон Горчев, Невена Коканова, Емилия Радева. В пиесата на Ясмина Реза „Белла фигура“ Елена Райнова търси свой подход към сложния образ на Ивон. Тя стига до гротеска, буди и смях, и състрадание, за да накара зрителите да си задават много въпроси, напускайки театралната зала.", "date": "2018.12.29", "title": "Елена Райнова с нова роля в театър  „Българска армия“"}
{"url": "http://www.classa.bg/component/k2/item/390986-%D0%BA%D1%83%D1%87%D0%B5%D1%82%D0%BE-%D0%BD%D0%B0-%D0%BF%D0%B0%D1%80%D1%86%D0%B0%D0%BB%D0%B5%D0%B2-%D0%B8%D0%BC%D0%B8%D1%82%D0%B8%D1%80%D0%B0%D0%BB%D0%BE-%D0%BF%D0%B5%D0%BD%D1%87%D0%BE-%D0%BA%D1%83%D0%B1%D0%B0%D0%B4%D0%B8%D0%BD%D1%81%D0%BA%D0%B8", "text": "Да си спомняте кой е Пенчо Кубадински? За хората, преживели времето на соца, той е известно име. Участвал е в съпротивата преди 9 септември 1944-та - факт, който му осигурява охолен живот в продължение на десетилетия. Роден е през далечната 1918-та в разградското село Лозница, минал е през ремсовата организация, както и през редиците на Българската работничска партия – тесни социалисти. През 1940 година завършва гимназия в Котел, после е секретар на окръжния комитет на Работническия младежки съюз в Шумен. Стига до нелегалнос и е избран за член на Окръжния комитет на Българската работническа партия в Шумен. Смел човек – става партизанин и стига до поста зам. политически комисар на Девета въстаническа оперативна зона. Това му донася куп неприятности, включително и смъртна присъда, за щастие неизпълнена. След 9 септември 1944 та Пенчо Кубадински. е първи секретар на Областния комитет на Работническия младежки съюз във Варна. От 1946 до 1948 г. е командир на националната младежка бригада „Георги Димитров“. Тъй като е само с гимназиално образование, пледира и за висше –получава го във Висшата партийна школа при ЦК на Българската работническа партия. Оттук насетне трудовата му биография е възходяща. Директор е на Държавното строително обединение в периода 1948 – 1951 г., което има за основна цел изграждането на Димитровград. . Първи секретар на Окръжния комитет на БКП в Русе. От 1958 г. до 1962 г. е секретар на ЦК на БКП. Стига до постовете пълноправен член на Политбюро на ЦК на БКП, . заместник-председател на Министерския съвет и председател на Националния съвет на Отечествения фронт. Член е на Държавния съвет на Народна република България от 2 юли 1975 до сакралната дата 10 ноември 1989 г. На Пенчо Кубадински принадлежи печалната идея за забрана на абортите през 1967-ма, макар че с това той се е надявал раждаемостта у нас да скочи. За щастие се намират умни хора, които оставят вратички пред българската жена, пожелала за абортира. Голямото му прегрешение е участието в групата на така наречения Възродителен процес. Кубадински е сред най-близките до лидера Тодор Живков партийни функционери и се ползва с неговото особено доверие. На цялата общественост е известно, че в края на 80-тегодини той прекарва почти цялото си време в скъпи ловни излети. Обявен е посмъртно за почетен гражданин на Лозница в началото на септември 2004 г., но кратко след това званието му е отнето след подписка на жителите от околните селища и съответното искане на кмета от помашки произход Айхан Хашимов. Сред населението в България политикът е популярен с прякора бай Пенчо. Любопитното е, че дъщеря му Боряна е сред най-близките приятелки на Жени Живкова – заедно се опитват да свалят гаджета, заедно се момеят. Бай Пенчо влиза и в литературата – за него разказва Пенчо Ковачев в книгата си, посветена на великия български комик Георги Парцалев, излязла с логото на книгоиздателска къща ТРУД. Парцалев има домашен любимец - кучето Вог, изхранвано с пържоли. Постно за актьора, блажно – за Вог. В артистичната гилдия този факт е коментиран с думите „Да си куче на Парцалев“. Вог е умник, умее да имитира разни известни персони, включително и Пенчо Кубадински – по онова време народен представител. И тъй като в парламента през соца дебати нямаше, мнозина от депутатите дремеха. Дремеше и бай Пенчо. Та, Вог умело демонстрира в артистичните среди как Пенчо Кубадински притваря уморено очи в парламента. Можем да си представим какъв смях са предизвиквали в актьорската гилдия тия имитации. Да му се чудиш на Парцалев как не го е страх да използва кучето си за такива цели! Истината е, че никой не си е и помислял да посяга на великия комик. Самият Тодор Живков го обича и посещава спектаклите в Сатиричния театър с негово участие. Актьорът не пожелава да влезе нито в БКП, нито в БЗНС, макар че и от двете партии неведнъж са го канили. Можем да си представим каква надпревара щяха да предприемат родните партии, нароили се след 10 ноември 1989-та, за да привлекат в редиците си комик номер 1 на България. За личния си живот Парцалев не обича да говори. Не се е женил, макар че е имал обожателка във Франция. В книгата си „Тъжният клоун“ илюзионистът Илия Ангелов твърди, че до смъртта си през 1989-та актьорът получава любовни писма от Велико Търново. Кой ги е писал, жив и здрав ли е до днес, никой не знае. Истината е, че гробът на Парцалев на Централните софийски гробища никога не остава без цветя. Тежката и нелечима болест – рак на кръвта, връхлита Парцалев през 1987-ма. Актьорът крие, че е зле. Слабее драстично. Пръстените на ръцете му стават широки. Лежи в Правителствената болница. Стабилизират го и го задължават редовно да ходи на прегледи. До него е Илия Ангелов – магистър Илма, пред когото Парцалев разкрива душата си. Последният му спектакъл е на 5 септември 1989-та. Стоически издържа, а след края на представлението е откаран отново в Правителствената болница. Там, под грижите на най-добрите лекари тъжният клоун на България предава Богу дух на 31 октомври 1989-та. Погребението му напомня манифестация – трамваите за гробищата са пълни с хора. Опелото е в ритуалната зала – в църквата просто не могат да се съберат всички, които искат да се простят с Георги Парцалев. Вог си е отишъл преди него. Остава споменът за един велик творец, изключителен комик, щедър човек, който не е позволявал никому да плати сметката в ресторанта.", "date": "2018.12.29", "title": "Кучето на Парцалев имитирало Пенчо Кубадински"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390985-%D1%81%D1%82%D0%BE%D0%BB%D0%B8%D1%87%D0%BD%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%BF%D0%B0%D0%B7%D0%B8-%D0%B6%D0%B8%D0%B2-%D1%81%D0%BF%D0%BE%D0%BC%D0%B5%D0%BD%D0%B0-%D0%B7%D0%B0-%D1%8E%D1%80%D0%B8%D0%B9-%D0%B3%D0%B0%D0%B3%D0%B0%D1%80%D0%B8%D0%BD", "text": "Изминаха над 50 години от смъртта на Гагарин. Онова слънчево момче, което за първи път полетя в Космоса и застави планетата да притихне. Юрий Алексеевич Гагарин бе голям приятел на България. Пишещата тези редове си спомня посрещането му у нас - тълпи от хора, оформили две редици от двете страни на „Цариградско шосе“ (тогава бул. „Ленин“), крещят „Да живее!“ и хвърлят цветя. Гагарин обичаше братска България. Затова той не направи само протоколни посещения у нас, но и пожела да се срещне с обикновените хора.      Съдбата го отведе в едно училище – 138-мо СОУ, където той нацелува децата, снима се с тях и посади борчета. Училището бе кръстено на негово име и поколения българчета се гордееха, че учат там. След политическите промени на 10 ноември 1989 година, училището бе прекръстено. Тогава не бе на мода руски имена от съветската епоха да красят училищните сгради. Чие е решението не зная, но не е било най-умното. Училището е назовано на името на големия учен проф. д-р Васил Златарски.    То носи това име и до днес. Но в училищната книга и по стените на школото сияе усмивката на първия космонавт. Директорката на 138-мо СОУ „Проф. д-р Васил Златарски“ г-жа Магдалена Кръстева е умна жена. Свързана исконно с родното образование, тя прави всичко възможно, за да осигури на своите възпитаници възможно най-добрите учители. Тук работят математици, българисти, химици, биолози, физици, спортисти, отдадени всецяло на децата. Тук се труди и една от най-добрите преподавателки по испански език Елеонора Кръстева. Заслужава да бъдат споменати имената и на Катлин Златкова, и на Сани Велева, и на Ася Богоева. Все достойни педагози! И не случайно школото е обичано и желано от всички.    Но да се върнем към първия космонавт! Знаменателният полет е извършен на 12 април 1961-ва. Космическият кораб е Восток 1. Гагарин извършва пълна обиколка на земята. После е отличен със званието „Герой на СССР“. Радва му се целият свят. И баща му, и майка му са живи по онова време и се гордеят със сина герой. А той е скромен – отраснал на село, обича земята, приятелите си, родителите си. Обожава баща си, който е инвалид от Великата отечествена. Самият Юрий помни войната и освобождението на селото си на 9 април 1943-та. През 1945 г. семейството напуска напълно унищоженото от Вермахта с. Клушино и се заселва в разрушения гр. Гжатск (днес Гагарин), Смоленска област.. Тук през 1949 г. завършва шести клас на Гжатското средно училище. От есента продължава образованието си в Люберецкото професионално училище № 10.    През декември е приет във ВЛКСМ (комунистическа младежка организация в бившия СССР). Завършва с отличие професионалното училище с квалификация леяр-формовчик. През август 1951-ва се записва в Индустриалния техникум в град Саратов.. Занимава се активно със спорт. В тия години се увлича по авиацията. През 1954-та посещава Саратовския аероклуб. През юни 1955 г. завършва с отличие Саратовския техникум. През юли извършва първия си самостоятелен полет на самолета Як 18. На 10 октомври завършва обучението си в Саратовския аероклуб. За това време има 196 полета и общо 42 часа и 23 минути във въздуха. На 3 август 1955-та г. саратовският областен вестник „Младежка заря“ публикува статия „Ден на летището“ в която се споменава името на Гагарин. „Първата похвала в печата значи много в живота на човека“, пише след време Юрий Алексеевич. През октомври 1955-та г. е повикан да отбие военната си служба. Изпратен е в I-во Военноавиационно училище „Климент Ворошилов“ “ в град Чкалов (днес Оренбург), в което се подготвят летци. Завършва обучението си в него с отличие на 25 ктомври 1957-ма г. независимо от някои трудности, а след 2 дни сключва брак с Валентина Ивановна Горячева. В края на 1957 г.    Гагарин е изпратен в изтребителен авиационен полк на Северния флот.. Там извършва полети на военния самолет МИГ 15 в условията на полярните дни и нощи и открива, че му доставя удоволствие да лети. Към октомври 1959 година е направил 265 часа. На 9 декември 1959 г. подава писмено заявление с молба за включване в групата на кандидатите за космонавти. След седмица го викат в за цялостен медицински преглед в Централната военна болница. В началото на 1960 г. специална медицинска комисия признава старши лейтенат Гагарин като годен за космически полети. Но Гагарин не е единственият мераклия да лети. Общо 20 са кандидатите да видят с очите си Космоса. Първият космонавт трябва да е с отлична подготовка и да стане лицето на съветската държава, достойно представящ я пред света. Гагарин притежава точно тези качества и това е сред определящото при избора му за първия полет.    Последната дума има Никита Жрушчов, , по това време първи секретар на управляващата в СССР комунистическа партия . Когато му показват снимките на първите космонавти, без колебание той избира Гагарин. И не сбърква! На 12 април 1961 г. в 9 часа и 7 минути (6 часа и 7 минути по Гринуич) московско време Гагарин излита от космодрума Байконур на космическия кораб “ с ракета носител Р-7. Първите му думи в открития Космос са „Поехали““. Позивната на Гагарин е „Кедър“. Корабът прави една обиколка около Земята, с продължителност 108 минути и се насочва за приземяване в Саратовска област. Приземяването е успешно извършено близо до спускаемия апарат. Новината мълниеносно обикаля целият свят. След 2 дни е тържествено посрещнат на Червения площад пред десетки хиляди ентусиазирани хора, дошли да го видят. За този си полет е награден със званието герой на Съветския съюз и е издигнат в чин майор, а датата 12 април от 1962 година започва да се чества като международен ден на авиацията и космонавтиката. След героичния първи полет в Космоса Гагарин става световна знаменитост. Първото му посещение в чужбина е в Чехословакия, второто – в България. Пребивава не само в нашата столица, но в Стара Загора, и в Плевен.    Среща се с видни държавни и партйни ръководители. От май 1961-ва . Гагарин е командир на отряда космонавти. През есента на 1961 г. постъпва във военновъздушната академия “ за да получи висше образование. През 1963-та г. е назначен за заместник-началник на Центъра за подготовка на космонавти. Започва отново да лети през 1963 г. От лятото на 1966 г. се подготвя за нов космически полет. През тези години СССР започва своя лунна програма. Един от подготвящите се за полет до Луната е Гагарин. Първият изпитателен полет в пилотиран вариант е планиран за април 1967 г. За него се подготвятВладимир комаров и Юрий Гагарин. Решено е с кораба „Союз 1 “ да лети Комаров, за да не се рискува животът на Гагарин. Полетът завършва фатално. При приземяването се разбива и Владимир Комаров загива. На траурния митинг в памет на загиналия, Гагарин обещава, че космонавтите ще научат „Союз“ да лети.   Така и се случва, корабът „Союз“ лети и до днес. През 1966 година Юрий Гагарин става почетен член на Международната академия по астронавтика. На 17 февруари 1963-та Гагарин г. защитава дипломната си работа в Академията „Николай Жуковски“. Продължава подготовката си за нови полети в космоса. Много трудно получава разрешение за самостоятелно пилотиране на самолет. На 27 март 1968-ма г. е неговият пръв полет с експериментален самолет. Уви, това е последното излитане на героя към небето. Гагарин загива. Каква е причината експеиртите не могат да кажат и днес. Съветски документи, разсекретени през март 2003 г. показват, че КГБ е провела собствено разследване на инцидента в допълнение на едното правителствено и двете военни разследвания. Докладът на КГБ отхвърля всякакви конспиративни теории като посочва, че действията на екипажа са допринесли за катастрофата. Докладът посочва, че авиодиспечерът е дал на Гагарин стара информация за времето и по време на полета метеорологичните условия са се влошили значително. Наземният екип също оставя външен резервоар, закачен за самолета. Планираният полет на Гагарин се е нуждаел от добро време и никакви външни резервоари. Разследването открива, че самолетът се е превъртял или поради сблъсък с птица, или за да избегне друг самолет. Поради старата информация за метеорологичните условия екипажът е смятал, че са на по-голяма височина, отколкото са били в действителност и не са могли да изправят самолета. В книгата си „Двете страни на луната“ космонавтът Алексей Леонов си спомня, че е пътувал с хеликоптер в близост до района на полета и е чул „2 силни експлозии в далечината“.    Според него друг самолет, Су-15, е летял под разрешената височина и „без да разбере поради лошите условия, е минал на десетина метра от самолета на Гагарин, докато преминава звуковата бариера“. Последвалата турбуленция е превъртяла МиГ-а. Леонов смята, че първата експлозия, която е чул, е от счупването на звуковата бариера, а втората – от катастрофата на Гагарин. Друга теория смята, че екипажът от предишния полет е оставил един от обезвъздушителите в кабината отворен, което е довело до липса на кислород и е попречило на екипа до контролира самолета. Подобна теория е тази, че екипажът е открил отворен обезвъздушител и започнал процедура за бързо спускане на по-ниска височина.    Това спускане ги е накарало да загубят съзнание и е довело до катастрофата. На 12 април 2007-ма г. Кремъл налага вето върху ново разследване на смъртта на Гагарин. През април 2011 г. документите от комисията, създадена през 1968 г. от ЦК на КПСС с цел разследване на инцидента, са разсекретени. Документите показват, че заключението на комисията е, че Гагарин или колегата му Серьогин е направил остра маневра с цел да се избегне удар с метеорологичен балон.   Друга причина може да е опит от страна на космонавта да избегне навлизане в облак. Каквато е да е истината, Гагарин го няма. Но споменът за него остава да живее и в едно софийско училище – 138-мо СОУ „Проф. д-р Васил Златарски“. Както и в сърцата на милиони българи. И това – 50 години след неговата гибел!", "date": "2018.12.29", "title": "Столично училище пази жив спомена за Юрий Гагарин"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/390987-%D0%B0%D0%BB%D0%B8%D1%81%D0%B8%D1%8F-%D0%B0%D0%BB%D0%BE%D0%BD%D1%81%D0%BE-%D1%83%D1%81%D0%BF%D0%B5%D1%88%D0%BD%D0%BE-%D0%B3%D0%BE%D0%BD%D0%B8-%D1%81%D1%82%D0%BE%D1%82%D0%B0%D0%BA%D0%B0", "text": "Феномен, уникално явление, нацинална героиня – това са само част от епитетите, с които кубинската преса оттбеляза 98-мия рожден ден на великата Алисия Алонсо, последната жива от отбора на гениалните балерини на ХХ век. Държавните институции в Хавата не пропуснаха датата 21 декември, за да засвидетелстват своето уважение и обич към уникалната Одета-Одилия, принцеса Аврора, Кармен, Мария Калас…Алия, която е полусляпа и с този недъг танцуваше десетилетия, е в отлична форма. Официално тя се води ръководител на Националния балет на Куба. За този свой пост получава и парично възнаграждение. „Благодарим за примера, любовта, всеотдайността, красотата, която си ни дарявала“, каза Тереса Амарейе, секретар на Федерацията на кубинските жени. Танцьори, преподаватели, членове на балетната трупа поднесоха приветствия, подаръци и цветя. Към тях се присъединиха и представителите на УНЕАК – съюза на писателите и артистите на Куба. Руското посолство в Хавана също не забрави голямата балерина. То изпрати великолепна кутия с шоколадови бонбони и цветя. „О, скъпи мои, товарищи, колко ви обичам, как жалея за моятавелика посестрима Маия Плисецкая“, възкликна Алисия. На празника присъства и ефирната някога балерина Аурора Бош, ученичка на Алия, а днес преподавателка. Примабалерината на трупата Вингсай Валдес едва не се разплака от вълнение, целувайки ръцете на рожденичката. Сродни балетни компании от Уругвай изпратиха поздравителни адреси и цветя. Алисия неведнъж е демонстрирала хубавoто си отношение към България и е танцувала у нас.", "date": "2018.12.29", "title": "Алисия Алонсо успешно гони стотака"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/390989-%D0%BA%D0%B0%D0%BA%D0%B2%D0%BE-%D0%B7%D0%BD%D0%B0%D0%B5%D0%BC-%D0%B7%D0%B0-%D0%B0%D1%83%D1%80%D0%B0%D1%82%D0%B0-%D0%BE%D0%BA%D0%BE%D0%BB%D0%BE-%D1%87%D0%BE%D0%B2%D0%B5%D1%88%D0%BA%D0%BE%D1%82%D0%BE-%D1%82%D1%8F%D0%BB%D0%BE", "text": "Знам, че и друг път съм писал за Имхотеп, но нали на никого няма да бръкна в очите, ако повторя някои факти за тази личност? Какво пречи да знаем, а някои от читателите на любимия ни вестник за първи път ще научат нещо за добрите дела на този уважаван човек, почитан отначало като полубог, а по-късно, около 300 г.пр.н.е., повишен в пълен божи ранг. За мое, а бих казал и всеобщо разочарование до ден днешен не е открита никаква следа за съдбата му. Остава отново да се предпложи, че той е постъпил както колегите си от американските цивилизации – не е умрял, а просто си е заминал. Не ще съмнение, че създаденият от Имхотеп Асклепион е един от най-удивителните медицински центрове в древността. Това е внушителен комплекс, за който се отделя важно място в старите египетски писания. От него сега няма и следа, но в писмените документи се говори, че в Асклепион е имало болница – санаториум, храм, школа за професионално усъвършенстване. За деянията на Исус Христос знаем само от писанията на евангелистите, но с много задна дата. За тези деяния няма нито един писмен документ. От мен искат само да вярвам и да не питам. Откъде – накъде? Може ли съвременен човек да подписва празни чекове, картбланш и индулгенции за когото и да било? С Имхотеп нещата стоят различно. От старите текстове знаем, че в Асклепион усвояването на магически умения е било част от лекарското обучение. Както изглежда, магьосниците тогава са били на висока почит, защото не само са лекували болести, но са можели и да накарат отрязани крайници отново да пораснат. Майстори били и на какви ли не други чудесии, за които знаем от тези стари писания, сред които е и един прочут папирус, наречен на името на откривателя му – Едуин Смит. Както от него, така и от папируса Еберс се знае, че Имхотеп е баща не само на египетската медицина. Съвременната медицина разполага с безценни описания и диагнози на заболявания, на използвани оперативни лечебни методи, на билки, на различни растителни и минерални субстанции. Нищо чудно, че перси, сириици и асириици, гърци, римляни, болни и лекари от Азия, Африка и целия Средиземноморски регион векове наред са ходили в Саккара, за да се лекуват или да се научат да лекуват в комплекса Асклепион. Понякога дори и да избягат от смъртта и да се върнат в живота. Смаян бях, когато прочетох едно описание, в което се появява странният човек с дрехи от ярка светлина, който без да е била търсена намесата му, помага на една майка, страдаща по гаснещия живот на сина си. Описанието е на анонимен болен грък, който пребивавал в Асклепион, за да търси здраве. Разбира се, не споменавам тази история за първи път, но бих я повтарял винаги, защото тя е многозначителна. Ето я и нея: „Изгарях и треперех от висока температура със спиране на дъха, с кашлица, с болка в гърдите. Главата ми тежеше от страданието и аз, м полусъзнание, се унасях в сън. Майка ми седеше като обезумяла от гледката на моята мъка. Внезапно тя забеляза – това не беше съновидение или халюцинация, защото очите й бяха широко отворени – божествено привидение. То влезе и я ужаси. Това, което тя видя, беше нещо по-високо от човек, облечено в светещи дрехи и с книга в лявата ръка. То само ме изгледало два или три пъти от глава до пети и после изчезнало. Като ме видя облян в пот, но без никаква треска, тя коленичи, за да се помоли на божествената поява. След като болките в гърдите ми изчезнаха и бог ми даде още едно оздравително лекуване, аз обявих пред всички неговите благодеяния“. От това описание аз ще обърна внимание на нашите читатели на такъв въпрос – какво е гледал два или три пъти тайнственият посетител в умиращия млад човек? И веднага ще отговоря какво е моето мнение – гледал е аурата му. Знаете ли какво представлява аурата? Предполагам, че всеки може да намери някакви сведения за разни окултни термини, които и аз използвам от време на време. Но в повечето речници, справочници и енциклпедии, съставени от редови традиционни специалисти и консултанти обяснителните текстове натежават от подвеждащи думички и прилагателни от рода на „уж“, „псевдо“, „мистични“ и пр. Затова ще се опитам да повдигна малко „окултната“ завеса и да погледнем какви са по-важните експонати и инвентара зад нея. Никого, дори и децата не мога да изненадам с твърдението, че човешкото тяло е много сложен организъм, който се появява на бял свят като бебе, не говори, а реве, храни се, расте, прави бебета, остарява и умира. До сега всичко, което съм писал на тази тема, има пряко или косвено отношение към смъртта и оцеляването на душата. Много специалисти вече не окултно, а научно изследват явления, които в недалечното минало се смятаха за измислици и бълнувания на болни мозъци. Написах мозъци и се сетих, че когато говорим за тялото винаги трябва да тръгваме от мозъка. В поезията и любовта всичко опира до сърцето, в спорта – до мускулите, но в живота нищо не става без мозъка. Дори останалите органи в организма не могат да функционират без мозъка. Той е най-големият и сложен окултист – най-малко се знае за него и най-много тайни крие. Мога да го оприлича на щофьор, който държи кормилото на телесния автомобил, определя посоката, скоростта и следи дали на таблото ще светне червена лампичка – сигнал за проблем. Мозъкът пръв реагира при ненадейни ситуации. И пръв умира, независимо от причината – болест, старост, произшествие или екзекуция. Няма такова нещо като моментална смърт. Не аз съм установил, че човешкият мозък продължава да живее още три до пет минути след като спре сърцето. Спомням си една доста зловеща история от времето на френската революция. Прочетох я някъде, защото е известна и документирана, станала е пред очите на свидетели.Разиграла се е пред гилотината. Палачът вдигнал за косите отрязаната глава и изкрещял: „Това е главата на един предател“. Тълпата, събрала се да наблюдава това забавно зрелище, видяла с ужас как устните на жертвата ясно оформят, но негласно промълвяват: „Това е лъжа!“ Клетките на мозъка умират най-бързо; след тях се нареждат останалите органи. Най-продължителен следсмъртен живот имат клетките на космите и ноктите. Това е добре известно. ІПо-малко известно е това, че човешкото тяло е обвито от тънък слой пулсиращо магнитно поле. Наричат го етерично. То покрива всяка част от контурите на тялото с всичките му бръчки, цицини, бенки, косми и белези. И е с различна дебелина – от три милиметра до около петнайсет сантиметра. Когато човек е уморен, етеричната му обвивка силно изтънява. Добрата пчивка я възстановява. Тънкото магнитно поле е показател и за наличието на здравословен проблем. Според някои автори етеричното, или магнитното поле при определени условия може да се види и като сияние в розово и синьо. Понякога при влажно време нощем това синкаво сияние се забелязва и върху жици с високо напрежение. Или на тъмно в гробища над пресни гробове. Въздъхнах с облекчение, когато научих, че синкавото пламъче, което е видял вуйчо ми в селското гробище една вечер и ние ,децата, го чухме да разправя на моите родители, всъщност може да е било излизане на етеричното тял от умрелия човек. Успокоителното беше, че това не означава, че в гроба е бил погребан жив човек. Прието е магнитното поле да се нарича етерно (ефирно) тяло. То покрива физическото тяло и на свой ред е покрито от аурата. По същество аурата и етерното тяло са близки поради близкия им електромагнитен произход. Но аурата е с по-големи размери и не следва контурите на тялото. Тя прилича повече на пашкул. Астралният пашкул има формата на яйце с острата част към краката. Размерите му са значителни – над два метра височина и повече от метър на ширина. Тя се състои от радиацията на отделните телесни центрове, които са цветни, и на астралното тяло, тоест на душата. Мястото на аурата обаче е около тялото и не го напуска като душата по време на сън. Най-общо за аурата може да се каже, че представлява нещо като цветна фотография на всичко, което засяга отделния човек – неговото здраве, болести, дали е жив или наближава смъртта му, неговите наклонности, възможности и т.н. Но сравнението с фогорафията не е много точно. Аурата непрекъснато се променя, тъй като чвек се уморява, боледува, натоварва се, страда, радва се, а цветната фотография запечатва само един момент от състоянието й. Самият факт, че аурата е цветна и многоцветна, че няма две аури с еднаква цветова характеристика, както и няма две еднакви човешки същества, е от съществено значение. Добре, че е невидима за нетренираните очи. Представете си конфузното състояние, в което щяхме да изпадаме при срещи с други хора, ако можехме да видим в аурата им от какво боледуват в момента и какви проблеми ги занимават. В една енциклопедия прочетох, че аурата представлява „ивица от разноцветна светлина, която се излъчва от телата на хора, животни и растения. По цветовете и спецификата на дадена аура може да се съди за физическото, емоционалното, мисловното и духовното състояние на нейния притежател.“ Пак там видях обяснителен текст за „един от методите за аурална диагностика“, където се характеризират какво означават различните цветове – златистото е одухотвореност, бледосиньото и пурпурното - лечителски способности, розовото – искрена обич и симпатии, червеното – страст или гняв, зеленото – интелект, кафеникавите и кални отенъци – болест. Линеещата аура била признак за наближаваща смърт. Не смятам, че тези лаконични характеристики представят точно и обективно цветфвете на аурата. Ако червената аура ще се тълкува като „страст и гняв“, какво става, когато страстта се задоволи или гневът утихне? Несъмнено тези две състояния оказват влияние върху цвета на аурата, но не са определящи. Затова ще ви предложа някои допълнения, но ще го направя, когато мине една седмица - тоест в следващия брой на „Минаха години“.", "date": "2018.12.29", "title": "Какво знаем за аурата около човешкото тяло?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390992-%D1%85%D1%83%D0%B4%D0%BE%D0%B6%D0%BD%D0%B8%D1%87%D0%BA%D0%B0%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81-%D1%85%D1%80%D0%B8%D1%81%D1%82%D0%BE%D0%B2-%D1%81%D1%82%D0%B0%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%8A%D1%80", "text": "Мило тържество събра в Националната художествена галерия преподаватели, абсолвенти, роднини на младите таланти и публика. Дузина бакалаври получипа титлата „магистър“ под зоркия поглед на своите преподаватели, които ги обичат като собствени деца.    Един от новоизлюпените магистри бе Жаклина Симова – младата художничка, която се прочу с портретите на световния бас Борис Христов. По идея на музея „Борис Христов“ в столицата, ръководен от Елена Драгостинова, Жаклина нарисува цветни и чернобели портрети на именития бас. Това се случи преди три години, но за изложбата още се говори. После на същото място Жаклина представи и изложба пейзажи. Един от портретите на Борис Христов краси Българския културен център в Братислава. Младата художничка е изкушена не само от живописта, но и от калиграфията. Ето защо тя защити магиструтура по калиграфия.      Жаклина бе подредила с помощта на баща си Боян Симов свои калиграфски мостри – работи върху хартия и плексиглас. Естествено, плексигласовите макети са по-атрактивни – на различен фон художничката е изписала буквите, сякаш недокоснати от човешка ръка. Това направи изключително приятно впечатление на оценяващата комисия. Всички се изказаха ласкаво за Жаклина. Особено щедър в похвалите бе художникът Иван Газдов. Жаклина бе удостоена и със специална грамота. Сред публиката бе и учителката по калиграфия на Жаклина, която с обич носеше красивата циклама, подарена от ученичката и.    Родителите на Жаклина – Росица и Боян Симова, сияеха от щастие и приемаха поздравления. Сестрата на художничката, Ивайла, изваяна като статуетка, също се вълнуваше и гордееше с постижения та на младото дарование. Жаклина вече е назначена на работа в рекламна агенция. Момичето готви и самостоятелна изложба за испанския град Бенидорм, където ще покаже пейзажи и портрети.", "date": "2018.12.29", "title": "Художничката на Борис Христов стана магистър"}
{"url": "http://www.classa.bg/%D1%81%D0%B2%D1%8F%D1%82/item/390981-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%B2%D0%B8%D0%BA%D0%B0-%D0%B4%D1%80%D1%8A%D0%B6%D1%82%D0%B5-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE", "text": "Вчера сутринта написах един статус. Няколко часа по-късно този статус, вече под формата на статия, започна да живее свой собствен живот в няколко медии. Някъде по обяд една от тези медии, цитираща мен, на свой ред е  цитирана в страницата на руското посолство във Фейсбук . Само час по-късно във всички български медии, издържани и финансирани от фондация „Америка за България“ –  Медиапул, Капитал, Дневник и други подобни жълтокафяви метастази , започна яростна кампания срещу това, че посолството споделило моето мнение.     Използвам случая, за да благодаря от сърце на американските българоезични медии у нас. С тези свои публикации те за пореден път потвърдиха написаното от мен, че за Русия по „българските“ медии трябва да се говори само лошо и нищо друго освен лошо. Същевременно напомням, че ако  за американците техните български слуги нямат право на собствено мнение , ние българите, колкото и да не им харесва, имаме, и ще го изразяваме. И нека не бъркат подлогите си с нас, българите – американските българоезични служители отдавна нямат нищо общо с българския народ. Какво прави впечатление? И на финала – що за цинизъм?!?! Изданията на едно посолство, което провежда мощна рекламна кампания по всички български медии, като при това кампанията е насочена точно срещу българската надежда (думата „дано“ ни била пречела на нас, българите), си позволяват да нападат друго посолство, само защото било споделило статия от българска медия?!?! Както се казва,  посолството вика дръжте посолството . А и това не е от вчера. Да припомням ли думите на американския посланик  Монтгомъри  през 1998 г., че идва в България, за да промени българската конституция и да премахне забраната за създаване на етнически партии у нас? А изстъпленията на посланиците  Пардю  и  Уорлик , които се изживяваха като генерал-губернатори на страната ни и открито кадруваха в българските министерства? А сегашният посланик  Рубин , който още преди да дойде в България заяви, че щял да се бори с проруските настроения у нас? Ами американския депутат  Маккейн , който дойде тук през 2014 г. и буквално заповяда на мин.-председателя Орешарски да спре Южен поток? Та само преди няколко дни тук беше поредният американски чиновник, пом.-държавният секретар  Съливан , който безцеремонно нареди на нашето правителство да купи стари американски таралясници Ф-16 на четворно завишени цени, и нашите само козируваха и веднага започнаха да изпълняват заповедта. Нищо от това не предизвика никаква реакция в България, а само робско и раболепно покорство. Но виж, когато руското посолство споделя на своята страница в, забележете, Фейсбук, моето мнение, при това цитирано през друг български сайт, това вече е върховна обида и повод за война и скъсване на дипломатическите отношения. Жалка и срамна история за това, в какво превърнаха американците България само за 30 години… Наистина е жалко, долно и гнусно да виждаш как една  напълно подчинена на американците безправна и долнопробна робска колония , в каквато е превърната България днес, е представяна от американската пропаганда у нас, контролираща всички основни медии в страната ни, едва ли не като силно подвластна на Кремъл. Толкова е подвластна, че наложи антируски санкции, спря всички руски енергийни проекти, даде безплатно 4 военни бази на американците (нещо безпрецедентно за света), подари половината от енергетиката си на САЩ, почти всичките и медии са официално подчинени на фондация „Америка за България“, а същата тази фондация коли и беси в българското министерство на образованието. Затова  ние българите нямаме особен избор  – или се борим за освобождението си от американското робство и си връщаме независимостта, изгубена още през 1944 г., или американците и техните български еничари ще ни доубият като народ. Ние от Възраждане сме направили своя избор.  Вашият избор, българи, е само във вашите ръце.  Почти всички медии използват  един и същи текст, който е без автор . Очевидно е писан от един и същи човек. Кой може да наложи на различни медии да пуснат един и същи текст, при условие, че са на уж различни собственици? Отговорът е ясен –  основният им спонсор, фондация „Америка за България“ . Почти веднага след американските медии Медиапул, Капитал, Дневник и т.н., в кампанията се включиха и пеевските медии ПИК и Блиц. Удивително е как  уж смъртните врагове Прокопиев и Пеевски изведнъж започнаха да пеят в един хор . Турският сайт Фактор, пряко издържан от турското посолство у нас, въобще даже няма да го споменавам, той по начало е замислен като рупор на най-гнусната антибългарска и антируска пропаганда.", "date": "2018.12.29", "title": "Посолството вика дръжте посолството"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390982-%D0%B7%D0%B0%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81%D1%80%D0%B5%D1%89%D1%83-%D1%82%D0%BE%D0%B4%D0%BE%D1%80-%D0%B6%D0%B8%D0%B2%D0%BA%D0%BE%D0%B2", "text": "Кой казва, че народът ни бил примирен и не роптаел срещу авторитарната власт цели 45 години?  Кой казва,че Тато е бил „всьо и вся“, че не е имал противници дори сред своите? Офицерът от ДС Димитър Иванов, прочут с книгата си  „Шести отдел“, е наясно с всички заговори срещу първия раководител на партията и държавата. Описал ги е дори в любопитна книга – „Заговорите срещу Тодор Живков“.  Началото на организираните действия на „инакомислещите“ е през далечната 1963-та.  КПСС и компартията на Китай влизат в непримирими противоречия.  Отзвук от този сблъсък има и у нас.  Китайски и албански дипломати, акредитирани в София,  създават промаоистки групи, които не споделят методите на работа на другаря Тодор Живков.   В самата БКП се заражда опозиция на официалната линия.  Двама комунисти от София – Пенчо и Петрана Стоилови,  установяват тайни връзки с китайското и с албанското посолство.  Тайните срещи стават в Парка на свободата – днес Борисовата градина.  Албанците са двама разузнавачи Ндречи Риза – втори секретар, и Васко Лубоня – търговски представител. Под тяхното вещо ръководство Стоилови започват да действат. Те са натоварени с опасната задача да разпространяват материали срещу Тато, както и да привличат други лица в групата. Успяват. Един от привлечените нови участници – Захари Свинарски, е особено смел. Той лансира версията, че е създаден нелегален ЦК на БКП, който щял да замени не след дълго легалния. Наивници! Разкриват ги бързо, изхвърлят ги от редовете на партията и ги отстраняват от работа. Няколко семества остават без препитание. По същото това време в провинциалния град Казанлък комунистът Методи Ташев също създава нелегална групи. Ташев се среща с представител на Китайското посолство и иска да му бъде осигурено оръжие. Залавят го и го разобличават – край на партийното му членство, вън от работа! В традиционно комунистическия Перник, където всички се хвалят, че Георги Димитров е от същия край, също има съпротива. Това е групата на комунистите Методи и Лиляна Десови – Методи е дори бивш служител на ДС.  Заедно с група млади подръжници – комсомолци, те разпространяват пропагандни материали анти Тодор Живков. Осмеляват се дори да визират дейността на двете братски партии – КПСС и  БКП. И те си въобразяват, че ще могат да поведат въоръжена борба срещу официалната линия и персонално срещу Живков. Десови успяват да привлекат в групата си общо 22 души, да се сдобият с няколко пистолета.  За смазаната отлично машина на ДС не е проблем да разконспирира групата. Шестима отиват на съд.  Първият  сериозен заговор срещу Тато датира от 1965-та. Тогава е даден старт на разработката „Дураци“.  Води я министърът на вътрешните работи генерал Дико Диков, чийто заместник Мирчо Спасов е още по-активен. Знае се, че недволни офицери от Министерството на отбраната, свързани с генерал Иван Бъчваров, се готвят на някой пореден пленум на ЦК на Партията с натиск отвън да подменят по-голяма част от ръковоството на самия централен комитет.Но властта на спи. По нареждане на Тодор Живков  в Държавна сигурност е създадена стройна организация за отстраняване на вредителите, ръководена от самия Мирчо Спасов. Първият зам.-министър на вътрешните работи – левскарят Ангел Солаков, наблюдава всичко. Опозиционерите обаче са хора с опит. Организацията им се разклонява и извън столицата. Очертават се три направления от участници, разпределени на теритриален принцип – във Врачанско действат Иван Тодоров-Горуня (преди 9 септември политкомисар на отряда „Гаврил Генов“), Цоло Кръстев, генерал Цвятко Анев и полковник Иван Велчев, в Габровско – Райко Дамянов, генерал Иван Бъчваров, генерал Мичо Ерменков, в Русенско – подполковник Благой Мавродиев и Аврам Чернев. Броят на заговорниците нараства, малцина са онези, които се отказват. А ръководителите, чиито имена изредихме по-горе, са все хора с биграфии, участници в антифашистката съпротива. Към тях се присъединява още партизанинът Борис Темков, който след 9 септември 1944-та е работил и като журналист в радио София и в БТА, бил е на работа и за граница – в САЩ, Англия, Ирак. Югославският партизанин Стоян Миланович също е сред заговорниците. „Дураците“ се активизират още повече след пленума на ЦК на КПСС, когато Никита Хрушчов бива подменен от Леонид Брежнев. Смели мисли спохождат людете, които не приемат Тато. Те си въобразяват, че в България може да бъде създадена нова компартия с нов нелегален Централен комитет. Заговорниците влизат във връзка с ръководствата на военни поделения и армейски командири и започват да уточняват как точно може да бъде осъществен превратът. Идейната основа на техния бунт не е особено ясна – те смятат, че марксизмът ленинизмът е ревизиран, че са настъпили идеологически отстъпления, че се правят компромиси пред американски ипериализъм – твърди в книгата си Димитър Иванов. Иван Тодоров-Горуня атакува икономическата политика на Тодор Живков. Заговорниците  решават да осъществят преврата по време на пленум на ЦК на БКП – да се обезвреди охраната на пленума, да бъде снето настоящото ръководство на Партията.  Те разчитат и на Комендантската рота на Софийския гарнизон, която е под ръководството на генерал Анев. След по-серизно обсъждане на нещата „Дураците“ решават да бъде привлечена и Софийската танкова бригада, която да мине по улиците на града и да заеме позиция срещу Партийния дом. Според тях това трябва да се случи в събота следобяд, когато учрежденията не работят и верните на Живков ръководители по-тудно биха могли да дадат отпор.  В този  съботен следобед в Щаба на Първа армия за дежурен офицер трябвало да бъде поставен верен човек, който да препредава точно заповедите до всички части на армията. „Дураците“ предвиждат и блокаж на всички летища в страната чрез вътрешен човек във военно-въздушните сили. Броят на заговорниците расте, оттам – и възможността за изтичане на информация.  На 5 април 1965-та Горуня е наясно, че са предадени.  Той бързо уведомява генерал Анев, че е добре да преминат в нелегалност и дори да се оттеглят в съседна Румъния. Уговорката им е за среща на 10 април край село Оходен недалече от Враца, а ако не успеят, те си определят контролна среща на всяко нечетно число в 22.00 часа до паметника между Оходен и Борован.  На 7 април Анев преминава в нелегалност, укрива се в дома на Борис Коларски на Гонобански път в София. На следващия ден Държавна сигурност го задържа и иззема от него 2 пистолета с 52 патрона. В същия ден сутринта Иван Тодоров Горуня се самоубива в дома си пред очите на семейството си – той не може да понесе факта, че е разкрит. Оставя предсмъртно писмо. Главните участници в заговора са арестувани на 12 април и предадени на следствието. Следва съд. Военната колегия при Върховния съд на републиката им дава сурови присъди – от 3 до 15 години затвор. Стотина души са наказани партийно и административно и са подложени на тежък морален тормоз. Цвятко Анев оцелява – отива си през 2002-ра. Тодор Живков укрепва още повече властта си. Но това не означава край на действията срещу Тато. Иде ред на група „Център“. Естествено, по онова време официалната власт запазва заговорите в пълна тайна. ", "date": "2018.12.29", "title": "Заговорите срещу Тодор Живков"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/390983-%D1%80%D1%83%D0%BC%D1%8A%D0%BD%D1%81%D0%BA%D0%B8-%D0%BE%D0%BF%D0%B5%D1%80%D0%B5%D0%BD-%D0%B0%D1%81-%D0%B1%D0%BB%D0%B5%D1%81%D0%BD%D0%B0-%D0%B2-%E2%80%9E%D1%81%D0%B8%D0%BC%D0%BE%D0%BD%D0%B5-%D0%B1%D0%BE%D0%BA%D0%B0%D0%BD%D0%B5%D0%B3%D1%80%D0%B0%E2%80%9C", "text": "Румънски певец от световнаа класа спаси продукцията „Симоне Боканегра“ в Софийската опера. Това е Василе Кишиу – баритон с изумителни качества. Той е щатен солист на Националната опера в Букурещ, където високото заплащане задържа певците. Съпругата му Егле Кишиу също е певица –тя е от Литва и пее централни сопранови роли. Двойката се радва на две прекрасни деца – Емилия и Бенедиктус. „Дойдох в София спешно, защото солистите в продукцията „Симоне Боканегра“ се изпоразболели. Колежката Цветана Бандаловска, с която сме много добри приятели, дала идеята да поканят мен. С Цветана неведнъж сме се срещали на оперния фестивал на Оливър Гилмур в Англия. Толкова се радвам, че най-после посетих България. Жалкото е само че не можах да видя много неща, защото съдбата ни е такава – от театъра в хотела, от хотела – в театъра4, каза за „Над 55“ Василе Кишиу. Симоне Боканегра е любимата му роля. С нея е дебютирал на международния оперен фест в унгарския град Сегед. Според него Симоне е много сложен и комплексен образ. Певецът е изучил историята, знае какви са делата на Симоне – как е воювал, как е бранил родината си, как е станал жертва на заговор. Целта на талантливия атист е да влиза под кожите на персонажите, които претворява. По същия начин е подходил и към Риголето от едноименната опера, и към Амонасро в „Аида“. Василе Кишиу обожава руската оперна класика, с голямо удоволствие е пял Елецки в „Дама пика“ на Чайковски на оперната сцена в Инсбрук. Певецът смята, чеИталия продължава да бъде родината на белкантото. На Ботуша е дебютирал с трудната партия на Карло Жерар от „Андре Шение“ на Джордано. Преборил се е с 200 певци за да получи ролята. Баритонът по характер е ведър и усмихнат. Затова смята, че вече му е дошло вемето да изпее и Фигаро в „Севилският бръснар“ на Росини. Василе Кишиу ще се върне в Софи на 2 февруари, за да гостува отново в „Симоне Боканегра“", "date": "2018.12.29", "title": "Румънски оперен ас блесна в „Симоне Боканегра“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390980-%D0%B7%D0%B0-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-%D0%BF%D0%BE%D0%B4%D0%B0%D1%80%D1%8A%D0%BA-%D0%BE%D1%82-%D0%B1%D0%BE%D0%B9%D0%BA%D0%BE-%D0%B2%D0%B8%D0%BD%D0%B5%D1%82%D0%BA%D0%B0-%D0%B7%D0%B0-%D0%BE%D0%BA%D0%BE%D0%BB%D0%BE%D0%B2%D1%80%D1%8A%D1%81%D1%82%D0%BD%D0%BE%D1%82%D0%BE-%D0%B8-%D1%81%D0%BA%D0%BE%D0%BA-%D0%BD%D0%B0-%D0%B2%D0%BE%D0%B4%D0%B0%D1%82%D0%B0-%D0%BF%D0%BB%D0%B0%D1%89%D0%B0%D0%B9-%D1%80%D0%BE%D0%B1%D0%B5", "text": "Поскъпването на природния газ ще е с 3,5%. През следващите три месеца един мегаватчас синьо гориво ще струва близо 45 лева без такси и налози. Това няма да доведе до промяна в цените на парното, топлата вода и тока.", "date": "2018.12.29", "title": "За Нова година подарък от Бойко: Винетка за Околовръстното и скок на водата... Плащай робе"}
{"url": "http://www.classa.bg/%D1%81%D0%B2%D1%8F%D1%82/item/390975-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D0%B0%D0%BB%D1%85%D0%B8%D0%BC%D0%B8%D1%86%D0%B8-%D1%83%D1%81%D0%BF%D1%8F%D1%85%D0%B0-%D0%B4%D0%B0-%D0%BF%D1%80%D0%B5%D0%B2%D1%8A%D1%80%D0%BD%D0%B0%D1%82-%D0%BC%D0%B5%D0%B4%D1%82%D0%B0-%D0%B2-%D0%B7%D0%BB%D0%B0%D1%82%D0%BE", "text": "Група китайски „алхимици\" успяха да създадат от парче мед частици с много сходни свойства със златото, използвайки газ аргон в процеса на трансмутация на материята. Благодарение на резултатите от изследването, учените казват, че е възможно да се променят химичните свойства на даден елемент чрез регулиране на неговата електронна структура, според информацията, от Китайската академия на науките.   В процедурата се получава тънък слой златист пясък, в който всяко зърно е толкова малко, че диаметърът му е сравним с една хилядна от една бактерия.   Впоследствие, изследователите поставят материала в реакционна камера, за да го използват като катализатор за превръщане на въглерода в алкохол, сложен химически процес, който могат ефективно да поддържат само благородните метали като злато или сребро. И в този случай, новият материал също работи успешно, според доклада на South China Morning Post. Новите наночастици не могат да минат за истинско злато, защото имат плътност еднаква с тази на медта. Но учените вече са им намерили практическо приложение, защото по този начин те биха могли да заменят благородните метали, използвани в електронната индустрия, за драстично намаляване на производствените разходи.   Устойчивостта на този елемент срещу високи температури, окисление и ерозия го прави \"воин със златна броня на бойното поле, способен да устои на всякакви атаки от врага\", смята един от изследователите.", "date": "2018.12.29", "title": "Китайските \"алхимици\" успяха да превърнат медта в \"злато\""}
{"url": "http://www.classa.bg/%D1%81%D0%B2%D1%8F%D1%82/item/390976-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD%D0%B8-%D0%BE%D1%82-%D1%81%D0%B0%D1%89,-%D0%BA%D1%8E%D1%80%D0%B4%D1%81%D0%BA%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8-%D1%81%D0%B5-%D0%BE%D0%B1%D1%80%D1%8A%D1%89%D0%B0%D1%82-%D0%BA%D1%8A%D0%BC-%D0%B0%D0%BB-%D0%B0%D1%81%D0%B0%D0%B4-%D0%B8-%D1%80%D1%83%D1%81%D0%B8%D1%8F", "text": "Кюрдските лидери търсят помощ от Москва и Дамаск, след изтеглянето на американските войски от Сирия, постановено от президента Доналд Тръмп, решение, което ги оставя на съдбата им срещу Турция, предаде Ройтерс.   \"Нашите контакти с Русия и режима на сирийския лидер Башар ал-Асад имат за цел да намерят ясни механизми за защита на границата на север, искаме Русия да играе важна роля за постигане на стабилност\", каза Алдар Кселил, високопоставен кюрдски политик, цитиран от медията. Най-големите опасения на кюрдските лидери - чиято основна цел е да водят преговори с Москва и Дамаск - са свързани с евентуално възобновяване на нападението от турските въоръжени сили срещу отделите за самоотбрана на града в Африн, граничен регион с Турция в северозападна Сирия, настъпили по-рано тази година, припомня агенцията. Опасната територия обхваща по-голямата част от източната част на река Ефрат, която е приблизително една четвърт от арабската република. Тази област се контролира от YPG (Народни защитни единици) на сирийския Кюрдистан, считан от Анкара за терористична организация.   На 20 януари тази година, след обявяването на плана на САЩ за създаване на нови гранични сили за сигурност в Сирия, турските въоръжени сили предприеха операция „Маслинова клонка\" срещу кюрдските сили в сирийския град Африн. Сирийското правителство и Русия предоставиха подкрепа на кюрдските националисти от Партията на демократичния съюз и въоръжената им милиция в замяна на помирение на територията, но те решиха да се позиционират със САЩ.", "date": "2018.12.29", "title": "Изоставени от САЩ, кюрдските лидери се обръщат към Ал Асад и Русия"}
{"url": "http://www.classa.bg/%D1%81%D0%B2%D1%8F%D1%82/item/390977-%D0%BA%D1%80%D0%B0%D0%BB%D1%8F%D1%82-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BF%D1%80%D0%B0%D0%B2%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D1%81%D0%B8,-%D1%81%D0%BB%D0%B5%D0%B4-%D1%81%D0%BB%D1%83%D1%87%D0%B0%D1%8F-%D0%BA%D0%B0%D1%88%D0%BE%D0%B3%D0%B8", "text": "Кралят на Саудитска Арабия, Салман бин Абделазиз, обяви промяна на кабинета си, която преминава през няколко смени на висши правителствени служители, вследствие на кризата, породена от убийството на саудитския журналист Джамал Кашоги, информира AP.   Бин Абделазиз назначи бившия финансов министър Ибрахим ал-Асаф за нов външен министър, който заменя Адел ал Джубейр, заемал длъжността от 2015 г. Той назначи и нови лидери за портфолиото на медиите и образованието, които ще бъдат ръководени съответно от Турки Шабанех. и Хамад ал Шейх. Саудитският монарх също така разпореди преструктурирането на двата върховни съвета на арабското кралство - и двата ръководени от престолонаследника принц Мохамед бин Салман - които контролират икономиката и сигурността на нацията. Освен това, принц Абдула бин Бандар е назначен за ръководител на Националната гвардия, а Турки ал-Шейх - за ръководител на Генералния орган за развлечения на арабското царство. Според американската информационна агенция, повечето от извършените промени консолидират още повече Бин Салман, тъй като новите имена са хора, считани за близки до наследника на короната.   Джамал Кашоги, саудитски дисидент и колумнист на \"Вашингтон пост\", е бил измъчван и убит от саудитски агенти на 2 октомври, след като влезе в консулството на Саудитска Арабия в Истанбул (Турция). Предполага се, че в убийството са замесени хора, близки до принц бин Салман.", "date": "2018.12.29", "title": "Кралят на Саудитска Арабия прави промени в кабинета си, след случая Кашоги"}
{"url": "http://www.classa.bg/%D1%81%D0%B2%D1%8F%D1%82/item/390978-%D0%B8%D1%81%D0%BF%D0%B0%D0%BD%D0%B8%D1%8F-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2%D1%8A%D0%B7%D0%BF%D0%B8%D1%80%D0%B0-%D0%BF%D0%BE%D0%B3%D1%80%D0%B5%D0%B1%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%84%D1%80%D0%B0%D0%BD%D0%BA%D0%BE-%D0%B2-%D0%BA%D0%B0%D1%82%D0%B5%D0%B4%D1%80%D0%B0%D0%BB%D0%B0%D1%82%D0%B0-%D0%BB%D0%B0-%D0%B0%D0%BB%D0%BC%D1%83%D0%B4%D0%B5%D0%BD%D0%B0-%D0%B2-%D0%BC%D0%B0%D0%B4%D1%80%D0%B8%D0%B4", "text": "В доклад на делегацията на правителството на Мадрид се препоръчва да не бъдат погребани останките на диктатора Франсиско Франко в катедралата \"Ла Алмудена\" заради \"обществения ред и сигурността\", съобщават испански медии.   Документът от 12 страници, изпратен на правителството на Педро Санчес от правителствения делегат в Мадрид Хосе Мануел Родригес Урибес, заключава, че наличието на останките на диктатора в катедралата - в сърцето на испанската столица - може да генерира. \"обществени безредици и следователно значително ограничаване на основните права, признати в Конституцията\".   Също така, докладът предупреждава, че това място \"може да подтикне крайно десните, докато обижда жертвите на диктатора и много социални и политически сектори\". Тъй като испанското правителство, оглавявано от Педро Санчес, има решимостта да ексхумира останките на диктатора Франсиско Франко, една от най-големите неизвестни, свързани с въпроса, е кое точно ще бъде мястото, където тялото ще бъде положено.   От самото начало семейството на диктатора се противопостави останките му да напуснат Долината на падналите, в околностите на Мадрид, където е бил погребан след смъртта му, през ноември 1975 година. Правителството на социалистите след пристигането си на власт приема като приоритет и има за цел да се съобрази със закона за историческата памет от 2007 г., който гласи, че не може да има възхваляване на режима на Франко.", "date": "2018.12.29", "title": "Испания: Правителството възпира погребването на Франко в катедралата Ла Алмудена в Мадрид"}
{"url": "http://www.classa.bg/%D1%81%D0%B2%D1%8F%D1%82/item/390979-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B8%D1%80%D0%B0%D1%82-%D0%BB%D0%B8-%D1%81%D0%B0%D1%89-%D0%B2%D0%BE%D0%B9%D0%BD%D0%B8%D1%82%D0%B5-%D1%81%D0%B8", "text": "В деня, в който президентът Доналд Тръмп постанови, че САЩ ще изтеглят войските си от Сирия и може да намалят контингента в Афганистан, спорната американска частна охранителна компания Blackwater обяви намерението си да се върне в бизнеса, с публикация на цяла страница в последното издание на списание Recoil, със смразяващото послание: \"Ние идваме\".   Възкресението на военния изпълнител Blackwater на пазара, след многобройни скандали и няколко промени в марката - сега се нарича Академи, кара анализаторите да се чудят дали това означава, че войните в Близкия изток ще бъдат приватизирани.   Съобщението, оповестено след като министърът на отбраната Джим Матис подаде оставка, повдигна подозрението, че президентът Доналд Тръмп може да се опита да приватизира настоящите ангажименти на САЩ в Афганистан и Сирия, след обявяването на изтеглянето на военните части от региона, съобщава порталът Military News.   Основният поддръжник на идеята за приватизация на американските битки в Близкия изток е Ерик Принс, основател на Blackwater. Републиканецът продава компанията през 2010 г., но поддържа връзки с Тръмп, като очевидно се опитва да принуди администрацията да остави в ръцете на наемниците голяма част от войната в региона. Матис, който служи във войната в Персийския залив, Афганистан и Ирак, категорично отхвърли идеята. \"Когато американците застрашават доверието в своята нация, приватизирането вероятно не е мъдра идея,\" каза той пред репортери през август.   Е, \"сега, когато Матис е изчезнал, е възможно Тръмп да преоцени предложението на Принс\", каза Майкъл Малуф, бивш анализатор на Пентагона, добавяйки, че „Ерик Принс е много близо до президента. \"   Академи е един от водещите военни изпълнители в САЩ, известна със старото си име, Blackwater, променено след няколко скандала за убийства на цивилни в Ирак и Афганистан (един от най-известните случаи е убийството на 14 иракски цивилни, извършени от охраната на компанията през 2007 г. в Багдад). Компанията, основана през 1997 г., подписва първия договор (27,7 милиона долара) с Пентагона за изпращане на войските си в Ирак през 2003 година. Година по-късно получи около 320 милиона долара за своите услуги. Общо около 30 000 служители на тази компания, наети от САЩ са минали през Ирак. Компанията също така сътрудничи с Централното разузнавателно управление (ЦРУ) в тайна програма за убийства и други тайни операции. До 2012 г. договорите, възложени на Академи от ЦРУ, имат стойност от 250 милиона долара.", "date": "2018.12.29", "title": "Приватизират ли САЩ войните си?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/390971-%D0%BA%D0%BE%D0%B8-%D1%81%D0%B0-%D0%BD%D0%B0-%D1%82%D1%8A%D1%80%D1%81%D0%B5%D0%BD%D0%B8%D1%82%D0%B5-%D0%B4%D1%83%D0%BC%D0%B8-%D1%81-%D0%B3%D1%83%D0%B3%D1%8A%D0%BB-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B7%D0%B0-2018-%D0%B8-%D0%B7%D0%B0%D1%89%D0%BE", "text": "    Гугъл показва класация за най-търсени думи в българския интернет за 2018 г. За думата „джендър“ например (на 7-о място), е ясно защо. Но някой може да се учуди защо е толкова търсена дума „касов бон” или Shkolo, постарахме се да дадем обяснение.  Световно първенство по футбол  (Няма нужда от коментар, през лятото това беше най-голямото световно събитие)  Shkolo  (Търсене на сайта  , който работи с ученици и родители през смартфони, интернет, обучение с игри и т. н.)  Турска лира  (Рязката инфлация на лирата през тази година засяга много български турци, туристи и търговци, това обяснява търсенето).  Истанбулска конвенция  (Мнозина я подцениха, други я фетишизираха, тя засяга фундаментален проблем на човека и светогледа му, взаимоотношения в обществото и естествено предизвика такъв интерес).  Авто изпит  (Обяснимо, всеки иска да кара кола, колите в България са евтини)  Fortnite  (Онлайн видео игра, възрастните не ги разбират тия работи).  Джендър  (Понятие, свързано с Истанбулската конвенция, което остава спорно и след купища обяснения).  Bitcoin  (Криптовалута, която въпреки мрачните прогнози и остро негативни коментари, все още се котира и мнозина вярват в нейното бъдеще).  Касов бон  (Не, повечето хора знаят какво е касов бон и малцина търсят значението му с Гугъл. Тук търсенето е за сайта  , чрез който НАП дава всяка седмица награда таблет за хората, които са си регистрирали номера на касовата бележка в сайта).  GDPR  (Това е търсене за приетия окончателно през 2018 г. от ЕС регламент за защита на лични данни в интернет, социални мрежи и др. Нарича се General Data Protection Regulation – GDPR. Известен още като Директива (EU) 2016/679, когато е пусната за обсъждане. Тя заменя директивата на ЕС Data Protection Directive, приета през 1995 г. На български е Общ регламент за защита на данните – ОРЗД, но с българското съкращение никой не го търси. А и у нас чувствителността към защита на данни е по-слаба, отколкото в развитите страни).   1. VIP Brother  (Според някои данни за зрителската аудитория „Фермата” изпреварва „ВИП Брадър”, но в търсачката е обратното, макар и с малко. За „ВИП Брадър“ интересът има върхов момент, а за „Фермата“ е по-трайно разпределен във времето) 2. Фермата  (Шоуто е на бТВ е в остра конкуренция с „Биг Брадъра” на Нова тв, в едно и също време) 3. Instaqueen  (Тинейджърско риалити предаване, свързано с Инстаграм и социални мрежи) 4. Като две капки вода 5. Стани богат 6. Hell’s kitchen 7. Masterchef 8. Гласът на България 9. Big Brother Most Wanted 10. Черешката на тортата 1. Световно първенство по футбол 2. Кубрат Пулев – Хюи Фюри 3. Australian open 4. Левски – Славия 5. Олимпиада 6. Джошуа – Поветкин 7. Лудогорец – Милан 8. Световно първенство по волейбол 9. България – Норвегия 10. България – Норвегия (Не е ясно защо Гугъл е подредил мача България – Норвегия два пъти на 9-о и на 10-о място. И данните в графиките са еднакви)", "date": "2018.12.29", "title": "Кои са на-търсените думи с Гугъл в българския интернет за 2018 и защо?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390972-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%BD%D0%B0-%D0%BA%D0%BE%D0%BA%D0%BE%D1%81%D0%BE%D0%B2%D0%B8%D1%82%D0%B5-%D0%BE%D1%80%D0%B5%D1%85%D0%B8", "text": "По някаква случайност или пък неведомо предопределение ми попадна една статия в сайта с подчертано ляв уклон Барикада, чийто автор е преподавателят по политология в Софийският университет Страхил Делийски. Темата става ясна още от добре подбраното заглавие –  В този идеологически мотивиран текст авторът Страхил Делийски не особено любезно и академично отправя определени обвинения към хората с десни икономически разбирания, които можем да синтезираме до няколко основни момента.     Още в увода идва обвинението в мистицизъм, като поддръжниците на десните икономически политики са по някакъв начин обвинени в ирационалност, а убежденията им са приравнени с вярата във врачки и магии. Бидейки един от тези хора, макар и да не съм член на никое от традиционно така недолюбваните от левичарите тинк-танкове (сиреч идейни центрове) и НПО-та, желая да уверя че макар и сам с десни разбирания, онова, което ме смущава у врачуването не е липсата му на рационалност, а тъкмо напротив – прекомерният опит за рационализация на изключително сложни обществени и духовни явления, когато наличните ни данни за тези явления и способите за тяхното изследване са твърде ограничени, за да говорим за какъвто и да било емпирицизъм. По случайност това е и което ме притеснява в левите икономически политики, каквато е например пословично провалилото се навсякъде по света икономическо планиране. По тази тема са писали обстойно икономисти като Лудвиг фон Мизес и Фридрих фон Хайек, чиито съчинения представляват добро философско възражение, изпълнено с множество конкретни примери на провалите на лелеяната „алтруистична икономика“. Разбира се, с уговорката, че икономиката е наука, а не свещена крава в недоразвито прединдустриално общество и като такава подлежи на дебат. Без разлика дали са леви или десни, икономистите се случва да правят множество пропуски и допускат грешки. Свободното слово – тази подчертано дясна по своя генезис ценност – е онова, което ни предпазва от догматичност и почтеният и открит обществен дебат е средството, което следва да има коригираща функция. В крайна сметка именно икономиката е нещото, което засяга всички нас, без изключения. Мистицизмът също не ме притеснява per se, а само в случаите, в които излиза от сферата на духовното бивайки използван от нечестиви люде за намеси в обществените отношения с претенция именно за научност и в опит да се замажат логическите и философски пукнатини в предлаганата идеология – така както правят болшевиките и националсоциалистите например. Но основната дума тук е за данъците. Тежест ли са те или баланс? Думата „баланс“ произлиза от френски през латински език, от словосъчетанието  bix lance  със значение „две блюда“. В икономиката тя идва със значение най-вече в счетоводството, обозначаваща сводка на имущественото състояние на отчетната единица в края на даден отчетен период, което е изразено от една страна в неговото вещно проявление, а в друга страна според правният му произход, тоест източниците на образуването му. В счетоводният баланс на предприятието влизат и данъците. Определянето на данъците като „тежест“ и съответно изразът „данъчно облекчение“ отвъд лингвистичните им особености на изразяването са подчертано обективни категории. Тези изрази не са концептуални метафори, а имат изключително описателен характер, отнасящ се до обективния характер на данъчното облагане и отношението му спрямо актива и пасива на предприятието, а също и до неговата печалба. Ние съвсем не на шега можем да определим данъците като „тежест“, чието увеличение може да попречи на предприятието да функционира, а в определени случаи дори да го принуди да прекрати своята дейност. Съответно – служителите му да загубят своето препитание. В обществените отношения баланс може да има съвсем условно и при това без да означава непременно равно разпределение на каквото и да било. За какво му е на непушач кутия цигари например? Тук е моментът да отбележа, че моралът не е икономическа категория. Пазарът е обективно налично отношение в икономиката, като определени елементи на пазарни отношения могат да бъдат наблюдавани дори в природата. Предприятията пък са юридически лица, които имат само фиктивно част от характеристиките на физическите лица. По този начин пазарът и предприятията са морално неутрални – нито добри, нито лоши. Носители и проявители на морални качества обаче могат да бъдат единствено рационални субекти – човешките същества. Това е така поради самата природа на морала, който е общо-взето с някои много специфични изключения, системата, касаеща регулирането на междучовешките отношения. Собственикът на едно предприятие може да бъде изключително морален, състрадателен, щедър и добродетелен в собствено качество, но самото предприятие няма как да има подобна характеристика. То съществува на различен принцип и има защо. Бидейки обективно съществуващо и морално неутрално, предприятието може да носи печалба на собствениците си и служителите си. А с тази печалба те могат да бъдат егоисти или алтруисти по своя собствена воля. Икономиката описва една материална част от сложните и многопластови човешки отношения, но няма как да бъде отговор за всичките обществени и човешки въпроси. Като християнин аз вярвам в състраданието и взаимопомощта. Грижата за слабия, угнетения и уязвимия не ми е чужда. Вярвам и че не е чужда на мнозина, пък били те атеисти, мюсюлмани или агностици. Несъгласието ми с техните убеждения в метафизичен план не пречи на добрата комуникация и общото действие по разнообразни каузи, които по различни причини намираме за важни. В Светото Евангелие от Матея четем притчата за чудното нахранване на мнозина с два хляба и пет риби, извършено от Спасителя Иисус Христос: „След като заповяда народу да насяда на тревата, взе петте хляба и двете риби, погледна към небето, благослови и, като разчупи, даде хлябовете на учениците, а учениците на народа. И ядоха всички и се наситиха; и дигнаха останали къшеи дванайсет пълни коша“ (Мат. 14:19-20) Това събитие е определено като чудо не защото протича по правилата на природните закони, в чието число могат да попаднат и част от икономическите принципи, а именно защото пряко им противоречи. То е феномен, случил се един път във времето и пространството в противоречие с физичните закони и като такъв няма как да бъде изследван емпирично или повторен в лабораторни условия. По подобни причини не се вписва и в икономическите принципи. А те гласят, че ресурсите са оскъдни. Поради това ние като вид няма как да базираме своята икономика на равномерното им разпределение. Напротив, именно неравномерното разпределение на благата има смисъл и даже нещо повече – може да доведе до просперитет и благоденствие. Плодовете на агресивния атеистичен тоталитарен експеримент, протекъл почти цял век под надслова за „равенство“ ги вкусихме и ние, макар и за кратко в сравнение с други. И тези плодове са – по думите на великия българин Захари Стоянов – „чужди и горчиви“. По-нататък господин Делийски дава пример от който желае съвременната цивилизация да се поучи: жителите на разни племена от различни исторически периоди и застинали в архаичността си култури – коренното насление на Африка, Полинезия и Южна Америка, като обвинява хората с десни икономически разбирания в непризнаване на равноценността на тези хора.     Що се отнася до  , Полинезия и Южна Америка, то аз не оспорвам неговата принадлежност към човешкия род. Не го намирам и за пример обаче за това как трябва да се развива едно общество и как да се гради цивилизация. И то не защото жителите на Африка, Полинезия и Южна Америка страдат от дефицит на човечност в собствено качество като живи същества, а защото страдат от дефицит на човечност в морално отношение. Ако можем да се поучим на нещо от тези общества, то за съжаление поуката по-скоро би била в негативен план: какво да НЕ правим. Самобитното им обществено и цивилизационно развитие съвсем не е за пример. Отвъд цялата лаишка романтика спрямо дивашкият начин на живот, за съжаление исторически жителите на Южна Америка са известни преди всичко с човешките си жертвоприношения, извършвани с огромна жестокост. Какво „равенство“ или „неравенство“ могат да съществуват като категории в едно общество, в което са избивани хиляди ежедневно в дивашки култ в името на изгряването на слънцето? Каква икономически отношения могат да съществуват в едно непознаващо натрупването (сиреч богатството) общество като традиционно африканското, където мнозина и до днес притежават основно листа и корени, които консумират непосредствено? Моралът на тези хора е силно опростен и съответстващ на начина им на живот. Това е общество, в което настрани от цвета на кожата, Шекспир и Дарвин не биха могли да се родят и да се развият като личности с идеи. Логично и индустриалното развитие при тези хора съвсем закономерно липсва. Няма как да сравненията между техния и нашия собствен бит да предизвикват нещо повече от иронична усмивка. Тези хора просто не са поставени пред проблемите, пред които ние сме. Това, разбира се никак не значи, че законите на икономиката не важат за тях. Икономиката е универсална. Но нивото на обществено и икономическо развитие е индивидуално и носи своите характерни особености. Търговията има еднакви принципи, но различни проявления когато става дума за натурален обмен на блага от първа необходимост и за стоки, следствие от сложно производство в условията на глобален икономически обмен и кредит. Няма как да очакваме човек, който не може да чете да следва или поне познава своя личен интерес. Няма как да очакваме човек, който разполага единствено с голото си тяло и евентуално примитивен режещ прибор и чиито икономически действия са ограничени до събирането на плодове да познава натрупването на богатство, от там няма и как да има мисълта за съхранението му. За такъв човек богатството е просто сън за изобилна година. Отношението към тези (без съмнение) човешки същества следва да е внимателно и човеколюбиво, така както съответства на нашият неимоверно по-комплексен мироглед. В контраст с мирогледа на историческите леви, обобщен добре от героят на СССР, маршал Жуков коментиращ смъртта на мнозина от подопечните си войници с думите: „Майките пак ще родят“. Начинът да проявим алтруизъм и емпатия обаче не е като превърнем собствените си общества в дивашки, нито като се опитваме да основаваме икономическите си отношения на нещо, което противоречи на естеството им. Две алтернативи, които в крайна сметка, както се вижда и исторически, водят до един резултат: вторично варварство. Една голяма разлика между нас и коренното насление на Африка, Полинезия и Южна Америка е, че ние живеем със съзнанието за своята история, и с паметта за миналите събития от които можем да извлечем поука. Онова, което произведе основаната на леви идеи социалистическа система и което доведе не просто до глад, а до това след неминуемият и предизвестен крах на „справедливата и основана на равенството“ икономика много жени от бившия Източен блок да потърсят своето препитание в Западния свят чрез предлагане на собствената си плът; в някои страни като Молдова това е практика и до днес. Мъжете пък масово бяха осъдени да не бъдат нещо повече от общи работници, а някои дори поради липса на други начини за изкарване на прехраната си станаха престъпници. По какъв начин може да бъде възпитано следващото поколение от деца да живеят живота си като горди и борбени личности в свободно общество след краха на „икономиката на равенството“ на всички ни е ясно. Единственият лек за това е само и единствено не винаги приятният опит на свободния живот, защото няма как чрез насилие да бъде изкоренено онова, което е причинено от насилие първоначално. Стремежът към постигане на равенство по изкуствен път причини още по-голямо неравенство като горчива ирония за сметка на милионите източноевропейци, сред които сме и българите. Но не и на идеолозите, возещи се в „Чайка“, работещи в удобните си кабинети и водещи своя живот съвсем не като масовия човек. Смисленият разговор за данъците в крайна сметка все пак е нещо, от което нашето общество без съмнение има нужда. В тази връзка като за начало нека помислим по въпроса каква точно е целта ни: да няма бедни или да няма богати.", "date": "2018.12.29", "title": "Икономика на кокосовите орехи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/390973-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%B1%D1%80%D0%BE%D1%8F%D1%82-%D0%BD%D0%B0-%D0%BF%D0%BE%D1%81%D1%82%D1%8A%D0%BF%D0%B2%D0%B0%D1%89%D0%B8%D1%82%D0%B5-%D0%BD%D0%B0-%D0%B2%D0%BE%D0%B5%D0%BD%D0%BD%D0%B0-%D1%81%D0%BB%D1%83%D0%B6%D0%B1%D0%B0-%D0%B5-%D0%BF%D0%BE-%D0%B3%D0%BE%D0%BB%D1%8F%D0%BC-%D0%BE%D1%82-%D0%B1%D1%80%D0%BE%D1%8F-%D0%BD%D0%B0-%D0%BD%D0%B0%D0%BF%D1%83%D1%81%D0%BA%D0%B0%D1%89%D0%B8%D1%82%D0%B5-%D0%BF%D1%80%D0%B5%D0%B7-2018-%D1%82%D0%B0", "text": "Правителството гласува и сериозни средства за възстановяване и поддържане на летателната годност на бойните самолети Су-25 и МиГ-29, както и за ремонт на хеликоптерите „Кугар“, „Ми-17“, „Бел“ и на самолетите „Спартан“, „Пилатус“, „Л-39“     От 6 години насам за  първи път през 2018 година броят на постъпващите военнослужещи надвишава броя на напускащите.  Общият некомплект на личния състав засега се запазва в рамките на 15-20%, но вече се отчита намаляване на некомплекта при сержантския състав след преназначаване на войници, завършили обучителни курсове. През 2012 г., например, 1503 военнослужещи са свалили униформата, като на техните места са постъпили едва 176 младежи. Две години по-късно – през 2014-а броят на напускащите достига 1707 при само 221 постъпващи на военна служба. През 2018 г. заплатите на военнослужещите бяха увеличени средно с 10%,  като с толкова ще бъдат увеличени и от 1 януари 2019 г. Повишението на доходите ще стане по нов, по-справедлив модел – според натовареността и отговорностите на хората.     За първи път от 28 години бяха осигурени средства за ремонт на танковете Т-72  – 11 млн. лв., както и 30 млн. лв. за строителство и ремонт на сграден фонд и инфраструктура на военните формирования на Сухопътните войски, Военновъздушните сили, на Стационарната комуникационна и информационна система и Военно-географската служба. 10 млн. лв. бяха осигурени за нуждите на Военномедицинската академия и 2 млн. лв. за военния санаториум в Поморие. Правителството гласува и сериозни средства за възстановяване и поддържане на летателната годност на бойните самолети Су-25 и МиГ-29 – съответно 82 милиона лева и 71,6 милиона лева, както и за ремонт на хеликоптерите „Кугар“, „Ми-17“, „Бел“ и на самолетите „Спартан“, „Пилатус“, „Л-39“. През 2018 г. състоянието на търговските дружества на Министерството на отбраната бележи тенденция към стабилизиране.  Положителен финансов резултат отчитат седем търговски дружества, сред които са: „Интендантско обслужване“ ЕАД, „Снабдяване и търговия – МО“ ЕООД и „МОБА“ ЕООД. Увеличава се размерът на печалбата на ТЕРЕМ Холдинг ЕАД, „Интендантско обслужване“ ЕАД и ДКЦ „Св. Георги“ ЕООД, Хасково. В ход е нова жилищна програма на Министерството на отбраната.  След ремонт ще бъдат предоставени за ползване ведомствени жилища в различни райони на страната. Само в София ще бъдат обновени близо 110 апартамента, които ще бъдат предоставени на безквартирни военнослужещи. Стартира и проект за осигуряване на съвременна екипировка за българския войник като отделни компоненти вече се тестват в Сухопътните войски. На финалната права е проектът за придобиване на нов многоцелеви изтребител.  Министрите на отбраната и на икономиката внесоха в Министерския съвет доклад, с който се предлага парламентът да разреши преговори с правителството на САЩ за доставка на Ф-16 блок 70. През януари ще бъдат изпратени искания за предоставяне на предложения (RFP) по проекта за придобиване на нови бронирани машини за Сухопътните войски. В ход е и процедурата за придобиване на нови бойни кораби за Военноморските сили. В края на 2018 година ръководството на Министерството на отбраната отправя към военнослужещите и цивилните служители най-сърдечни пожелания за здраве, лично щастие и високи резултати при изпълнение на функционалните задължения.  Нека с общи усилия изведем подготовката на Българската армия на нови, по-високи нива, съответстващи на промените в средата на сигурност в региона.    ", "date": "2018.12.29", "title": "За първи път! Броят на постъпващите на военна служба е по-голям от броя на напускащите през 2018-та"}
{"url": "http://www.classa.bg/%D1%81%D0%B2%D1%8F%D1%82/item/390974-instagram-%D0%BF%D0%BE%D0%B3%D1%80%D0%B5%D1%88%D0%BD%D0%BE-%D0%BF%D1%83%D1%81%D0%BD%D0%B0-%D0%BF%D0%BE-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82-%D0%B4%D0%BE%D1%81%D0%B0%D0%B4%D0%BD%D0%B0-%D1%84%D1%83%D0%BD%D0%BA%D1%86%D0%B8%D1%8F", "text": "Този четвъртък Instagram изненада своите потребители, като внезапно пусна нещо, което бе досадно за мнозина: хоризонтален слайд в секцията с новини, подобен на движението, което се прави, за да се придвижат потребителските „истории\". Това изглеждаше радикална промяна за потребителите, които не закъсняха с критични коментари за нея в социалните мрежи. Мнозина я нарекоха \"ужасна\" и \"най-ужасното обновление, което някога е правено\". \"Така не само подхранването в Instagram не е близко до хронологичното, но сега трябва и да прекарам пръст, за да видя изображенията?\" попита един потребител. \"Instagram току-що детронира ужасната актуализация на Snapchat и сега има най-ужасната актуализация в историята\", казва потребител на интернет, докато много други заявиха, че ще елиминират популярното приложение. Оказа се обаче, че платформата е стартирала тази функция по погрешка. Шефът на Instagram Адам Мосери каза в Twitter, че всичко е било \"много малък тест, но ние отидохме по-далеч, отколкото си мислехме\"   Впоследствие компанията съобщи, че грешката е поправена и новинарската секция се върна към нормалното си състояние.", "date": "2018.12.29", "title": "Instagram погрешно пусна по целия свят досадна функция"}
{"url": "http://www.classa.bg/%D1%81%D0%B2%D1%8F%D1%82/item/390966-%D0%BA%D1%80%D0%B0%D0%B9-%D0%BD%D0%B0-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0%D1%82%D0%B0-%D0%B2-%D1%80%D0%B0%D0%B7%D0%BE%D1%80%D1%8A%D0%B6%D0%B0%D0%B2%D0%B0%D0%BD%D0%B5%D1%82%D0%BE", "text": "Изявлението на властите в САЩ, че страната скоро ще излезе от руско-американския Договор за ликвидиране на ракетите със среден и малък обсег (РСМО), се нареди сред най-значимите международни събития през отминаващата година. Крахът на това споразумение – а шансовете да оцелее фактически са нулеви – ще предизвика нова оръжейна надпревара и ще влоши сигурността в Европа и Азия. Стане ли жертва на конфронтацията между Москва и Вашингтон също и Договорът за ограничаване на стратегическите нападателни въоръжения (СНВ), това ще означава системата за контрол над въоръженията да бъде погребана окончателно. По данни на „Комерсант“ впрочем Белият дом е предупредил Кремъл, че „нещата навярно много ще се влошат, преди да тръгнат към по-добро“.     Думите на президента Доналд Тръмп, че смята да изтегли САЩ от Договора за РСМО, бяха колкото очаквани, толкова и изненадващи. От 2013 г. насам Вашингтон обвинява Москва, че нарушава това споразумение, забраняващо на страните да произвеждат и тестват ракети (с наземно базиране) със среден и малък обсег (от 500 до 5500 км), а също така да притежават и произвеждат пускови установки за тях. Щатите скоро ще напуснат договора, решиха експертите, съзрели признак за това в отбранителния бюджет – там бе включена точка за разработване на неядрена крилата ракета с наземно базиране и обсег от 500 до 5500 км. А предпоставка според тях е назначаването на Джон Болтън – противник на всякакви договори, ограничаващи САЩ, за съветник на Тръмп по националната сигурност.     Източник на „Комерсант“ в руското външно министерство каза още през лятото, че САЩ движат нещата към скъсване на Договора за РСМО, но впоследствие призна: Москва не е очаквала Доналд Тръмп да обяви намерението си толкова скоро. Източник на „Комерсант“, близък до Държавния департамент на САЩ, уточни, че по принцип е трябвало Кремъл да бъде информиран за плановете на Белия дом от Джон Болтън, чието посещение в Москва бе планирано за 21-23 октомври. В навечерието на визитата обаче в американски медии изтекоха данни от източници, че САЩ може да напуснат Договора за РСМО, а на 20 октомври Тръмп публично потвърди тази информация.     Междувременно Русия, натрупала цял ред собствени претенции по този договор към Щатите, се надяваше все пак да не се стигне до скъсването му. На юлската среща на върха в Хелзинки президентът Владимир Путин предложи на Доналд Тръмп страните да препотвърдят, че споразумението е в сила, и да активизират консултациите за стратегическата стабилност, засягали между другото и тази тема. Щом властите на САЩ заявиха, че смятат да напуснат споразумението, някои експерти в двете столици предположиха, че това може всъщност да е добре дошло за Русия. Още през 2007 г. тогавашният министър на отбраната Сергей Иванов нарече Договора за РСМО отживелица от студената война. Той припомни, че редица страни около Русия притежават наземни ракети със среден и малък обсег, докато тя не бива да има такива. „Това не може да трае вечно“, каза министърът. А днес нещата се стекоха така, че вината за скъсването на споразумението, от което самата Русия се канеше да излезе, ще легне върху САЩ. Руските официални лица обаче не демонстрираха някаква радост от решението на Доналд Тръмп. Най-малкото публично. По думите на Владимир Путин, „евентуалният отказ на САЩ от ангажиментите им по Договора за РСМО и неясната им позиция по въпроса с Договора за стратегическите нападателни въоръжения създават рискове от неконтролируема оръжейна надпревара“. А шефът на външното ведомство Сергей Лавров предупреди в интервю за РИА Новости, че курсът на САЩ „неизбежно разбалансира още повече архитектурата на глобалната сигурност“, и предположи, че „може да настъпи ситуация, в която цената на една грешка или недоразбиране ще стане съдбоносна“. Освен това Вашингтон до голяма степен успя да се оневини за наближаващия крах на договора. Отначало много страни, включително съюзници на САЩ в НАТО, посрещнаха критично изявлението на Тръмп. През следващите седмици обаче американците предприеха нещо, което избягваха преди: предоставиха на европейците доказателства за руското „нарушение“. Остава не съвсем ясно какво точно са демонстрирали на скептиците. Според сп. „Шпигел“ са им били показани по-специално сателитни снимки. Експерти впрочем изтъкват, че такива кадри сами по себе си трудно биха доказали категорично руското „нарушение“. При всяко положение в крайна сметка позицията на Вашингтон по Договора за РСМО бе подкрепена от всички членки на Северноатлантическия алианс. Но САЩ не спряха дотук. За да не може със сигурност никой да ги упрекне, че развалят тъй важна спогодба, те отложиха с два месеца решението си за напускане и поставиха на Русия ултиматум: до 2 февруари да унищожи или модифицира „ракетата нарушителка“. Условия, които в Русия бяха наречени шантаж. Москва настоява, че ракетата е изпробвана максимално на 480 км и не нарушава никакви договори. Същевременно не вижда смисъл да демонстрира спорната ракета на американците. По думите на външния зам.-министър Сергей Рябков, „САЩ вече всичко са решили за себе си“. Москва предложи на Вашингтон консултации по военна и дипломатическа линия, но Щатите настояват Русия първо да признае, че е извършила нарушение, а федерацията няма такова намерение. Съответно най-вероятният сценарий е през февруари Вашингтон да уведоми Москва, че напуска Договора за РСМО – и след шест месеца вече да няма споразумение. Ще остане Договорът за СНВ. Той изтича през 2021 г., но Русия вече неведнъж предложи на САЩ предварително да договорят удължаване с още пет години. Вашингтон засега не скланя. В разговор с „Комерсант“ Джон Болтън отправи сигнал, че решение може да бъде взето и „в последния момент“. Но ако то е отрицателно, от действащата система за контрол над въоръженията всъщност нищо няма да остане (има и редица многостранни договорености, но слабо ефективни и също на ръба на провала). Не е изключено впрочем в крайна сметка действащите договори да бъдат сменени с нови. Според източник на „Комерсант“, близък до Държавния департамент на САЩ, при една от срещите им тази пролет Фиона Хил – съветник за Русия в Съвета за национална сигурност, е казала на руския посланик във Вашингтон Анатолий Антонов: „Нещата навярно много ще се влошат, преди да тръгнат към по-добро“. БТА", "date": "2018.12.29", "title": "Край на надпреварата в разоръжаването"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390967-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BC%D0%B0%D1%80%D0%BA%D0%B5%D0%BB,-%D0%B8%D0%B3%D1%83%D0%BC%D0%B5%D0%BD-%D0%BD%D0%B0-%D0%BE%D0%B1%D0%B8%D1%82%D0%B5%D0%BB%D1%82%D0%B0-%D0%BD%D0%B0-%D0%BD%D0%B5%D0%B7%D0%B0%D1%81%D0%BF%D0%B8%D0%B2%D0%B0%D1%89%D0%B8%D1%82%D0%B5", "text": "  Преподобният Маркел бил родом от сирийския град Апамея и произхождал от славно и богато християнско семейство. Като се лишил от родителите си още в младите си години, той отишъл във великата Антиохия, за да се обучи там на различни науки, които той в скоро време овладял напълно, и тогава се разгорял от желание да придобие и вътрешна, духовна мъдрост. За тази цел Маркел решил да се отправи към Ефес, където, както бил слушал, имало множество мъже, съвършени в добродетелта.     Като излязъл от Антиохия, той най-напред раздал на бедните цялото богато бащино наследство, което владеел в Апамея, и като презрял по този начин всичко светско, скоро достигнал Ефес. Като се поселил тук при един благочестив човек, той започнал да се подвизава в добродетелта под ръководството на някой си Промот, който бил достигнал висше духов но съвършенство. И блаженият Маркел получил голяма духовна полза, като гледал добродетелното житие на този и на другите свети ефески мъже. Като че сплитайки венец от различни цветя, той се поучавал на различни добродетели, имайки пред себе си различни примери на Богоугодно житие. Живеейки в доброволна нищета, той придобивал потребното за тялото с труда на ръцете си. Умеейки да пише красиво, той прекарвал всичките си нощи в молитва, а дните - в преписване на книги; тези книги продавал на справедлива цена и част от парите употребявал за свои нужди, а останалото раздавал на бедните. Такова било началото на добродетелното му житие. Като чул след това, че във Византион живее някой си авва Александър, премъдър и велик в делото и словото, способен да доведе мнозина до спасение, Маркел напуснал Ефес и побързал към него. В това време свети Александър пребивавал с братята си при църквата “Свети Мина”; впоследствие той построил на морския бряг прочут манастир, в който въвел нов устав, повеляващ денем и нощем да се слави Бога с непрестанно псалмопение: братята пеели в църквата, сменяйки се през час. Като дошъл във Византион, Маркел се запознал с един монах от тази обител, на име Иаков, който и го завел при авва Александър. Аввата, като предвидял в него Божията благодат, го облякъл в монашески чин и предсказал за двамата, че ще се сподобят с много Божествени дарования. Той рекъл: - Андрей първи е тръгнал след Христа, но Иоан го е настигнал. Той нарекъл Иаков Андрей, а Маркел Иоан, защото видял, че и двамата еднакво горели духом към Бога и ако Иаков, подобно на апостол Андрей, първи взел върху себе си игото Христово, то Маркел, подобно на апостол Иоан, го надминал с многото си дарования. А Маркел наистина бил подобен на свети Иоан - девственика и Богослова, с непорочното си девство и с боговдъхновената си премъдрост. Като се подвизавал достатъчно време в тази обител, той придобил дара на прозорливостта, и като предвидял скорошната кончина на учителя си, авва Александър, а също и това, че след преставянето на аввата честта на настоятелството ще бъде предложена на него, Маркел тайно напуснал манастира; бидейки още млад, той не искал да властва над по-старите и да има подчинени, а предпочитал сам да бъде подчинен. Той започнал да обикаля околните страни, като посещавал подвизаващите се по различен начин отци и от всеки от тях получавал някаква полза за себе си. Междувременно свети Александър отишъл при Господа. Всички братя единодушно желаели Маркел да заеме неговото място и скърбели, като не го намирали никъде. Тогава те поставили за началник на обителта някой си Иоан, мъж на преклонни години и благоразумен. Като узнал за този избор, свети Маркел незабавно се върнал и всички братя се радвали на завръщането му. Авва Иоан много го обичал, защото той му бил твърде полезен, бил му като дясна ръка. След известно време авва Иоан преместил манастира на друго, по-уединено място, във Витиния, срещу град Состений; мястото се наричало Иринеум, което значи “мирно”, защото това място, отдалечено от народната мълва и от шума, наистина било мирно прибежище за монасите. В преместения манастир се запазил непроменен предишния устав, повеляващ на братята посменно денем и нощем да сла вословят Бога в църквата. Заради този устав манастирът носел името “Обител на незаспиващите”. Всички строителни работи на новото място и грижите за манастира били поверени на Маркел, като човек верен и благоизкусен във всяко дело. Той скоро трябвало да приеме и самото началство над манастира, което и самият той прозрял с прозорливите си очи, и за което било открито от Бога на неколцина от братята. Игуменът на един близък манастир - Македоний (не онзи Македоний, който бил духоборец, а друг; онзи бил от числото на отлъчените), мъж прозорлив, предсказал на преподобния Маркел, че той не само ще бъде пастир на словесното стадо, но и самото му име ще се прослави по цялата земя заради добродетелното му житие и светостта му. - Много елини и варвари - казал той, - научени от него, ще оставят заблудата на отците си и ще се обърнат към Бога, и Бог ще бъде прославен чрез него. А преподобният бил толкова смирен, че не се гнусял сам да пасе манастирските магарета и на братята едва им се удало да убедят него, достойния да стане пастир на словесното стадо, да престане да пасе безсловесните. Скоро авва Иоан отишъл при Господа и блаженият Маркел бил поставен за игумен на обителта на незаспиващите. Той бил много милостив към бедните, като ежедневно хранел множество гладни. И Бог съдействал на доброто му служение; както някога Той умножил пет хляба и две риби, за да нахрани пет хиляди души, така и в обителта на Маркел малкото количест во храна невидимо и чудесно се умножавало, така че стигало не само за братята, но и за всекидевното изхранване на множество бедни и странници, както ще бъде разказано за това по-нататък. Словесното стадо на преподобния се увеличавало и братята всекидневно нараствали по брой. За толкова голям брой духовни мъже, събрали се при него заради добродетелите му, се появила нужда от по-пространна ограда, по-обширен храм за молитва, по-големи запаси от храна и други необходими за човешкия живот потребности; а в същото време той изразходил всичко за изхранване на бедните. Но Бог, на Когото преподобният бил възложил цялото си упование, не оставил Своите раби и доставил всичко необходимо по следния начин. Имало един мъж, на име Фаретрий, който притежавал голямо богатство. Като възлюбил благочестивия живот, той дошъл при преподобния, като довел със себе си и двамата си сина, все още малки момчета, и изявил желание да стане монах. Той дал на обителта всичките си богатства и скоро бил облечен в монашески чин заедно с двамата си сина. С пожертваните от него пари най-напред била съградена нова каменна църква, прекрасна и обширна, след това била построена наново цялата манастирска ограда и били издигнати множество нови килии, а старите били обновени. Освен това били устроени болница и странноприемница и били довършени всички строителни работи. Със средствата, пожертвани от Фаретрий, били закупени и храна, дрехи и други необходими неща за манастира. Така Бог Промислител на дело изпълнил обещаното от Господ: “първом търсете царството на Бога и Неговата правда, и всичко това ще ви се придаде”. Славата на преподобния Маркел и на установеното в неговата обител непрестанно славословие се разпространила на-всякъде. Мнозина харесали този устав и го въвели в манастирите си, като измолвали наставници от преподобния. И както от Едем изтичали реки, така и от обителта на Маркел се разпространили по всички манастири, разположени в различните страни и градове, устави и правила за монашеско житие и непрестанно църковно пение. Игумените на всички манастири били монаси от обителта на Маркел и навсякъде се съблюдавал чинът на обителта на незаспиващите, защото преподобният бил чиноначалник, архимандрит, законодател и управител на всички манастири в тази страна. И мнозина от гърците и варварите се обърнали към истинния Бог по неговите наставления съгласно пророчеството на споменатия прозорлив Македоний. Така ликовете на земните ангели, славословещи Бога денем и нощем, все повече се умножавали. Сега трябва да разкажем и за чудесата на преподобния. Трима епископи били взети в плен от варварите. Като се освободили, те се връщали у дома си, но тъй като пътят им минавал покрай обителта на преподобния Маркел, те свърнали от пътя и се отбили при него. Той ги приел с любов и ги успокоил, и когато те се канели да си тръгват, той пожелал да им даде нещо за из път, тъй като те били твърде бедни. Като повикал иконома, на име Иулиан, преподобният попитал колко пари има при него в хранилището? - Десет сребърника - отговорил той. Тогава свети Маркел му наредил да даде всичките пари на тези трима епископи, но икономът отишъл и дал на всеки само по един сребърник, а другите задържал за нуждите на манастира. Като видял духом това, светецът повикал иконома и му наредил непременно да предаде на епископите и другите сребърници. Тогава икономът им дал още по два и като им раздал по този начин общо девет, все пак задържал десетия. И той сторил това заради бедните, които ежедневно идвали в манастира. След това един благочестив човек, подбуждан духом, дошъл при преподобния и му дал деветдесет таланта злато за нуждите на манастира. Тогава преподобният Маркел повикал иконома Иулиан и с гняв започнал да го изобличава в скъперничество: - Ето, Бог искаше да ни изпрати чрез ръката на този благочестив човек сто таланта, но тъй като ти задържа един сребърник, оказвайки непослушание към заповедта ми, нашият общ Промислител, Който иска да ни въздаде стократно, ни лиши от десет таланта. Посраменият иконом паднал в нозете му, молейки за прошка. Преподобният притежавал и благодатта да подава изцеления на болните; той изцерил с едно докосване монах Елпидий, който имал болезнен тумор в устата си. Излекувал с едно свое докосване и монах Стефан, който страдал от тежко стомашно заболяване, тъй че никакво лечение не можело да му помогне и той вече се бил отчаял за живота си; светецът го изцерил, като се допрял до корема и до гръбнака му. Когато споменатият иконом Иулиан се разболял и вече бил близо до смъртта, преподобният му дал двойно лекарство - душевно и телесно: той първо го научил да не престъпва заповедите на игумена и да не се уповава на временното богатство, а да разчита на Бога, Който се грижи еднакво за всички и като изправил по този начин душата му, той го изцерил и от телесната болест. Трябва да се разкаже и за още едно по-чудно събитие. Един евреин страдал от неизлечима болест: имал на тялото си зловонни язви. Когато цялото изкуство на лекарите се оказало безсилно и болният се отчаял за излекуването си, тогава прибягнал към преподобния Маркел, този бърз и безкористен лечител, като към своя последна надежда. Преподобният го попитал за вярата му и когато узнал за злочестието му, казал, че за него е невъзможно да получи изцеление, ако преди това не приеме християнската вяра. Евреинът обещал, че ще се обърне към Христа веднага щом получи изцеление. Като склонил към молбата му, старецът го изцерил с молитвата си и човекът незабавно приел християнската вяра. Но не минали и четири дни и той отново се върнал към предишната си вяра. Завърнала се при него и предишната му болест: както след вярата последвало изцеление, така и след отстъпничеството му - се върнала болестта. Принуден, макар и против волята си, отново да прибегне към светеца, той отново се отрекъл, присъединил се към благочестието и молел незлобивия отец за милост. Като получил изцеление за втори път, той, след като изминали немного дни, отново се върнал като “свиня в тинната кал”, и отново го постигнала още по-жестока болест. Тогава той отново прибягнал към светеца и това се по- вторило няколко пъти. Накрая преподобният му казал: - Знай, човече, че не мен мамиш, а Христа, защото не аз те изцерявам, а Христос, и ти не можеш да укриеш нечестието на сърцето си пред всевиждащото Му око, като Го почиташ с устните си, а сърцето ти стои далеч от Него , и като на думи изповядваш благочестие, а на дело се отклоняваш към предишното си злочестие. Обърни се с цялото си сърце към Христа, без никакво лукавство, и веднага ще се изцериш, и не само тялом, но и с душата си. Но иудеят отговорил на светеца: - Каквото и да ми се наложи да изтърпя, никога не ще оставя вярата на отците си. Като чул тези думи, преподобният мълчаливо си тръгнал от него, а болният, като се отдалечил малко от обителта, внезапно паднал и умрял, както тялом, така и с душата си. Като узнал за това, светият отец заплакал и рекъл: - “Не изкушавайте Господа, вашия Бог” Но да продължим повествованието си за изцелението на верните. Един човек, на име Кир, който впоследствие станал велик в монашеското житие и послужил на мнозина за полза и укрепване, преди да приеме монашество, притежавал голяма телесна сила и бил твърде изкусен в борбата. Неочаквано, по Божие допущение, дяволът го поразил с гнойна болест от нозете до главата, както някога Иов, и изгнила не само цялата му кожа, но и плътта му така, че се виждали само оголените му кости. Колко големи са били страданията на този човек, не би могло дори да се опише. И било невъзможно да бъде излекуван с каквито и да е човешки лекарства, а само с Божествени, подател на които бил свети Маркел. Когато болният паднал в нозете му, молейки със сълзи изцеление, блаженият веднага въздигнал ръцете си към небето и по обичая си извършил усърдна молитва за болния. Като се допрял след това с ръка до язвите му, рекъл: - О, добри човече! На тези страдания не им подобава да те надвият, и на борещия се с невидимите врагове не му прилича да има грижа за тялото. Уповавай се на Господа и ако избереш Всевишния за твоя прибежище, тази язва ще се отдалечи от храма на тялото ти. Като казал това светецът, болестта незабавно оставила човека. Язвите започнали да се покриват с плът видимо за всички, подобно на това, което е описано в пророчеството на Иезекиил, жилите се оправили, ставите укрепнали и се покрили с кожа, и Кир, противно на всички очаквания, скоро оздравял. Божият угодник, по дадената му от Бога благодат, подавал чудесни изцеления не само на тези, до които се докосвал с ръцете си, но дори и на намиращите се далеч от него. На съпругата на един дякон на име Евгений є дошло време да ражда, но тя не можела да роди, и нито лекарите, нито бабите акушерки могли да є окажат помощ. Вече всички се отчаяли за живота є и тя лежала в безсъзнание. Тогава мъжът є паднал в нозете на преподобния и започнал със сълзи да го умолява да помогне. Преподобният се помолил и като благословил един хляб, го дал на дякона, за да го положи по-скоро върху гърдите на болната. Щом това било сторено, жената родила младенец и се освободила от страданията. Като дошла на себе си, тя започнала да разпитва: - Къде е монахът, който ме освободи от страданията ми? Къде е този, който ме спаси от смърт? А на въпроса, кой е този монах, жената описала външния вид на явилия є се монах и всички узнали, че това е бил преподобният Маркел, който є се явил и я избавил от смърт. Този блажен отец, достигнал такова съвършенство в монашеския живот, че заради непорочността и светостта му с него съжителствали ангели. Игуменът на един манастир, разположен при река Ефрат, на име Сергий, като слушал много за преподобния, дошъл, за да го види, и съзрял много повече от това, което му разказвали. Веднъж, когато те стоели заедно на молитва и Сергий видял, че когато преподобният прекланял коленете си, два светли ангела го поддържали от двете страни и го повдигнали от земята, а лицето му по време на молитвата станало светло като мълния. Като видял това, Сергий се разтреперил от страх и душата му едва не напуснала тялото му от ужас. Бог дал откровения за Своя угодник Маркел и на други велики отци. Елисей, игумен на Деския манастир, желаел да види светеца и да узнае житието му. Когато той се молел на Бога за това, Господ му явил във видение Маркел такъв, какъвто бил на външен вид и му открил висотата на добродетелите му. Впоследствие Елисей разказал това на ученика на свети Маркел - Петър, който случайно се намирал при него. На Гавдиол, игумен на манастир, разположен до град Помпей, при Евксинско море, било открито, че на Маркел е дадена от Бога благодат, равна с благодатта на законодателя Моисей. Гавдил засвидетелствал това на ученика на Маркел Таласий. Преподобният наистина притежавал пророческа дарба, защото това, което той предричал някому, винаги се сбъдвало. Веднъж при него дошъл един епископ, който бил голям скъперник. Блаженият го помолил да му даде два златни динария на заем, за да ги раздаде на бедните, но епископът не му дал, като казал, че няма. Тогава преподобният пророчески му казал: - Скоро няма да имаш и собствено тяло, което ще бъде прието от гроба, а златото ти ще остане за манастирското братство. Така и станало. Не минали и два дни, когато епископът умрял, а имуществото му било дадено в обителта на преподобния, съгласно неговото пророчество. Преподобният виждал намиращото се надалеч, все едно, че е пред очите му. Веднъж учениците му плавали на кораби в Евксинско море поради някаква манастирска нужда. Извила се голяма буря, морето се развълнувало и те вече се отчаяли за живота си. В това време преподобният им се явил и ги спасил, като ги довел благополучно до пристанището. Когато били в град Анкира, един от тях, на име Павел, тежко се разболял и монасите, които били с него, вече мислели да го оставят там. Тогава болният, като въздъхнал от дълбочината на сърцето си, през сълзи възкликнал: - Отче Маркеле, къде са молитвите ти? Ти ме повери на Бога, а ето, аз загивам, и което е най-прискръбно от всичко, загивам извън твоето стадо и далеч от братята си! Така през сълзи говорел болният в град Анкира и преподобният в обителта чул плача и болката му, и казал на ученика си Кесарий, че един от братята, изпратени по служба, се намира в скръб и болест. Като се изправил, той се помолил за него, и Павел в същия миг оздравял. А Кесарий запомнил времето и когато братята се върнали, се оказало, че Павел оздравял в Анкира в същия час, в който светият отец, виждайки болестта му, се помолил за него. Веднъж Бог наказал земята с голям глад. Началникът на манастирската житница, на име Малх, дошъл при преподобния и му съобщил, че житото вече привършва и хлябът ще стигне само за десетина дни. - Върви и изпълнявай послушанието си, и нямай грижа за нищо - отговорил му светецът. Като предположил, че аввата се надява някъде отдалеч да бъде доставен хляб в изобилие, Малх, по обичая си, продължил да раздава хляб от житницата не само за нуждите на братята, но и за сиромасите. Изминали пет дни, в житницата останало вече съвсем малко зърно, и Малх отново отишъл при аввата и му съобщил за намаляването на житото. Но аввата отново, както и първия път, го отпратил да си върши работата и да не се грижи за това. След два дни в житницата не останало нищо и Малх в смущение се върнал при аввата. Тогава преподобният отишъл до житницата и наредил на Малх да я отвори. А Малх с клетва уверил, че не е останало и едно зърно и няма защо да се отваря, но въпреки това отворил. И видял житницата пълна с всякакъв вид зърно и изпаднал в ужас; а преподобният го укорил за неверието. От това време в житницата нямало оскъдица, докато не отминал гладът: колкото завеждащият я изразходвал за един ден, с толкова тя се оказвала напълнена за следващия. По такъв начин по време на глада преподобният изхранил не само братята, но и голямо множество бедни и сиромаси, странници и пришълци. Дивни са тези Бо жии дела, но по-нататък следват още по-чудесни събития. Някой си Павел - не този, за когото беше казано по-горе, а друг, - монах от друга обител, - страдайки от тежка болест, изпратил да помолят светеца да дойде при него. Като дошъл до обителта на преподобния, пратеникът го заварил да беседва с Халкидонския епископ за църковните догмати и светецът не можел да отиде при болния, преди да свърши беседата си с епископа за църковните дела. Междувременно Павел починал и когато преподобният дошъл, всички обреди над него вече били извършени и го изнасяли за погребение. Притежавайки велика вяра, светият отец издигнал телесните и духовните си очи към небето, усърдно се помолил на Бога в тайната стаичка на сърцето си, както имал обичай да прави, и положил ръката си върху умрелия. Неколцина от присъстващите мислено се присмивали, казвайки: - Какво, този старец не вярва, че братът е умрял и проверява с ръка? Докато те мислели така, светецът го докоснал с ръката си; починалият внезапно оживял, повдигнал се, седнал на одъра и започнал да говори. Всички изпаднали в ужас и трепет от това страшно чудо, а преподобният забранил на присъстващите да говорят за това; но Божието величие и тези толкова велики Негови дарования не могли да се укрият. Трябва да разкажем също и за силата и властта, които преподобни Маркел имал над бесовете. По неговите молитви бесовете били прогонвани от хората подобно на прах, помитан от силен вятър. Веднъж довели при него четирима бесновати, жестоко измъчвани от бесове, които викали към светеца: - Заповядай ни да излезем, защото ти имаш власт над нас! Но светецът мълчал и дори не ги гледал, а само се молел в себе си на Бога: - Господи, помилуй създанието Си! Той добре познавал коварството на бесовете, които искали да го въвлекат във високоумие с лукавите си думи. И докато светецът мълчал, бесовете излезли, победени от смирението му. Но кой е в състояние подробно да разкаже за чудесата на преподобния наш отец? Ето още едно от безбройните му чудеса за наша полза и за прослава на Бога, Който е дивен в Своите светии. Веднъж във Византион избухнал голям пожар и целият град бил обхванат от пламъци, наказан от Бога за греховете на жителите си. Нямало никаква възможност да се угаси неукротимата сила на огъня, поглъщащ всичко. Вече нямало надежда дори и една къща да оцелее от пожара, защото целият град бил изцяло обхванат от пламъци. Като узнал това, преподобният Маркел застанал на молитва, издигнал ръце към небето и проливал сълзи от очите си. И огънят незабавно спрял и половината град се спасил: защото цялата огнена сила внезапно угаснала, като че от проливен дъжд, от сълзите на преподобния.  След това се случило и следното: Един велможа, на име Ардавурий, син на Аспар, жесток по нрав и арианин по вяра, се разгневил на един от своите подчинени, на име Иоан, и искал да го убие. Като нямал къде да се скрие, Иоан избягал в обителта на преподобния Маркел. Ардавурий узнал за това и изпратил свои слуги, за да го доведат оттам, но преподобният не го предал. Велможата отново изпратил други слуги с молба, а заедно с това и със заплаха незабавно да предаде Иоан, но преподобният и тях отпратил без нищо. Тогава резгневеният Ардавурий изпратил въоръжени войници, за да извлекат със сила Иоан от манастира и да убият с меч тези, които започнат да се съпротивляват. И когато войниците с извадено оръжие обградили отвсякъде обителта и се канели да превземат манастира, братята дошли при светеца и с плач го умолявали да предаде Иоан, за да не загинат и те без вина заради него. Но преподобният не послушал братята (понеже бил твърде милостив и не искал да предаде на смърт невинен човек) и се обърнал към духовното оръжие, към силата на честния Кръст, и като се оградил с него, той сам излязъл срещу войниците. И в същия миг голям страх обхванал всички войници: те видели Кръст, сияещ като слънце, а около него - голям пламък, мълнии и гръмове. Като захвърлили оръжието, те в ужас избягали при изпратилия ги, който също се ужасил, и като укротил гнева си, простил на Иоан. Тъй като тук бе споменато за Ардавурий и за баща му Аспар, няма да бъде излишно да разкажем и за кончината им, за която било открито на преподобния. Аспар, който произхождал от готското племе, бил първи по знатност и по могъщество след царя и командвал цялата гръцка войска. Той имал двама сина; големият се казвал Ардавурий, а по-малкият - Патрикий. Той в много неща се стараел да противодейства на царя и с целия си дом тайно враждувал против царския род. Аспар причинявал много злини на Църквата Христова с това, че помагал на арианите. А благочестивият и христолюбив цар Лъв, наречен Велики, бил кротък и богобоязлив и го търпял до време поради незлобливостта си, и защото цялата сила на гръцката войска, сред която тогава имало множество ариани, била привързана към дома на Аспар и му се подчинявала; на този злочестив дом му било съдено скоро да загине. Преподобният Маркел имал за него следното видение насън: един лъв се борел със змей, който, бидейки безкрайно голям, го биел с опаш ката си и го надвивал. Победеният лъв скърбял и напразно обикалял около змея, като не бил в състояние да му причини каквато и да е вреда. След това лъвът и змеят легнали да отдъхнат, уморени от борбата. След немного време лъвът, като събрал силите си, внезапно, сякаш пробудил се от сън, се устремил към змея с голяма ярост и го победил, като го ударил в земята. Като получил това видение, преподобният предрекъл, че Аспар ще загине от царя с целия си дом, защото лъвът от видението символизирал цар Лъв, а големият змей - Аспар, който наистина бил змей, уязвяващ православието и нанасящ му вреда с арианското си злочестие. В скоро време предсказанието на светеца се сбъднало. Поради милостта и благостта си благочестивият цар пожелал да се помири с Аспар и синовете му и от врагове да ги направи свои приятели; стараел се също да ги доведе и до благочестие. Затова той сгодил дъщеря си Ариадна за по-малкия син на Аспар Патрикий, когото искал да остави за цар след себе си, понеже нямал син и възнамерявал да въздигне на престола зет си. Но тогава сред благочестивия народ се надигнал ропот: всички се уплашили, че Църквата Христова ще бъде унижена докрай от клеветите и злобата на арианите, понеже зетят на царя бил арианин. Всички православни, като се събрали заедно с епископите и свещениците, и като взели със себе си светия старец Маркел, отишли при царя на хиподрума и му казали да не възкачва еретик на царския престол, и зетят на царя или да се отрече от арианската ерес, или, ако непременно иска да остане в нея, да не приема царско достойнство. Успокоявайки народа, цар Лъв обещал да приведе зет си към православието. И макар че зет му, макар и от лукавство, се присъединил към истинската вяра, ропотът сред народа не стихвал. По това време станали явни козните на Аспар и злобата му - разкрило се, че той не само се стреми към царския венец, но заедно със синовете си търсел начин да вземе главата на царя и възнамерявал да го убие. Тогава целият народ въстанал против Аспаровия дом, не понасяйки коварството му, и по всякакъв начин се опитвал да го погуби. Но Аспар, като се побоял, избягал със синовете си в Халкидон и се затворил в църквата на света мъченица Евфимия, при което множество воини стоели около църквата и охранявали безопасността му. След помирителни думи от страна на царя, той излязъл оттам и отново се върнал в Цариград. Скоро след това и самият Аспар, и синът му Ардавурий били убити от Зинон по заповед на царя; царският зет Патрикий бил изпратен на заточение, а сгодената за него царска дъщеря Ариадна била омъжена за Зинон, който по-късно, след смъртта на цар Лъв, приел и гръцкото царство. Така загинал нечестивият Аспаров род, победен от Лъв, по пророчеството на светеца. Но да се върнем отново към преподобния Маркел. Когато народът със светителите и с презвитерите, а също и с преподобния Маркел отивал на хиподрума при цар Лъв, мнозина от вярващите се удостоили да видят как Божий ангел във вид на прекрасен юноша, облечен в бяла дреха и препасан със златен пояс, съпровождал свети Маркел и го поддържал под ръката. И виждали това през цялото време, докато той вървял с народа и докато се връщал обратно, до вратата на жилището си. Щом го довел до вратата, ангелът станал невидим. От това става явно колко много Бог е обичал блажения наш отец Маркел, щом изпратил ангелите Си да го съпровождат и да го охраняват по пътя. Върху него се сбъднали словата на Писанието: “(Ще) заповяда на ангелите Си за тебе, да те опазват във всички твои пътища: ще те понесат на ръце, да се не спънеш о камък с ногата си”. Като проживял шейсет години в монашески подвиг, преподобният се приближил към блажената си кончина. И той се изравнил с пророците - по прозорливост, с патриарсите - по вяра и несъмнено упование на Бога, с мъчениците - по всекидневно умъртвяване на тялото. С боговидението си той се уподобил на пророк Моисей, на когото бил равен и по благодат, с кротостта - на Давид, с ревността си във вярата - на апостол Петър, с девството и богословието си - на Иоан, а с благодатта на изцеленията - на всички апостоли, понеже за всички той бил източник на изцеления и река на чудесни благодеяния. Когато преподобният легнал болен, множество монаси със сълзи го наобиколили. Между тях имало и един, на име Лукиан, който бил от знатен произход, и като презрял всичко светско, встъпил на пътя на монашеството и преуспял повече от другите в добродетелното житие; като плачел по-силно от другите, той молел светеца да не го оставя без ръководството си, за да не бедства без кормчия в морето на тукашния живот, посред вълните на изкушенията, а да го вземе със себе си. Като погледнал към него, преподобният рекъл: - Дерзай, чедо, защото скоро след заминаването ми и ти ще дойдеш след мен. От околните манастири се събрали игумените и братята, а от царския град дошли светители и велможи, за да посетят болния и да му дадат последна целувка. А преподобният давал подходящо наставление на всекиго и много беседвал за полза на душата и за вечния живот. След това той им наредил за малко да го оставят самичък, като че искал малко да поспи. И когато всички излезли, той заспал с блажения сън на вечния покой, като предал святата си душа в Божиите ръце. Погребали го в построената от самия него църква. А блаженият Лукиан неотстъпно плакал на гроба му, и на петия ден преподобният му се явил във видение и му рекъл: - Защо скърбиш? Нима не вярваш, че помолих Бога за теб и съвсем скоро ти ще бъдеш с мен? На третия ден след това видение Лукиан починал в Господа, като надживял своя отец и наставник с осем дни. Така и след преставянето си преподобният Маркел изпълнил пророчеството си, като взел при себе си, съгласно обещанието, любимия си ученик Лукиан. И се явил със светиите, на които станал равен чрез добродетелния си живот, пред Най-Светия от всички светии свой Владика във вечна радост и веселие, с които да се сподобим и ние по неговите молитви и по благодатта на нашия Господ Иисус Христос, на Когото слава във вековете. Амин.", "date": "2018.12.29", "title": "Св. преподобни Маркел, игумен на Обителта на незаспиващите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/390968-29-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1170 г. - В Англия свети Томас Бекет е убит в катедралата си по заповед на Хенри II.     1708 г. - С указ на Петър I в Русия се създават губернии.   1845 г. - Република Тексас става 28-ми щат на САЩ.   1890 г. - Армията на САЩ извършва масово избиване на повече от 400 индианци от племето Дакота в резервата Пайн Ридж.   1911 г. - Сун Ятсен става първият президент на Република Китай.   1937 г. - Свободната държава Ирландия се обявява за република и престава да приема британската корона като висшестояща власт.   1940 г. - В България със закон се учредява профашистка младежка организация „Бранник\" по подобие на Хитлерюгенд.   1940 г. - Втората световна война: По време на втората голяма бомбардировка на Лондон от германски бомбардировачи загиват почти 200 цивилни граждани.   1949 г. - Ръководителят на Югославия Йосип Броз Тито заявява, че страната ще следва собствен комунистически път и прекъсва отношенията си със СССР.   1964 г. - Открит е миннообогатителният комбинат „Медет\" край Пирдоп.   1972 г. - Открита е първата цялостна отсечка за превозни средства по Автомагистрала А1 в Словения.   1974 г. - При земетресение в Пакистан загиват 4700 души.   1987 г. - Съветският космонавт Юрий Романенко се завръща на Земята със световен рекорд по пребиваване в космоса - 326 денонощия.   1989 г. - Вацлав Хавел става президент на Чехословакия.   1993 г. - На остров Лантау (Хонконг) приключва монтажът на най-високата статуя на открито на седящия Буда - Тиан Тан Буда.   1994 г. - Сменя се ръководството на СДС - на мястото на подалия оставка като председател Филип Димитров е избран Иван Костов.   1996 г. - Подписан е мирен договор между правителството на Гватемала и партизанската съпротива, с което се слага край на продължилата 36 години гражданска война.   1997 г. - В Хонконг започва убиването на всички домашни птици (1,25 милиона), за да се спре разпространението на щама на птичия грип.   1998 г. - Червените кхмери поднасят извинение за извършения геноцид над повече от 1 милион граждани по време на своето управление в Камбоджа.   2001 г. - По време на най-големия пожар в историческия квартал в столицата на Перу - Лима, загиват 274 души.   2006 г. - Индонезийски ферибот потъва между островите Ява и Борнео, загиват повече от 500 пътници и екипаж.  ", "date": "2018.12.29", "title": "29 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390969-%D0%B1%D0%BE%D0%B6%D1%83%D1%80%D0%B8%D1%89%D0%B5-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%B5%D0%BD-%D0%BF%D0%B0%D1%80%D0%BA-%D0%BF%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8", "text": "България изгражда индустриални паркове - с надежда да увеличи скромния обем на чуждите инвестиции в страната. Какви са шансовете и проблемите на най-модерната засега индустриална  зона \"Божурище\" край София?         Годишният обем на задграничните инвестиции в българската икономика от години е по-малък от трансферите, които работещите зад границата българи ежегодно изпращат в родината си. Бюрокрацията и особено нарастващият дефицит на квалифицирана работна ръка почти обезсмислят правенето на нови значителни капиталовложения в страната. За да бъде овладян проблема, преди девет години бе създадена  Националната компания „Индустриални зони“. Понастоящем  тя управлява 11 обекта, разположени върху държавни терени и предназначени за продажба на предприемачи, които строят новите си предприятия на „зелена поляна“. Компанията е поела решаването на проблемите на изгражданите в нейните индустриални паркове предприятия като строителството на съвременна пътна и техническа инфраструктура, без да се налага предприемачите да висят с месеци в министерства и агенции за купища разрешителни.      Успешна ли е обаче мисията по привличане на нови чуждестранни инвестиции чрез заобикалянето на бюрократичните бариери и корупционните практики? Нашият кореспондент Николай Цеков посети най-бързо развиващия се досега индустриален парк „Божурище“ край София, за да се запознае на място с проблемите му и да разбере защо жителите на малкото градче не приемат еднозначно разширяващото се присъствие на солидни и добре плащащи работодатели. „Побъркаха ни!“ Изпълнителната директорка на Национална компания „Индустриални зони“ Антоанета Барес разказва следното :\"\"Божурище\" е звездата на българските индустриални паркове. В неговите предприятия са заети вече над 3000 души. Понастоящем там са се установили 25 задгранични инвеститори, а с 20 се водят преговори. От 2700 декара площ на парка вече една трета са застроени. Изграждаме висококачествена инфраструктура, близо е и квалифицираната работна ръка от София. Проблемите ни са свързани главно с липсващата и досега директна връзка между парка и околовръстното шосе, което е причина за протестите на жителите на Божурище заради силно натоварения трафик през градчето. Не разбирам докрай протестиращите, защото едва 7% от автомобилния поток е свързан с дейността на индустриалния парк“. Барес добавя, че административните процедури за получаване на разрешения за строителни обекти се бавят много: \"Направихме проекта за надеждно осигуряване на инвеститорите в Божурище с ток през септември миналата година и чак този септември той бе одобрен. Институциите ни връщат документите – едната дава, другата не дава! Непрекъснато измислят нещо ново. Побъркаха ни! В буквалния смисъл ни побъркаха. Така цяла година токът беше проблем за инвеститорите. Хем сме държавна компания и въпреки това ни беше много трудно да работим с другите държавни институции. Има много неуредици, има информация, която общините трябва да я предоставят, а я нямат. Казват ни, че няма проблем, а се оказва, че имат 20 къщи, свързани с незаконни тръбопроводи. И линейният обект за индустриалната зона просто няма откъде да мине\". Мартин Ниланд: \"Проблемът е в качеството и количеството на местната работна сила\" Антоанета Барес обобщава :„Именно заради услугите, които оказваме на инвеститорите, те предпочитат да инвестират в изгражданите индустриални паркове на места като бившето военно поделение в  Божурище, където държавата помага за установяването им.  В другите индустриални зони обаче не получаваме съдействие.\" Гражданското недоволство Кметът на Божурище Георги Димов твърдо подкрепя задграничните инвестиции в новия индустриален парк. И има защо: за последните 9 години в бюджета на градчето са влезли поне 5 млн. лева само от раздадените разрешения за строителство. Отбелязва обаче, че с разрастването на индустриалната зона старият път до Божурище вече не може вече да поеме трафика от автомобили, а сега и от тежкотоварни камиони. „Трите километра директен път до индустриалния парк могат да се изградят и за три години, но предстоят тежки отчуждителни процедури.С пускането догодина на новия логистичен център за 100 млн.евро на датската мебелна компания Jusk очакваме през градчето ни да минава на всеки пет минути по още един тежкотоварен камион. Задръстванията карат гражданите вече няколко пъти да излизат на протести. Аз съм твърдо „за“ индустриалния парк. За един ден съм издал разрешението за Jusk. Но според жителите именно държавната компания „Индустриални зони“ трябва да извади средства за директния път до парка, защото тя събира големите пари от инвеститорите. Щом печелят годишно по сто милиона лева от цяла България да извадят 30 млн. за този път“, настоява Димов. Той се хвали, че с получените допълнителните средства от задграничните инвеститори върху 12 декара е изграден огромен нов градски площад. Но кметът не споменава какво е наложило тази абсурдна за едно малко селище инвестиция при положение, че проблемният вход към града откъм пътя за Белград, използван понастоящем и от инвеститорите, не е разширен и със сантиметър и е целият покрит с кръпки и неравности. Каруцата пред коня При изграждането на индустриалния парк до Божурище каруцата е била поставена преди коня. Терените са били продавани на инвеститорите, без да е налице изградена техническа инфраструктура, включваща и директен път до софийското околовръстно шосе. Развитието на зоната е оставено  основно в ръцете на самите инвеститори, но в случая държавата поне помага. За това свидетелства мениджерът Мартин Ниланд, който ръководи българското предприятие на германската фирма „Бер-Хела Термоконтрол“.\"Избрахме България пред Чехия, Полша и Словения. Предимствата на страната ви са свързани с  наличието на специалисти не само за производството на нашите автоклиматични системи, но и за работа в създадения развоен център на компанията в София, където ни трябваха 50 инженери. Но основният ни довод да инвестираме досега 150 милиона лева бе българското членство в Евросъюза, което ни дава безпроблемен достъп до нашите клиенти – водещи европейски производители на автомобили като Даймлер, Фолксваген , Ауди, БМВ, Шкода, Сеат, Волво, Скания. 100 % от годишната ни продукция в Божурище за 240 млн. лева се изнася на международните пазари. До идния април ще разширим предприятието с нови 150 работна места“, изтъква Ниланд. На въпроса дали би препоръчал на германски фирми да изберат България и нейните индустриални паркове като локация за бъдещи инвестиции той отговаря: \"Имаме няколко българи, които се върнаха от Германия и други страни да работят при нас, но и няколко висококвалифицирани и образовани специалисти ни напуснаха и заминаха за Германия и Великобритания. Проблемът е, че българският трудов пазар става все по-наситен и хората си търсят постоянно по-добра и перспективна трудова реализация. И ние трябва да отговорим на нарасналите потребности -  например като изпращаме български специалисти за преквалификация в нашия център за обучение в Липщад. Нужен ни е също директен път до София и обществен транспорт. В България все още има много неразвити райони, които биха могли да привлекат инвестиции, но проблемът отново е в количеството и качеството на местната работна сила\", заключава мениджърът Мартин Ниланд.  ", "date": "2018.12.29", "title": "\"Божурище\": индустриален парк по български"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/390970-%D0%B8%D0%B4%D0%B2%D0%B0%D1%82-%D0%BC%D1%80%D0%B0%D1%87%D0%BD%D0%B8-%D0%B2%D1%80%D0%B5%D0%BC%D0%B5%D0%BD%D0%B0,-%D1%86%D0%B5%D0%BB%D0%B8%D1%8F%D1%82-%D1%81%D0%B2%D1%8F%D1%82-%D1%89%D0%B5", "text": "Това време, в което живеем, може би е последното спокойно време. Имам чувството, че идват тъмни времена. Това обяви в предаването „Денят на живо\" по Канал 3 дългогодишният журналист и публицист Тома Томов в обзор на случилото се през вече изминаващата година, не само в България, а и в света. Конкретно той обърна внимание на Франция и продължаващите протести, които доведоха до множество безредици. „Аз помня онази революция във Франция през 68 година. Тогава бе и чешката пролет. Ние младите бяхме против влизането на танковете в Прага, както и на страната на студентите в Париж. Европейският живот е това – непрекъсната борба и конфликт. Но какво се случва сега – очевидно е, че Макрон не е Де Гол, той не може да влезе в обувките на Де Гол. Де Гол никога не би казал за свой бодигард „той не ми е любовник\", никога не би застанал в подчинено положение пред тези, които го издигнаха. На него никой не можеше да му нареди нищо. Тръгна си, защото просто времето му свърши. Но сравненията са неудачни – както казва Марк Твен – историята не се повтаря, тя се римува. Това, което е факт – от САЩ през Европа, това, което става в Украйна, Русия, Близкия изток, Китай – целият свят в момента е на една зона на несигурност, на турболенция, на идване на лошо време\", коментира Томов, като все пак не се ангажира кога точно ще дойде лошото време. Като пример за несигурност той даде и самия Доналд Тръмп в САЩ. „Сега той реши, че изтегля американските войски от Сирия. И това точно, след като съветникът му по национална сигурност заяви, че това би било стратегическа грешка. Военният министър, целият Сенат, едва ли не изразиха подобна позиция. Бе заявено, че САЩ ще седи там, докато не се изтегли Иран. Но той е взел това решение. Дали ще го изпълни, е друг въпрос\", добави журналистът, който поностоящем е и народен представител. Относно ситуацията между Русия и Украйна той коментира: „Това, което ще стане там... Това е ужасно. Има натрупване на стотици танкове, на самолети, на ракети. Само преди дни мина един английски кораб, който прави обследване на Азовско море. Говори се за американски кораби, които ще влязат в Черно море. Те могат да се опитат да влязат и да стигнат и до Мариопол. Как ще бъдат спрени? Ако те тръгнат да вървят нататък ще се стигне до възможност за голям конфликт. И в Украйна имаме възможност за голям конфликт не само заради Порошенко – там има американски военни структури. Ако се стигне до сериозен конфликт, това може да спре „Северен поток\", да спре „Турски поток\", да пренареди цялата ситуация в Европа. От друга страна това, което става там е пряко свързано с това, което става и на Балканите. Имаме поле с колосална гравитация – американска гравитация. Американците строят завод за втечнен газ в Александруполис, горе в Полша също. Те категорично искат да вкарват газ. Освен това са и в повечето страни в НАТО. Със сигурност и Македония ще влезе в НАТО. Какво ще стане с Босна и Херцеговина, какво ще стане с Косово, което иска да има собствена армия. Какво ще реши тогава Сърбия, зад която застава Русия? Всичко това е все едно Първата световна война – няколко месеца преди това\", добави Томов. Той бе категоричен, че Сърбия и Косово няма как да се разберат. „Навремето Милован Джилас казваше, че Балканите е регион на много млади вулкани и те непрекъснато избухват. Тук нищо не може да се реши толкова лесно. Това е мястото, където избухват войните\". По думите му на Балканите има американска, европейска, руска, турска и китайска гравитация. „Т.е. всички тези големи сили се стремят към контрол. Това отново означава конфликт и то от много голям калибър. И този конфликт година или две. Той ще определи живота на настоящото поколение\", каза още Тома Томов и добави: „Всичко може да се случи на Балканите\". Относно бъдещето на Европейския съюз Тома Томов е категоричен, че няма да се запази в същия си вид. „Това поколение, което е на власт в Европа, има да се справя с колосални трудности. Аз лично не виждам как може Европа да се запази в тоя вид, който е. Догодина има много важни избори. Ще излязат нови лидери, нови идеи. Мисля, че в рамките на десет години Европа ще е неузнаваема. Със сигурност ще бъде неузнаваема и България. В рамките на няколко години много неща ще бъдат променени\", каза още депутатът. \r\n      ", "date": "2018.12.29", "title": "Идват мрачни времена, целият свят ще..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/390961-%D0%B7%D0%B0-%D0%B4%D0%B0-%D0%BD%D0%B5-%D0%B6%D0%B8%D0%B2%D0%B5%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%BB%D1%8A%D0%B6%D0%B0", "text": "По-младите не познават онова тъпо, скучно, лъжливо и пропиляно време от \"зрялата\" НРБ, когато времето сякаш бе спряло. И каква всъщност бе НРБ? Днешна България трябва да знае това, за да не продължава да живее в лъжа.           Един млад човек, на когото наскоро показвах прочутата снимка с Тодор Живков, охраняван от тогавашния си бодигард Бойко Борисов, объркано зададе шокиращия въпрос: „А кой е този до Борисов?\"                                                                         *** През настъпващата 2019 година се навършват три десетилетия от земетръсните промени в тогавашния съветски лагер, включително и в България. За десетилетията на така наречения „социализъм\" и за самите промени вече са изписани безчет книги, а личните спомени и историческите интерпретации покриват целия спектър от „Осанна!\" до „Разпни го!\"      И въпреки това постсоциалистическите поколения тънат в масово незнание за онези времена, задоволяват се с черно-бели клишета, пък и всъщност не се интересуват много от въпросното минало. А трябва ли да се интересуват? – питам се често. И каква е ползата от познаването на историята? И се сещам за Оруеловото „Който контролира миналото, контролира бъдещето\". Дали наистина трябва да имат сетива за онова тъпо, скучно, лъжливо, пропиляно време в „зрялата фаза\" на НРБ? Не знам…                                                                        *** В навечерието на 2019 аз лично си спомням какво беше усещането да живееш в НРБ преди 30 и повече години. Усещането за някаква тиха меланхолия в едно спряло време. Усещането, че живееш в периферията, дори отвъд нея - и съответно копнееш по онзи голям и вълнуващ свят, вратите към който са ти заключени. Усещането, че нищо не се случва – както в онзи малък град от естрадната песен. Усещането, че всъщност живееш именно в една сладникава естрадна песен по текст на Недялко Йорданов или Миряна Башева, където Поморие е на 30 километра от Бургас, а булевард „Руски\" е по-вълнуващ от Шанз-Елизе. Усещането за спарения и застоял въздух в читалищния салон с прашните портрети на Левски, Ботев и Вазов, за лющещата се жълтеникава мазилка и за тримата старци, седнали на припек отпред.                                                                        *** А ето и една съвсем различна гледна точка за случилото се преди трийсетина години. В книгата си „Хомо деус\" нашумелият израелски историк Ювал Харари описва по отрезвяващ начин „революцията\" в Румъния. В това описание мнозина сигурно ще разпознаят и България: „Когато се изплъзва от ръцете на непохватния организатор на балкона, властта обаче не преминава в ръцете на масите на площада. Тълпата е многобройна и ентусиазирана, но не знае как да се организира. Затова (…) властта преминава в ръцете на малка група политически играчи (…) Партийни функционери от среден ранг (…) се превъплъщават в демократични политици, тръбят по всички микрофони, че те са ръководителите на революцията, а после използват дългия си опит и мрежата от свои приближени, за да поставят под контрол страната и да заграбят ресурсите ѝ. Демократична Румъния бързо приватизира активите и ги разпродава на безценица на бившите комунисти, които единствени разбират какво се случва (…) Правителствени компании, които са контролирали националната инфраструктура и природните ресурси, се продават на бивши комунистически функционери на разпродажни цени (…) Новият румънски елит, който контролира страната до ден-днешен, е съставен предимно от бивши комунисти и техните семейства.                                                                      *** И така: Каква беше НРБ? Какво се случи преди 30-ина години? Какъв свят наследиха днешните българи от предишните поколения? Лесни отговори няма. Не удовлетворяват нито опростената перспектива на иначе забележителния автор Юнал Харари, нито оперетните въздишки по светлото минало на бузлуджанските пилигрими, нито болезнените напъни на едно ново поколение патриоти, което се мъчи да запълни историческата и морална дупка в България с героични легенди, с измишльотини и кумири. Днешна България има нужда от онова, което германците наричат с доста уродливата дума „Vergangenheitsbewältigung\", тоест – да седне и да се замисли за миналото си, да се вглъби, да го огледа критично, да го обсъди със старите и с младите, със съседите и с великите сили, а накрая някак да го надмогне. Защото иначе ще продължи да живее в лъжа за себе си.", "date": "2018.12.29", "title": "За да не живее България в лъжа"}
{"url": "http://www.classa.bg/%D1%81%D0%B2%D1%8F%D1%82/item/390962-%D0%BF%D1%80%D0%BE%D1%84%D0%B5%D1%81%D0%B8%D1%8F-%D0%B4%D1%8A%D1%80%D0%B6%D0%B0%D0%BD%D0%BA%D0%B0", "text": "Ако ги попитате, за тях да си \"шугър бейби\" е нещо безкрайно различно от проституцията. Различно е дори и от държанка, макар че в българския език едва ли има по-добра дума, която да опише този феномен. Те са млади, красиви, добре поддържани, обикалят света и ходят на екзотични почивки и дестинации като междувременно за всичко това им се плаща.      Отношенията \"шугър дади-шугър бейби\" са по-популярни от всякога. При тях богати или поне заможни мъже (или жени) си плащат, за да излизат по срещи и ваканции красиви момичета или момчета на принципа на спонсорството. А въпросните момичета и момчета са превърнали това да излизат с богаташи в своя професия. Често срещите включват и секс, но тези, които се определят като \"шугър бейбита\", наблягат на факта, че сексът съвсем не е основното в това, което правят.     По думите на Теса Койл, едно от момичетата, предоставящи такива услуги през многобройните вече специализирани онлайн платформи, това далеч не е просто секс срещу заплащане, а нещо повече - отделяне на време и внимание, което изисква не просто тяло, но и занимателна личност. И наистина става най-вече въпрос за срещи.     \"Хората ми плащат за времето и за вниманието ми, не просто за секс. Сексът е очакван вероятно. Но има хора, които просто ми плащат за времето ми, все едно да съм им гадже, да говорим по телефона и да им давам съвети\", разказва пред Huffington Post Теса Койл, едно от момичетата, предоставящи такива услуги през многобройните вече специализирани онлайн платформи.     Макар идеята за подобен род държанки да е далеч от нова - в миналото винаги е имало красиви и интелигентни жени, които са били поддържани финансово в замяна на компанията им - куртизанки, гейши и т.н., днес тя преживява своя ренесанс. На шугър дейтинга има посветени множество сайтове като Seeking Arrangement, чиято единствена цел е да свързват заможни хора с красиви млади момчета и момичета, които да им предоставят компания.     Самият сайт съществува вече над 5 години като в него има буквално милиони потребители. За всеки един богат мъж обаче има по средно 7-8 момичета, от които той да избира в зависимост от локацията, собствените си предпочитания и популярността на \"моделите\".  А шугър бейбитата вече са толкова много, че в САЩ си организират годишни симпозиуми и срещи, на които говорят настоящи и бивши \"държанки\", разменят се идеи, дават се съвети и като цяло се създава среда за превръщането на това в успешно бизнес начинание. Някои от тях паралелно със срещите поддържат успешни \"инфлуенсърски\" профили в социалните мрежи и YouTube канали, от които трупат допълнителна \"слава\" и интерес към себе си. За повечето такива момичета \"работата\" идва като начин за плащане на сметките или на огромните студентски заеми или такси за колежи и университети. Но някои от тях в един момент осъзнават, че не им се работи нещо друго. Причини затова много. Една от тях е фактът, че като държанка едно такова момиче може да изкара в пъти повече, отколкото на нормална работа, която се предлага на млад човек без особен стаж и опит. В сайтове като Seeking Arrangement от кандидатите за шугър бейби се изисква да попълнят малко лична информация - снимка, пол, етнос, години, височина, килограми, цвят на косата, навици на пиене и пушене и, разбира се, име (често обаче се дава фалшиво).  Средно подобни \"модели\" изкарват месечно от срещите си по около 3-5 хиляди долара, без да се напрягат особено много. Именно това е и един от съветите, които момичета като Теса Койл дават на желаещите да влязат в света на шугър бейбитата. Самата тя, освен всичко друго, пише и книга за опита си в тази сфера и за личните си преживявания. Разбира се, в книгата няма да се разкриват пикантни тайни и лични имена или данни на клиенти, а ще представлява по-скоро сбор от съвети за това как човек да оцелее и да просперира в тази среда. Теса съветва момичетата и момчетата да не пазят в тайна това, с което се занимават, за да не се товарят допълнително емоционално с чувство за вина и за това, че правят нещо нередно. Същевременно тя осъзнава важността на дискретността в този сорт отношения. Мнозина от клиентите вече са женени, но по нейни думи това ги прави още по-добри, тъй като осъзнават важността на поставяните граници и дискретността. Още повече - те рядко притесняват момичетата с желания за обвързаност извън уговорената. Затова е и особено важен изборът на клиенти. За това помага и самата платформа Seeking Arrangement. Тя дава възможност на онези, които искат да се регистрират като клиенти (шугър дадита) да посочат в профилите си годишния си доход, както и различни други неща от своя живот. Според \"Мис Шъгър\", друго момиче от Seeking Arrangement, най-важен обаче е директният разговор през чат платформата на сайта, който позволява на двете страни да се опознаят - да разберат за хобитата, интересите на другия и т.н. Според Кийдън, едно от момчетата, които са избрали пътя на шугър бейби, ключовото е да накараш другата страна да разбере, че ще играе по твоите правила. Той например следва стриктна политика на това да отказва секс под каквато и да е форма.  \"Най-много да им дам по някоя прегръдка и то защото аз обичам да прегръщам хората. Повечето ми клиенти очакват секс, но бързо ги отрязвам. Ако не се съгласят, продължавам напред. Отказал съм хиляди долари, за да отстоявам принципите си. Ключът е да ги накараш да работят за теб, а не ти да работиш за тях\", обяснява той. Какви обаче са тези клиенти? По думите на \"Мис Шугър\" най-често става въпрос за наистина заети мъже, които нямат времето за традиционни запознанства с жени, връзки и срещи. Такива хора просто търсят начин да се чувстват по-малко самотни и работата на едно шугър бейби е именно това - да се вижда с тях, понякога да пътува с тях и да осигурява компания - повече като личност, макар и понякога директно сексуална. Една подобна среща най-често започва с вечеря, питиета в бар, а ако нещата се получат добре и няма проблеми от някоя от двете страни, завършва в хотелската стая на клиента. Въпреки това обаче срещите често могат да варират дори до просто обаждане по Skype или разговор по телефона. В замяна на това момичетата и момчетата често получават и допълнителни подаръци като бижута, екскурзии и т.н. И макар за повечето от тях това да е прекрасен начин да се изкарат няколко младежки години и да се понатрупат пари за образование или просто за забавление, повечето от тези, които са избрали пътя на държанка, знаят, че голяма част от обществото и често собствените им родители няма да ги разберат. За разлика от останалите си връстници обаче, на среща те не излизат без лют спрей или без да изпратят на няколко приятели локацията на мобилния си телефон, както и информация за това с кого точно излизат. Причината е, че далеч не всички мъже в тези сайтове са мили и добри към тези, с които излизат. Искането на снимки - и облечени, и голи - е често явление, както и поведението, в което клиентът вярва, че \"услугата\" задължително включва и секс, и изисква такъв. Много момичета на практика остават разочаровани и от количеството пари, които изкарват, и от това колко груби и ужасни могат да бъдат хората. Това обаче са рисковете на занаята да си шугър бейби.", "date": "2018.12.29", "title": "Професия \"държанка\""}
{"url": "http://www.classa.bg/%D1%81%D0%B2%D1%8F%D1%82/item/390963-%D1%81%D1%82%D0%B0%D0%BB%D0%B8%D0%BD-%D0%B8-%D0%BC%D0%B0%D0%BE-%D0%BD%D0%B8-%D1%81%D0%BB%D1%83%D1%88%D0%B0%D1%82", "text": " се навършиха 125 години от рождението на основателя на Китайска народна република Мао Дзедун. Изглежда, че тази дата ще премине почти незабелязана в Русия, а и в днешна КНР не и дават достатъчно голямо значение. Между другото сега (и особено в близка историческа перспектива) фигурата на „Великия Кормчия“ придобива все по-голямо значение не само за двустранните руско-китайски отношения, но и за цялото човечество.     И въпросът тук не е само в откритата от Мао Цзедун формула за „войната между световния град и световното село“, която сега придобива нови технологични и съответно социално-икономически форми (например, трансформацията на пролетариата в прекариат и т.н.). Въпросът тук преди всичко е, че за първи път създаденият от Сталин и Мао съветско-китайски стратегически съюз днес, на новия етап на историята, е отново необходим като единствената реална алтернатива на „глобалния либерален концлагер“ в лицето на Pax Americana и „доларовата империя“. Днес съюзът между Москва и Пекин е обусловен от растящата агресия на „колективния Запад“ начело със САЩ както срещу Руската федерация, така и против Китайската народна република.     Разбира се, инерцията на миналото в оценката на Мао Цзедун е извънредно голяма. Сред партийния и държавен апарат, предприемаческите кръгове и дори сред интелигенцията на Китай все още са силни негативните спомени за пагубните последици от „Големия скок напред“ и „Културната революция“. Самият председател на КНР Си Цзинпин се отнася към категорията на „репресираните“ при Мао Цзедун. Но сега социологически допитвания показват, че сред работниците и учещите се китайци спомените за Мао стават все по-позитивни и свързани с вътрешнополитическата полемика за това накъде се движи страната им: към подчиняване под интересите на САЩ или към създаването на собствен „център на сила“ в глобалната система на световните икономически връзки.     Точно така в Русия ляво-патриотическата част от нашия политически спектър запазва спомените си за пограничните схватки при Даманск и в Средна Азия, които се свързват преди всичко с фигурата на същия този Мао. За либералната част от руското общество да не говорим. Тук Мао се оценява като „комунистически диктатор и сатрап“, „китайския Сталин“, който е напълно отрицателна фигура за световната история. При това борбата срещу съветското социалистическо минало служи за важен инструмент за оправдаване на фактическия геноцид на съветския народ и криминалната приватизация на общонародната собственост. От тук е и оплюването на цялото съветско наследство, включително и на дружбата с КНР, която в много отношения се основава на личните отношения между Сталин и Мао. Политическите елити на РФ и бившите съветски републики сега нарочно се стараят да заглушат паметта за историческите източници на дружбата между Съветския съюз и Китай, която изкристализира в периода между 1945 и 1953 г., когато СССР и Сталин оказват неоценима помощ на Китайската комунистическа партия: и с оръжие, включително с трофеите, заловени от японската Квантунска армия, и военните съветници, и с финансовите инжекции, и с технологии. Всичко това води до победата на Комунистическата партия на Китай (КПК) и на Китайската Народноосвободителна армия (НОАК) над Гоминдана и към това, че на 1 октомври 1949 г. именно Мао Цзедун провъзгласява създаването на КНР на площад „Тянанмън“, и така по коренен начин променя съотношението на военнополитическите сили на световната арена, правейки необходимо създаването на НАТО и обединяването на Запада под върховенството на САЩ. Днес и за КНР, и за Русия е обективно необходим нов подход към ролята и на Мао Цзедун, и на Сталин. Логиката тук е извънредно проста. В близките години агресията на САЩ срещу двете страни ще се засилва неизбежно. И на нея трябва да се отговаря не само с ръст на военната и икономическата мощ, но също и с нови мировозренчески и идеологически инструменти. Затова е нужна и безусловно положителната оценка на съюза между Сталин и Мао като последователни борци със световния и американски империализъм, за по-доброто бъдеще на своите народи и на цялото човечество като цяло. И навярно, „last, but not least“- на последно място, но не и по значение. На разрива със Съветския съюз в края на 50-те и началото на 60-те години на миналия век Пекин и лично на Мао Цзедун се решава преди всичко в отговор на хрушчовските псевдоразобличения на сталиниския „култ на личността“. Мао не може да се съгласи с въпросната линия – не само заради това, че това означава за него политическа смърт и слизане от ръководния пост в КНР. Тя противоречи на цялото му убеждение и жизнен опит като революционер и китайски патриот. Затова и Мао съвършено искрено обвинява постсталинското ръководство на КПСС и СССР в прехода на позициите на потребителството, съглашателството и конвергенцията със „световния град“ Запада. Следва да се признае, че историческото развитие на събитията и крахът на СССР потвърждават гледната точка на Мао, а Юрий Андропов, който и по заповед на Хрушчов направлява в края на 50-те и началото на 60-те години полемиката с КПК, в последствие изиграва решаваща роля в издигането на Перестройката. Именно политически назначените от Андропов лица изиграват основна роля в унищожението на СССР, СИВ и Варшавския пакт. Така че ние, в навечерието на следващия цикъл настъпление и хибридна война на САЩ срещу РФ и КНР, трябва по нов начин да погледнем и на съветско-китайските разминавания в миналото. Превод: В.Сергеев", "date": "2018.12.29", "title": "Сталин и Мао ни слушат"}
{"url": "http://www.classa.bg/%D1%81%D0%B2%D1%8F%D1%82/item/390964-%D0%BA%D1%80%D0%B8%D0%BC%D1%81%D0%BA%D0%B8%D1%8F%D1%82-%D0%BF%D1%80%D0%BE%D0%B1%D0%B8%D0%B2", "text": " на Иван И. Абажер на заседанието на Съвета по междунационални и междурелигиозни отношения при Министерски съвет на Република Крим от 25 декември 2018 г. Кримският пробив е преодоляване на международната изолация, информационната блокада и на дезинформацията, на която нашата република се подлага от страна на Запада и на Украйна. Преди дни Общото събрание на ООН при вече трета по ред резолюция по Крим. Нашият полуостров продължава да се нарича „окупирана територия“, обвиняват Русия за това, че тя уж „засилва репресиите по отношение на етническите украинци, кримските татари и другите лица, които изразяват несъгласие с окупацията на полуострова“. И тази откровена лъжа бе подкрепена от около 70 страни, малко повече страни се въздържаха и едва 24 гласуваха „против“.     Става очевидно, че в тази ситуация, когато официалната руска дипломация прилага максимални усилия за противодействие на такива инициативи, трябва да се засили ролята на народната дипломация. Стартът на този проект, напомням, е даден още през август 2015 г. в Ялта от президента на Русия, когато по време на среща с ръководителите на национално-културните обединения и религиозните организации на Крим поддържа нашата инициатива да се използва натрупания от нашите общности опи и всестранни връзки със страните, които са наши метрополии.     В тази работа активно се включиха българската, немската, гръцката общини, еврейските, татарските и другите обществени обединения при поддръжката на органите на властта. Ще разкажа какво успяхме да постигнем за три години с примера на нашата българска национално-културна автономия. Първата парламентарна делегация, пристигнала в руски Крим, са депутатите от Народното събрание на България, които пристигнаха през 2015 г. по наша покана. На международния фестивал „Български срещи“ през 2015 при нас пристигна делегация учени, общественици, музиканти. Ние получихме благословията на Българския патриарх и приветствие от председателя на парламента. През 2016 г. Дните на Република Крим в София, проведени от нашата национално-културна автономия в сътрудничество с Министерството на културата на Крим и Деловия и културен център на Република Крим в Москва, станаха най-яркото събитие. Засега това е единственото събитие от това ниво, което се проведе в страна на Европейския съюз. По наша покана водещият български журналист Петър Волгин дойде в Крим и събра материали за специален брой на списание А-spekto, което беше изцяло посветено на Крим. С нашата помощ в България се появи и „Безсмъртният полк”. И клубът „Приятели на Крим” също. Посещенията на членовете в Крим и Русия станаха редовни. Някои от тях бяха наблюдатели на президентските избори в Русия. Между другото, по време на заседанието на Съвета за междуетнически отношения при президента на Руската федерация през юли 2017 г. в Йошкар-Ола, направих презентация „Опитът в прилагането на народната дипломация на национално-културните и обществени сдружения на Републиката, насочен към преодоляване на международната изолация на Крим”. Голяма програма бе посветена на 140-та годишнина от освобождението на България от Османско иго. Под знака на тази годишнина се състояха всички наши събития, започвайки от 2017 година. В Обществената камара на Руската федерация при наша инициатива се състоя кръглата маса „Русия-България: възможности и перспективи на народната дипломация“. Делегацията ни взе участие в юбилейните тържества в България. И на 8-ия Международен фестивал „Български срещи” тази година голяма делегация отново дойде при нас, в която участваха водещи български журналисти, политически експерти и анализатори. Участието им в научната конференция „Единният свят на кирилицата“ и публикациите в българските медии имаха широк отзвук. Посещенията в Крим на гости от различни страни станаха редовни и познати и това е добре. Но би било много по-ефективно, ако това движение е двупосочно. Това означава, и че ние трябва по-активно да използваме международните платформи, за да изразим нашата гледна точка, да опровергаем лъжите за Крим. Натрупали сме също така и такъв опит. Имам предвид участието в Съвещанието на ОССЕ за човешкото измерение, което се провежда във Варшава. Участвах три пъти и мога да сравня. Едно беше, когато бях единственият, който представляваше обществеността на Крим при обсъждането на правата на националните малцинства през 2015 и 2016 г., и друго, когато работихме с екипът там, след като тази година пристигнахме там с моите помощници – професорът от Кримския федерален университет Олег Габриелян и журналистът, заместник-председател на Съвета на регионалната Българска национално-културна асоциация Людмила Радева. Говорихме на трите заседания пет пъти, проведохме собствено събитие - за пръв път на платформа на ОССЕ представихме национална общност на Крим - българската. Сигурен съм, че и другите национални общности на Крим трябва да бъдат представени в ОССЕ. По този начин ще бъде възможно да се представи по-пълно картина на това, което се случва на полуострова и, което е по-важно, да се даде достоен отговор на нашите опоненти. Междувременно те експлоатират кримската тема на площадката на ОССЕ, изкривявайки фактите, създавайки негативен образ на съвременния Крим. Трябва да изпреварващо, за да предотвратим това, но се нуждаем от единна кримска стратегия и предписана „пътна карта“ за такъв Кримски пробив. Действията на националните общества и автономии и властите трябва да бъдат синхронизирани, така че движението напред да бъде последователно, обмислено и координирано. Считам, че е необходимо да координираме нашите съвместни усилия в тази област. Например информационната подкрепа на нашите усилия ще бъде много подходяща, включително чрез предоставяне на аналитични материали за качеството продукции за разпространение в западните медии и на международни платформи. В тази област е необходима системна подкрепа от страна на властите. За нас няма да бъде излишна и помощта на приятелите на Крим. Асоциациите им вече са създадени в повече от 20 страни. И, по мое мнение, те биха могли да действат на международни платформи в защита на Крим. За това те просто трябва да говорят за това, което самите те са видели в Крим. За да се засили ролята на народната дипломация, е необходимо да се засили сътрудничеството с Външно министерство (от личен опит бих казал, че много зависи от обществените организации - и ако те поемат инициативата, то тя се подкрепя), с Россотрдуничество, фондациите „Русский мир“ и и Фондацията за подкрепа на публична дипломация. А. Горчаков. Между другото, още през 2012 г., Президентският указ „За стратегията на държавната национална политика на Руската федерация за периода до 2025 г.“ се отбелязва, че „в интерес на повишаването на ефективността на руската външна политика, е по-ефективно да се използва ресурсът на народната дипломация, да се включи гражданското общество във външнополитическия процес, да се засили сътрудничеството с Обществена камара на Руската федерация, сдружението с нестопанска цел „Фондацията за подкрепа на публична дипломация. А. Горчаков“, други неправителствени организации с външнополитическа насоченост, да се съдейства на тяхното участие в дейността на световните експертно-политологични платформи. Превод: В.Сергеев", "date": "2018.12.29", "title": "Кримският пробив..."}
{"url": "http://www.classa.bg/%D1%81%D0%B2%D1%8F%D1%82/item/390965-%D0%BF%D0%BE-%D0%B4%D0%BE%D0%B1%D1%80%D0%B5-%D0%B0%D1%81%D0%B0%D0%B4,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D1%82%D1%83%D1%80%D1%86%D0%B8%D1%82%D0%B5", "text": "Турция е решена на военна инвазия в Сирия, защото иска на всяка цена да предотврати създаването на автономна кюрдска област край границите си.  Кюрдите там предпочитат по-малкото зло: режима на Асад.           Кюрдите в Сирия се страхуват, че след изтеглянето на американските войски от Сирия, обявено от президента Доналд Тръмп, може да последва турска инвазия в региона. Вестник „Зюддойче цайтунг\", нарича опасенията им „основателни“. Присъствието на кюрдски бойци в сирийския регион, западно от Ефрат, отдавна е трън в очите на Турция и президента Ердоган. Още през юни т.г. Анкара се споразумя с Вашингтон кюрдските бойци да се изтеглят от град Манбидж, но тогава това така и не се осъществи.     Манбидж съвсем очевидно е една от целите на турските военни части в региона: преди няколко дни президентът Реджеп Тайип Ердоган обяви, че турската армия се подготвя за изтласкването на сирийските кюрдски милиции YPG от града и от границата с Турция. Първоначално Анкара отложи офанзивата, но едва ли може да има съмнения, че тя е решена да осъществи тази си цел. От години Турция прави всичко възможно да предотврати създаването на автономна или полуавтономна кюрдска област край границите си. Анкара разглежда кюрдските бойци от YPG като въоръжено крило на сепаратистите от ПКК –  тоест ги приравнява с терористи. За САЩ обаче кюрдските бойци бяха през последните години важен съюзник в битката им срещу джихадистите от т.нар. \"Ислямска държава\" (ИД). Изтеглянето на американците от района сега е златен шанс за Турция. Турска офанзива в рамките на 100 дни? С оглед на очакваната турска офанзива в Северна Сирия, кюрдите в региона поискаха помощ от президента Башар Асад и явно вече я получават. Войски на Асад са навлезли в град Манбидж в Северна Сирия, в който кюрдите досега патрулираха съвместно с американски войници. Не е ясно кога точно ще завърши изтеглянето на американските войски от Сирия и кога ще започне турската офанзива срещу кюрдите. Турски медии прогнозират, че това ще стане през следващите 100 дни, а редица наблюдатели смятат, че Ердоган ще се опита да постигне военни успехи още преди местните избори през март - за да подобри шансовете на своята Партия на справедливостта и развитието (ПСР). В бъдеще Турция ще разширява влиянието си в Сирия, прогнозира наскоро една журналистка от вестник „Сабах“. Според нея Турция е единствената сила, която поддържа еднакво силни и добри отношения както със Запада, така и с Русия. Очаква се Русия, САЩ и Турция да се разберат по въпроса за Сирия. В тази връзка много издания пишат, че пред перспективата за турска военна офанзива кюрдите предпочитат по-малкото зло: сирийските войски на Асад да си възвърнат контрола над региона. Турция – окупационна сила? \"Зюддойче цайтунг\" припомня, че предвидената офанзива на Ердоган в Северна Сирия няма да е първата подобна акция в региона: през 2016 година турските въоръжени сили навлязоха в Сирия, където проведоха операцията \"Щитът на Ефрат\", а през януари т.г. турски сухопътни части проникнаха до Африн в Северна Сирия, за да се бият срещу кюрдските милиции от YPG.  Научна експертиза, поръчана от парламентарната фракция на германската Левица, определя Турция като окупационна сила в Сирия. Досега германското правителство не се е произнесло окончателно по това дали действията на Сирия в региона на Африн са допустими от гледна точка на международното право.", "date": "2018.12.29", "title": "По-добре Асад, отколкото турците"}
{"url": "http://www.classa.bg/%D1%81%D0%B2%D1%8F%D1%82/item/390959-%D1%81%D0%B0%D1%89-%D0%B1%D1%8F%D1%85%D0%B0-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D0%BF%D0%BE%D0%BB%D0%B8%D1%86%D0%B0%D0%B9,-%D0%B7%D0%B0%D1%89%D0%BE%D1%82%D0%BE-%D0%B3%D0%BE%D0%BD%D0%B5%D1%85%D0%B0-%D1%81%D0%B2%D0%BE%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8", "text": "Да, САЩ бяха \"световен полицай\", но не от добродушие или алтруизъм, а главно поради това,  че преследваха свои лични интереси.         Доналд Тръмп обича да повтаря, че САЩ не трябва повече да играят ролята на световен полицай. Тази идея обаче изобщо не е негова. Неговият предшественик Барак Обама също гледаше с нарастващ скептицизъм на тази роля на американците в света. Разбираемо е защо: в тази роля американците не си спечелиха много приятели. Едни ги критикуваха, че се месят прекалено много, а други ги упрекваха, че не правят достатъчно. Осигуряването на ред в света изисква много средства, блокира много ресурси и е твърде опасно. А успехът не винаги е видим, затова и собствените загуби са толкова по-болезнени.     Въпреки това Тръмп не е напълно прав. Нима военните, политически и други действия на САЩ са били водени само от чист алтруизъм и желание да окажат услуга някому? Не е вярно и това, че американците са били единствените, които носят огромното военно бреме. Има дори европейски съюзници, които по един или друг начин се ангажират в Сирия, Ирак и Афганистан – Германия също е сред тези страни. Ако Америка е изпълнявала ролята на \"световен полицай\", то е било най-вече поради това, че тя самата е имала интерес от подобно нещо, а не защото някаква добродушна, но наивна суперсила е искала да спасява останалия свят от беди. Нека това да е ясно. Последствия за света Затова е сигурно, че ще има последствия, когато САЩ се изтеглят от различни региони в света, например от Сирия, и оставят инициативата предимно в ръцете на сили, които са техни геополитически противници. Дали това е в интерес на Америка? И ще стане ли тя по-велика, от това, че ще премине в отстъпление? Съюзниците ѝ трябва да се замислят защо Доналд Тръмп толкова много държи да подчертава, че Америка била използвана от останалия свят. Не малко американци гледат на нещата също като него. Нека други да си трошат главите в  Близкия и Среден изток – тази мрачна арена на нескончаеми световни кризи. Затова онези, които критикуват решението на Тръмп за изтегляне от Сирия, и които са заинтересувани от съхраняването на регионалния и глобален ред, а и най-силно страдат от липсата на такъв, е редно и сами да проявят по-активен ангажимент.  ", "date": "2018.12.29", "title": "САЩ бяха световен полицай, защото гонеха свои интереси"}
{"url": "http://www.classa.bg/%D1%81%D0%B2%D1%8F%D1%82/item/390960-%D1%81%D1%82%D1%8A%D0%BB%D0%B1%D1%8A%D1%82,-%D0%B1%D0%B5%D0%B7-%D0%BA%D0%BE%D0%B9%D1%82%D0%BE-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%BD%D1%8F%D0%BC%D0%B0", "text": "Ограничаването на свободата на пресата е проблем не само в автократичните страни. Свободата на пресата е застрашена и във все повече демокрации. А това е заплаха за самата демокрация           Правото на свободно изразяване на мненията не е някакъв лукс. Неограничената свобода на пресата не е нещо, от което една демокрация може и да се откаже, а нещо, което трябва да бъде защитавано с всички сили. Защото тя е основен стълб на демокрацията - на държавната форма, която предлага най-голямата възможна свобода на индивида и най-добрата закрила на всички малцинства. Само когато човек има възможност да изразява свободно мнението си, да критикува действията на политиците, необезпокоявано да разследва и да публикува своите информации, само тогава съществува и възможността за разкриване на корупцията и на пороците в управлението. Важността на независимата информация Това познание не е ново. Именно германците научиха не на последно място и от Адолф Хитлер колко е важна независимата информация. Хитлер си беше направил точна сметка, когато в началото на своето ужасяващо господство задуши независимата преса. Какво обаче означава това познание днес? На първо място то означава, че не бива да преставаме да информираме за подтискането на журналистите, че трябва постоянно да настояваме за освобождаването на колегите от затворите. Трябва да търсим отговорност и от онези управници, които се опитват да ограничат свободата на мненията. Означава, че трябва да настояваме пред собствените си правителства и опозиции да се застъпват за свободата на пресата.     ЕС трябва да си зададе въпроса как ще подхожда към онези страни-членки, които постоянно ограничават свободата на пресата, променят законите си, уволняват критичните съдии и запушват устата на противниците на режима. При бъдещите присъединителни преговори трябва да бъде ясно, че без свободен печат не може и дума да става за пълноправно членство. Фриволният подход към новите страни-членки през изминалите години междувременно горчиво си отмъщава. Развитията, които наблюдаваме днес в Европа, са всичко друго, но не и банални. Ситуацията в страни като Полша, Унгария и Румъния се изостря сериозно. Ситуацията на блогърите и журналистите, които често са единствените източници на независима информация, става все по-лоша и опасна за живота. Само тази година по света са били убити 13 журналисти - почти двойно повече в сравнение с 2017 година. Тръмп напада свободната преса При това отявленото насилие срещу журналисти не е единствената заплаха. Политици като Доналд Тръмп и Владимир Путин разбраха къде е най-чувстителното място за атаки срещу журналистиката - в нейната достоверност. И когато американският президент обявява медиите за лъжлива преса, той иска не само да отклони вниманието от собствените си лъжи. Тръмп преследва дългосрочна стратегия за подкопаване на доверието в своите най-опасни критици. Затова жерналистите и медийните концерни трябва още по-внимателно да проучват, да се отнасят още по-критично и към своите колеги, открито да сочат грешките. Защото всяко съзнателно закононарушение и всяко едностранчиво представяне на информацията дава козове в ръцете на онези, които не искат гражданите да бъдат добре информирани, за да си съставят собствено, независимо мнение.  А именно то в крайна сметка е предпоставката за свободни демократични избори.", "date": "2018.12.29", "title": "Стълбът, без който демокрация няма"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390953-%D0%B1%D0%BE%D0%B3%D0%B4%D0%B0%D0%BD%D1%81%D0%BA%D0%B0-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0-%D0%B8", "text": "Любимата на Даниел Петканов - Александра скандализира, като се пусна чисто гола в социалните мрежи. Всъщност кадърът без дрехи е, за да приветства деветия месец от бременността си. На фотоса моделката закрива гърдите си с ръка и показва огромно коремче. \"Hallo 9th month\", гласи посланието под провокативното изображение.      Алекс Сърчаджиева се дрогира с успокоителни заради Ласкин Повечето коментари под снимката са положителни, а много от феновете на двойката вече нямат търпение двамата да се сдобият с наследник.", "date": "2018.12.29", "title": "Богданска чисто гола и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390954-%D1%85%D0%B0%D1%80%D0%B8%D0%B7%D0%B0%D0%BD%D0%BE%D0%B2%D0%B0-%D0%B7%D0%B0%D0%B3%D0%BE%D0%BB%D0%B8-%D0%BF%D0%BB%D1%8A%D1%82", "text": "Красивата Венета Харизанова явно напук на студеното време реши да сподели кадър, на който е показала много плът. На фотоса блондинката е само по бански и се радва на слънчевите лъчи. Моделката е седнала на плаж, а за фон се виждат палми и синьо небе.      Какво обаче е една качена снимка без някакъв пламенен цитат? Естествено и тук не липсва: „Винаги мисли мъдро, защото винаги получаваме това, което сме искали. Но не забравяйте, че има цена, която трябва да платим\". От кадъра не става ясно дали Харизанова е избягала от студовете в България или просто се опитва да сгрее почитателите си със стари снимки от лятото.  ", "date": "2018.12.29", "title": "Харизанова заголи плът"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390955-%D0%BC%D0%BE%D0%B6%D0%B5%D1%82%D0%B5-%D0%BB%D0%B8-%D0%B4%D0%B0-%D0%BF%D0%BE%D0%B2%D1%8F%D1%80%D0%B2%D0%B0%D1%82%D0%B5,-%D1%87%D0%B5", "text": "Най-известната порно актриса в историята на бранша се бори с килограмите от доста години, а външният й вид я доведе до желаната форма, затова тя се похвали в социалните мрежи. Въпреки това едва ли някой от мъжете, чийто мокър сън е била тя, се радва на тези снимки. \r\n   \r\n    Джена Джеймисън, на 44 г., беше жена-мечта за силния пол и след раждането си имаше проблеми с теглото, което рязко нарасна.  \r\n   \r\n   Сега \"порно дивата\" показа своята промяна и даде съвети на своите последователи в Инстаграм. \"Срамувам се от това докъде се докарах. На първата снимка тежа 91 килограма, на втората 57, а на третата 54. Както можете да видите, на третата снимка вече и кожата ми е започнала да се стяга,\" пише Джена. \r\n", "date": "2018.12.29", "title": "Можете ли да повярвате, че...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390956-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Ще имате много въпроси към любимия. Но ако нямате пълно доверие, защо продължавате връзката? Семейните двойки, ще украсят своя съюз с романтика и нежност. Има възможност за организирате пътуване, преместване или ремонт на жилището. Що се отнася до парите, не се притеснявайте, защото вечерта, може да получите необходимата сума на сметката си. ТЕЛЕЦ ( 21 април - 21 май )  Очаква ви приятен и лъчезарен ден, който дори малките спорове и недоразумения, няма да могат да развалят. Има вероятност, да се влюбите от пръв поглед. Но ако все още не сте готови за сериозни стъпки в личния си живот, не давайте обещания на никого. Може да закалите тялото си, с водни процедури или с народни методи за лечение. БЛИЗНАЦИ ( 22 май - 21 Юни ) Не бива да повдигате прекалено високо летвата, на своите претенции. Вашето самочувствие е голямо, което пречи на топлото отношение с приятели и колеги. Работата с техника, ще бъде отлична, но интелектуалната сфера на дейност, днес не е вашата област. За попълване на портфейла ви, ще спомогне влиятелен покровител.   РАК ( 22 юни - 23 юли ) Препоръчително е, да се откажете, ако някой ви предложи сътрудничество на търговска основа. Малко вероятно е, да сте състояние да усвоите такова голямо количество информация и да намерите точната сума пари. Не рискувайте да взимате заеми от банка и пари от роднини. Колкото по-логично се държите в любовта, толкова по-ярко, тя ще засвети в живота ви. ЛЪВ ( 24 юли - 23 август ) Не трябва да се съблазнявате по авантюри, дори ако най-близките ви приятели започнат да ви скланят към това. Погрижете се, да укрепите имунитета си, планирайте диета и спорт. Възможни са проблеми в материалната сфера, които е по-добре да решите заедно с близките си. Вечерта е добра за срещи. ДЕВА ( 24-ти август - 23 септември ) Денят ви обещава, мощен поток от енергия и сила, които ще помогнат да въплътите мечтите си в живота. Основното е, да насочите целия си мощен потенциал в правилната посока. Благоприятни ще са обстоятелствата към тия, които търсят нови източници на доходи. Дори да е нещо необичайно, ще имате шанс да успеете. Не пречи да се откажете от пушенето и алкохола. ВЕЗНИ( 24 септември - 23 октомври) Този ден, трябва да проведете мирно и спокойно. В противен случай, конфликтите ще ви изкарат от равновесие. На пътя трябва да бъдете много внимателни, за да се застраховате от инциденти. Избягвайте масови мероприятия и нови срещи. Ако ви хрумне интересна творческа идея, трябва да си я запише. В края на краищата, да помните всичко е невъзможно.   СКОРПИОН ( 24 октомври - 22 Ноември ) Възможни са множество малки проблеми, така че трябва да се обърнете към интуицията си, за да ги разрешите един по един. Финансовите ситуации заплашват да бъдат сложни, но вас е трудно да ви изкарат от пътя. Ако се откажете от съмнителни проекти и инвестирането на пари, ще се избавите от загубите. Полезно е да минете, на лека диета.   СТРЕЛЕЦ ( 23 Ноември - 21 Декември ) Удачно, ще превъплътите в работата, смелите си планове. Основното нещо в този момент е, да се възползвате от желязната си логика и да аргументирате всичко, което за другите е непонятно. В любовта, трябва внимателно да планирате своите стъпки. Това ще ви помогне, да предпазите себе си и любимия от глупави разпити, негодувание и разочарования. КОЗИРОГ (22 Декември - 20 януари ) Очаква ви невероятен късмет в любовта и работата. Ще сте на върха на славата и успеха, затова не падайте от там. Енергията, ще бъде основният ви коз, затова и намерете достойна посока. Да избегнете проблемите във финансовата сфера, ще може само в един случай, ако престанете да преследвате големите пари. Колкото имате, то си е ваше.  ВОДОЛЕЙ ( 21 януари -  19  февруари ) Трябва да използвате неоспорими аргументи, при това във всички сфери на живота. Може да напреднете в кариерата, ако сте по-оптимистични. Всичко ново, е добре забравено старо. Здравословния начин на живот, трябва да е приоритет. Може да спортувате, да плувате или да отидете сред природата, за да се отървете от тъжните мисли.   РИБИ ( 20 февруари - 20 март ) Възможни са множество малки проблеми, но те могат да бъдат решени с един замах. Как? Просто повдигнете ръката си и рязко я спуснете надолу с думите – да става, каквото ще става. Не се отдръпвайте от хора, които искрено ви помагат. Ако вярвате, че сами сте в състояние да се справите с бремето на неприятностите, то това е напразно. Без морална подкрепа от другите, няма да стане.", "date": "2018.12.29", "title": "Дневен хороскоп 29 декември"}
{"url": "http://www.classa.bg/%D1%81%D0%B2%D1%8F%D1%82/item/390957-13-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D0%B4%D0%B0-%D0%BE%D1%87%D0%B0%D0%BA%D0%B2%D0%B0%D1%82%D0%B5-%D0%BF%D1%80%D0%B5%D0%B7-2019-%D0%B0", "text": "Успяхте! Оцеляхте в потока на времето и преживяхте още година, което означава, че е време да се къпете в мимолетен ентусиазъм, който върви с обещанията за нови години, нови планове и започване начисто (поне донякъде). Наслаждавайте се на това чувство, защото преди да се усетите, 2019-a ще стане също толкова уморителна и странна. Има обаче някои интересни, вълнуващи, значими, забaвни и обещаващи неща, които предстоят през новата година. Събития, премиери, годишнини и още нещо - неща, които ще гледаме на големите и малките екрани в живота си, или за които ще слушаме и четем също там.   В галерията можете да хвърлите едно око на това, което се задава през годината.       От кралскo бебе, през абдикация до края на Game of Thrones. Вижте какво да очаквате през новата година:   Първо дойде любовта, после дойде бракът, а сега принц Хари и истинската американска принцеса Меган Маркъл очакват първото си бебе. Въпреки че семейството разбираемо пази мълчание за датата на термина, можем да очакваме новото попълнение сред децата в Уиндзор някъде през пролетта.     Готови ли сте да бъдете тотално разтърсени от изключителни телевизионни проекти? 2019-а ще е вашата година. Премиерата на финалния сезон на \"Game of Thrones\" ще е през април, така че всички фенове на сериала, които познавате, ще са нетърпими в продължение на няколко месеца. Ако епичното историческо фентъзи не е по вашата част, има цял куп нови и интересни шоута, които ще ви осигурят бягство от реалността. Харесвате ли \"нови версии\" на класики? Пробвайте новите \"Зоната на здрача\" или \"Вероника Марс\". Шоута, базирани на комикси? Очаква ви \"Swamp Thing\", базиран на по-мрачни комикси на DC, или \"Старгърл\". Винаги я има утехата и че ни предстои нов сезон на \"Stranger Things\" – хитът на Netflix, който с малко носталгия и усещане ала Стивън Кинг показа колко грабващ може да е хорър сериал с главни герои деца.     Помните ли времето, когато 3D печатът беше просто атрактивен трик, по който си падаха най-богатите и интересуващи се от наука ваши приятели? Колко време само мина оттогава... Очаквайте 2019-а да бъде годината, в която 3D печатът наистина ще стане масов. Говорим за 3D биопечат в медицината, комплексен 3D печат от метал, който ще доведе до революция в производството, и дори още по-достъпен 3D печат у дома. Гигантът при принтерите Xerox също навлиза в бизнеса с 3D принтери и има планове да разработи такова домашно устройство през следващата година.     Това ще е важна година за интересуващите се от история. 2019-а бележи 75-та годишнина от десанта в Нормандия. Очаквайте много значими церемониални събития и чествания на този важен момент по пътя към световен мир като някои туристически компании дори предлагат специални турове за честванията. За феновете на Луната годината също е специална: през юли се празнува 50-та годишнина от мисията на \"Аполо 11\", която за пръв път отведе хора на единствения естествен спътник на нашата планета.     Годината е специална и за Япония, където 85-годишният император Акихито се очаква да абдикира през април след близо три десетилетия на трона. Синът му – престолонаследникът Нарухито, незабавно се възкачва на трона през май. Така че освен телевизионните смени на крале и кралици, ще имаме такова и в истинския живот.     От 1 януари стотици хиляди произведения на изкуството, киното, литературата и музиката от 1923 г. стават обществено достояние. Американските закони за авторско право са педантични и непостоянни, но общият извод е, че толкова значима \"вълна на обществено достояние\" не се е случвала от 20 години. Творби от автори като Олдъс Хъксли, Е.Е. Къмингс и Хърбърт Уелс; музика от композитори като Бела Барток и някои филми на Чарли Чаплин ще станат по-лесни за (законен) достъп, продажба, покупка и употреба.     Феновете на Kiss ще имат един последен шанс да ги гледат на живо тази година, когато бандата поема на прощалното си турне \"One Last Kiss\" в края на януари. Те ще обиколят 44 локации (само в Северна Америка обаче). Всъщност това не е първият път, в който Kiss са заявявали, че се сбогуват със сцената, но ако сте големи фенове, защо да рискувате да пропуснете последните им изпълнения? Елтън Джон също започва прощалното си турне, озаглавено \"Farewell, Yellow Brick Road: The final tour\". А ако тъгувате по поп музиката на 90-те, Spice Girls също се събират (но някак по-сладки са новините, че Rammstein подготвят тригодишно турне във връзка с новия си албум).     Треската по нови версии в света на шоубизнеса ще продължи невъзмутимо и през новата година. Задава се нова версия на \"Баровки\", а \"Men in Black International\" връща на големите екрани франчайза \"Мъже в черно\", но с Крис Хемсуърт и Теса Томпсън в главните роли. А в подкатегорията “нова версия на новата версия на новата версия\" ни очакват поредни \"Ангелите на Чарли\" с Кристен Стюарт.     Ако харесвате \"Разказът на прислужницата,\" независимо дали сте се запознали с историята чрез едноименния сериал или от книга с твърда корица, продължението на романа на Маргарет Атууд идва през 2019 г. Действието в \"Заветите\" се развива 15 години след събитията в \"Разказът на прислужницата\". Книгата няма връзка с телевизионния сериал, но Атууд казва, че е била вдъхновена от актуални събития. Има и някои много интересни мемоари, които предстои да излязат, сред които \"Amazing Fantastic Incredible\" - мемоарите на Marvel гения Стан Лий, ще се появят на пазара в САЩ през януари, но за разлика от предната книга не е много сигурно кога и дали ще ги видим и на българския пазар.     Любители на науката, сега е вашето време да блеснете. Променилата света система на Дмитрий Менделеев навършва 150 години през 2019-а и ООН са я обявили за Година на периодичната таблица на химическите елементи. Това означава, че ООН, наравно с Международния съюз за чиста и приложна химия, ще се отдадат на проповядване на тема Менделеевата таблица. Ако сте учители, родители или по някакъв друг начин сте свързани с образованието, това е отлично оправдание да запознаете младежите с едно от най-важните достижения в химията. Ако сте просто обикновени хора, защо не си припомните разликата между алкален метал и благороден газ? Знанието е сила.     Ако сте имали някакви съмнения, че електронните спортове са превзели света, ще има огромен турнир по Fortnite през 2019-а с награден фонд от 100 милиона долара. Хубавото на световното първенство по Fortnite, според Epic Games, не са големите лиги и професионалните геймъри - всеки с конзола и сериозни умения може да участва. Квалификациите вече са започнали, но ще продължат през по-голямата част от следващата година, преди да се стигне до големия турнир.     Ако чисто новите филми са нещото, което ви вълнува, настанете се в комфортните седалки на киното и оставете Disney франчайзите да ви завладеят. \"Avengers: Endgame\" ще е един от най-очакваните филми на годината, a премиерата му предстои през април. Не забравяйте обаче за \"Капитан Марвъл\" - друг очакван проект на Disney/Marvel, който ще дебютира по кината през март. На голям екран предстоят и екранизации с живи актьори на няколко класики на Disney - \"Цар Лъв\", \"Аладин\" и \"Дъмбо\". А в края на 2019-а новата трилогия от \"Междузвездни войни\" ще завърши с все още неозаглавения Епизод IX     Ако харесвате конспирации или просто имате добра памет, когато става дума за астрономически обекти, може да си спомняте как преди няколко години имаше прогнози, че астероид ще се доближи до Земята през 2019-а с много малък шанс наистина да я удари и да ни пръсне на безброй частици космически прах. Въпреки конспиративните видеа в YouTube, НАСА категорично опроверга това и заяви, че астероидът ще премине на разстояние поне 4,2 милиона км. И без това с оглед на изминаващата година е ясно, че ще има предостатъчно тежки неща, през които ще преминем през 2019-а... Хайде да не добавяме и астероиден апокалипсис към този списък.        ", "date": "2018.12.29", "title": "13 неща, които да очаквате през 2019-а"}
{"url": "http://www.classa.bg/%D1%81%D0%B2%D1%8F%D1%82/item/390958-newsweek-%D1%80%D1%83%D1%81%D0%BA%D0%B8-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%BA%D0%B0%D0%BD%D0%B0%D0%BB-%D0%BE%D1%81%D0%BC%D1%8F-%D1%82%D1%80%D1%8A%D0%BC%D0%BF-%D0%B2-%D1%81%D1%82%D1%80%D0%B0%D0%BD%D0%BD%D0%BE-%D1%80%D0%BE%D0%B6%D0%B4%D0%B5%D1%81%D1%82%D0%B2%D0%B5%D0%BD%D1%81%D0%BA%D0%BE-%D0%B2%D0%B8%D0%B4%D0%B5%D0%BE-%E2%80%94-%C2%AB%D1%80%D1%83%D1%81%D0%BA%D0%B8%D1%82%D0%B5-%D1%88%D0%BF%D0%B8%D0%BE%D0%BD%D0%B8-%D0%B2-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC%C2%BB", "text": " специалният прокурор Робърт Мюлер се опитва да изясни дали е имало \"сговор\" между предизборния щаб на Доналд Тръмп и Кремъл или не, руският телевизионен канал RT публикува \"странен сатиричен видеоклип\", пише Newsweek. Във видеото, целта на което, както предполага изданието, е да осмеят изявленията за „руската следа“, като коледен подарък, Доналд Тръмп получава тениска със загадъчен надпис на руски език./ВИДЕО/ \r\n В понеделник руският държавен телевизионен канал RT публикува странен сатиричен рождественски клип, чиято цел очевидно е да се осмеят твърденията, че Доналд Тръмп действа в съгласие с Кремъл. \r\n „Руски шпиони в Белия дом? Вижте какво е получил Доналд от RT като коледен подарък”, пише RT на своята страница в Twitter в навечерието на Коледа. \r\n Към туита беше прикрепен видеоклип, в който актьор приличащ на Тръмп отваря оставените под коледната елха подаръци. Един от първите е подарък от северокорейския лидер Ким Чен Ун. Развивайки празничната опаковка, измисленият Тръмп вижда два златни бюста – своя и на северокорейския вожд. \r\n Трябва да се отбележи, че във видеото Тръмп е изобразен като нарцис - той незабавно изпраща бюста на Ким в кошчето за боклук. А собствения си оставя за себе си. \r\n Следващият подарък е червена шапка с надпис „Да направим Америка отново велика”, известният лозунг на президента. Но само че на главата се кипри надпис „Произведено в Китай”, а актьорът, изобразяващ Тръмп, гневно хвърля шапката на пода, сякаш демонстрира позоваване на текущата търговска война между Вашингтон и Пекин. \r\n Сред другите подаръци може да се види и златна корона от краля на Саудитска Арабия, която очевидно е по вкуса на Тръмп и набор от шоколадови блокчета, изляти във формата на президент. \r\n Но подаръкът, на който Тръмп наистина се интересува, е тениска от Русия, която беше написана на руски: „Работите ли за ГРУ (руското военно разузнаване)?“. \r\n В следващата сцена Доналд лежи на леглото и съпругата му, първата дама Мелания Тръмп, влиза в спалнята. Тя носи същата тениска. \r\n „Мелания, ти нали си някъде от там. Какво е написано на тази тениска?”, - интересува се от съпругата си актьорът, играещ ролята на Доналд, \r\n - Да, Доналд. Там е написано: „Нека да направим Америка велика отново\", какво друго?”, казва актрисата, изобразяваща Мелания Тръмп, която всъщност е родена в Словения, а не в Русия. \r\n Коледният клип, който осмя президента, излезе точно в момента, в който специалния прокурор на Вашингтон (Робърт Мюлер - ИноТВ) се опитва да разбере дали представителите на изборния щаб на Тръмп са работили с руското правителство, за да повлияят на резултатите от президентските избори през 2016 година. Досега в хода на разследването, което все още не е приключило, за виновни се признаха ръководителят на изборната кампания на Тръмп и още четирима други съветници. \r\n Също така срещу десетки руснаци бяха повдигнати обвинения за опит да се повлияе на гласуването. \r\n Междувременно дългогодишният адвокат и помощник на Тръмп Майкъл Коен се призна за виновен, че съзнателно е дал фалшиви показания пред Конгреса относно плановете за изграждане на Trump Tower в Москва. А на 13 декември за съгласие с предявените й обвинения заяви рускинята Мария Бутина - тя призна участието си в заговор, в който е действала като агент на руското правителство, без да информира главния прокурор. Впрочем, както предполагат, тя не е свързана с военното разузнаване на Русия. \r\n Както и да е, разузнавателните служби на САЩ единодушно стигнаха до заключението, че руското правителство се е опитало да се намеси в президентските избори през 2016 г. И наскоро изследователите заявиха, че, оперирайки в социалните мрежи, руските тролове са задействали всички възможни платформи. \r\n   \r\n \r\n \r\n \r\n \r\n", "date": "2018.12.29", "title": "Newsweek: Руски държавен канал осмя Тръмп в странно рождественско видео — «Руските шпиони в Белия дом?»"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/390952-%D0%BF%D0%B0%D0%BB%D0%B0%D0%B2%D0%B0-%D1%81%D0%B5%D1%81%D1%82%D1%80%D0%B0-%D1%87%D0%BE%D0%BA%D0%BE%D0%B2%D0%B0-%D0%BB%D1%8A%D1%81%D0%BD%D0%B0", "text": "Елена Карабойчева, която изпълнява ролята на сестра Чокова в „Откраднат живот\", взриви социалната мрежа с гореща снимка. Къдрокосата брюнетка се показа с черно минижупче, което едва покриваше задните й части, а надолу бе заложила на черни велурени ботуши на тънко токче.      Естествено, бижутата също са налице – огърлица, обеци и часовник. Вида на актрисата определено омагьосва всички и харесванията на кадъра се множала лавинообразно.  ", "date": "2018.12.29", "title": "Палава! Сестра Чокова лъсна..."}
