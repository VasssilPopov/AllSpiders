{"url": "http://www.classa.bg/%D1%81%D0%B2%D1%8F%D1%82/item/394522-%D0%B5%D0%BA%D1%81%D1%88%D0%B5%D1%84%D1%8A%D1%82-%D0%BD%D0%B0-%D0%B5%D0%B2%D1%80%D0%B5%D0%B9%D1%81%D0%BA%D0%B0%D1%82%D0%B0-%D1%81%D0%BF%D0%B5%D1%86-%D1%81%D0%BB%D1%83%D0%B6%D0%B1%D0%B0-%E2%80%9D%D0%BD%D0%B0%D1%82%D0%B8%D0%B2%E2%80%9D-%D1%8F%D0%BA%D0%BE%D0%B2-%D0%BA%D0%B5%D0%B4%D0%BC%D0%B8-%C2%AB%D1%81%D0%B0%D1%89-%D0%BD%D1%8F%D0%BC%D0%B0-%D0%B4%D0%B0-%D1%83%D1%81%D0%BF%D0%B5%D1%8F%D1%82-%D0%B4%D0%BE%D1%80%D0%B8-%D0%B4%D0%B0-%D0%BC%D0%B8%D0%B3%D0%BD%D0%B0%D1%82,-%D0%B7%D0%B0%D1%89%D0%BE%D1%82%D0%BE-%D0%BE%D1%82-%D1%82%D1%8F%D1%85-%D1%89%D0%B5-%D0%BE%D1%81%D1%82%D0%B0%D0%BD%D0%B5-%D1%81%D0%B0%D0%BC%D0%BE-%D0%BF%D1%80%D0%B0%D1%85%C2%BB", "text": "Основната динамика на съвременната международна ситуация се върти около глобалното отслабване на САЩ, съчетано едновременно със стремежа на Америка на всяка цена да запази световното си доминиране — каквото и да се случи.     Заплахата, според Щатите, произлиза преди всичко от растящото влияние на Русия. Самият факт на съществуването на Русия, наличието на мощния ядрен потенциал — представлява заплаха за глобалното доминиране на САЩ. САЩ се опитват да разговарят, ако това въобще може да се нарече разговор, с езика на санкциите и ултиматумите. Американският политически елит вярва от цялата си затлъстяла душа, че Русия се е управлявала и продължава да се управлява от олигарси и от тях зависи как ще се държи Кремъл. Гледат и виждат — да, там има олигарси. Не може да се отрече, че САЩ са в тежко военно-стратегическо положение. Цялата им стратегия бе построена върху твърденията, че техният флот в океана има огромно предимство по отношение ракетното им въоръжение, затова разработиха стратегия за глобален мигновен удар по Русия, продължава Яков Кедми. Но точно тук се случи нещо неочаквано. Сметките се оказаха погрешни. Русия изневиделица започна да произвежда ракетите «Калибър», които се оказаха по-добри от американските «Томахоук». А най-новите системи «Авангард», «Сармат», «Посейдон» буквално парализираха американците… Всеки удар по Русия ще получи ответен удар преди всичко по територията на САЩ. Единственото, което може да спре САЩ — това е заплахата от самите САЩ. Политиката на американците по същество е «изнасилване». Те говореха със Северна Корея на базата на «изнасилването», но не излезе нищо. Със същия метод говорят с Китай — резултатите са същите. Така нагло се опитват да говорят и с Русия.. САЩ «изнасилват» целия свят! Санкции, заплахи, шантаж, рекет…. Всичко това минава там, където управляващите се оставят да ги изнасилват. Целият свят знае, че няма никаква заплаха от страна на Русия. Това е евтина, цинична игра. Жалък спектакъл. Всъщност, един ден и САЩ ще осъзнаят, че Русия не може да бъде сломена. Между другото, трябваше вече да са го осъзнали това, ако се учеха от историята… Никога не е късно едно държавно ръководство да демонстрира, че е слаб ученик — т.е. двойкаджия. Та, когато САЩ се убедят, че Русия не може да бъде сломена, тогава ще бъдат принудени да се договарят с нея. Както някога бяха принудени да се договарят със Сталин. Тогава ще видим отново поклони, подаръци и всякакво друго омерзително лицемерие.    ", "date": "2019.04.13", "title": "Ексшефът на еврейската спец.-служба ”НАТИВ” Яков Кедми: «САЩ няма да успеят дори да мигнат, защото от тях ще остане само прах»"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394517-%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BE%D1%82%D0%BC%D0%B0%D1%80%D1%8F-%D0%B2-%D0%B8%D0%BC%D0%B5%D0%BD%D0%B8%D0%B5-%D0%B7%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D1%81-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BF%D0%B0%D1%80%D0%B8-%D0%BF%D1%80%D0%BE%D0%BA%D0%B0%D1%80%D0%B0%D0%BB-%D1%81%D0%B8-%D0%B8-%D0%BC%D0%B8%D0%BD%D0%B5%D1%80%D0%B0%D0%BB%D0%BD%D0%B0-%D0%B2%D0%BE%D0%B4%D0%B0-%D0%B7%D0%B0-%D0%B1%D0%B0%D1%81%D0%B5%D0%B9%D0%BD%D0%B0", "text": "Александър Манолев, бивш зам.-министър на туризма и настоящ зам.-министър на икономиката е собственик на имот, в който е построена “къща за гости”, финансирана с 380 000 лв. по проект на Програмата за развитие на селските райони. Плащането е одобрено от ДФЗ през декември 2015 г., само месец след като Манолев е назначен за зам.-министър на Ангелкова. Имението с половин декар РЗП обаче никога не е функционирало като семеен хотел за развитие на селски туризъм. Има и специална екстра – минерална вода от Сандански прокарана от 3 км. Да му завиди чак и Цветанов с частния асансьор.    Имението с половин декар РЗП обаче никога не е функционирало като семеен хотел за развитие на селски туризъм. Ползва се като частна вила от Манолев и семейството му. Има и специална екстра, подобно на частния асансьор на Цветанов – минерална вода докарана от 3 км от Сандански. Напиши есе до ДФЗ – спечели къща 530 кв. РЗП по ПРСР Биволъ и сайтът “Благоевград Нюз” разследваха съвместно тази луксозна придобивка платена с европейски пари. Александър Манолев купува терена от 1800 кв. м. по пътя между Сандански и курорта Попина лъка в началото на 2013 г. от фирмата “Ди Ди Ви”. Тя е създадена година по-рано, собственост е на панамската офшорка Kelgrin Inc. и веднага започва да изкупува атрактивни имоти в курортни зони около Сандански, Ловеч, Елена, Берковица и Каварна. Манолев е нейния първи клиент, който придобива имот, а впоследствие ще купи още няколко. По-рано  теренът е бил собственост на друга фирма – “Изгрев 05”, чиито собственици са свързани с “Ди Ди Ви”. Някога той е бил в горския фонд, но от 2009 г. е отреден за ниско застрояване.         По-малко от месец след покупката Манолев учредява право на строеж на “жилищна сграда – къща за гости” с РЗП 530,47 кв.м. на фирмата “Агротрейд – Ана Димитрова” ET.  Едноличното дружество е регистрирано само седмица след като Манолев купува терена на адреса на неговата сестра в Сандански.   През октомври същата година правото на строеж на “Агротрейд” е обогатено с ограда, басейн и паркоустройство. Самата Ана Димитрова живее в София и не беше открита за коментар.     Междувременно фирмата успешно пише есе до ДФЗ за субсидия от 390 160 лв. по ПРСР. Общата стойност на проекта е за 564 174 лв. утвърдени разходи по договор. Строежът на имението от половин декар приключва успешно през октомври 2015 г. и е инспектирано от ДФЗ през ноември 2015, когато Манолев става зам.-министър. Инспекторите на ДФЗ установяват, че проектът е изпълнен точно с малки недостатъци и удържат около 800 лв. от субсидията заради разминавания в количествено-стойностните сметки. Сегашният министър на земеделието  Румен Порожанов  тогава е шеф на ДФЗ. През декември 2015 той разписва плащането и така впечатляващият градеж излиза само 170 000 лв. Манолев: “Нямам никаква собственост в Сандански” В   на Манолев за 2016 г. са описани терените, придобити в Сандански. Но в последната му декларация не пише нищо за ползването на луксозен имот върху негова земя. Александър Манолев е заможен човек, притежава къща с двор в София за 320 000 лв. и влог 180 000 лв. Преди да се захване с държавните дела, синът на дългогодишния кмет на Кулата – Димитър Манолев, е бил в борда на “Булгартабак” АД, компания свързвана с депутата Делян Пеевски. Манолев беше спряган за министър на транспорта след оставката на Ивайло Московски, но разследване на   извади наяве негови съмнителни бизнес връзки с лица от ъндърграунда, след което Манолев оттегли кандидатурата си. Биволъ се свърза с Александър Манолев чрез правителствената пресслужба, която съдейства изключително експедитивно на запитването ни за коментар. Попитахме Манолев какви отношения има с Ана Димитрова, ползва ли имота, защо не е деклариран ако го ползва и ще подаде ли оставка. Отговорът му гласи буквално следното:       Проверката в Кадастъра и Имотния регистър обаче показва категорично, че  Манолев има множество сделки за земи в района на Сандански и имотите са на негово име. Земята, на която е построена въпросната къща за гости е негова собственост и в момента. Няма никакви данни тя да е продадена, а са налични единствено данни за учредено безсрочно и възмездно право на строеж.     Освен това справката в Кадастъра показва, че Манолев е изкупил и притежава прилежащите до къщата терени. Сделките са от 2014 и 2017 г. със същата фирма “Ди Ти Ви” и с частни лица. Къща за специални гости И тази къща за гости обаче има съдбата на други подобни, проучени от Биволъ преди години.  Никакви случайни турсити не отсядат там, а къщите служат за частни вили . Това си личи от факта, че през годините фирмата не отчита никакви приходи от туристическа дейност и няма нает персонал, каквото задължение има съгласно договора за проекта. За сметка на това Александър Манолев редовно отмаря там със семейството си, а както се вижда от снимките, къщата и ливадата са поддържани в безупречен вид. Финансирането с европейски пари на “къщи за гости” има ясна цел – развитие на селския туризъм, създаване на поминък и работни места за местното население в продължение най-малко на 5 години. Опитите на екипа на “Благоевград Нюз” да се свърже с някого и да наеме къщата по предназначение обаче удариха на камък. Никъде няма никаква никаква контактна информация за такъв туристически обект в Сандански и на практика той не може да бъде нает. Няма я и задължителната табела за обект, финансиран с парите на европейските данъкоплатци.                               Подобен беше и случаят с   построена от директора в ДФЗ Янаки Червеняков, за когото Биволъ разкри, че води разточителен начин на живот. Тя се намира малко по-далеч от къщата на Манолев по пътя за Попина Лъка, след село Лиляново. Оформена е на фирма на тъщата на Червеняков върху терен, който самият Червеняков е придобил и после препродал. Въпреки скандала от ДФЗ не видяха причина да сезират прокуратурата и да потърсят обратно парите от Червеняков, който вече спокойно може да препродаде имота, тъй като са изтекли 5 години от началото на проекта. Общият брой на разплатените проекти за къщи за гости по ПРСР 2007-2012 е 752 за 202 млн. лв.  Списъкът с разплатените проекти беше една от големите тайни в държавата и ДФЗ упорито отказваше да го даде, но Биволъ се пребори да го получи по ЗДОИ и чрез засичане в няколко регистъра картографирахме къщите за гости. Проучванията на Биволъ по темата показаха, че ДФЗ укрива над 100 такива обекта от официалните списъци с проектите. Оказа се, че има защо. П оне 45% от тях са построени за лични нужди, в нарушение на правилата. Няма сигнал – няма проблем Министърът на земеделието Румен Порожанов отговори на запитването ни за коментар конкретно за къщата в имота на Манолев. Той каза, че през декември 2015 като шеф на ДФЗ е разписал протокол с одобрение на много проекти, но не е гледал в детайли и не е запознат с всеки един от тях. Той се позова на процедурите във Фонда, според които ако обектът отговаря на изискванията няма пречка да не бъде одобрен. За да има контрол за добросъвестност на бенефициентите трябва да се подават сигнали – добави Порожанов. Подаването на сигнали обаче не води до резултати. Въпреки няколко конкретни сигнала след наши публикации до ДФЗ и ОЛАФ до момента няма никакви действия за възстановяване на парите, буквално присвоени от тарикатите с къщите. Обикновено оправданието е изтекла давност на договорите, които се проверяват за съответствие в продължение на пет години. Номерът с къщите за гости е пределно прост – оформя се проект на сламен човек, построява се вила с европари, ползва се дискретно 5 години докато ДФЗ и прокуратурата си затварят очите и ако няма медийна издънка, след това имотът може да се прехвърли на името на реалния собственик или да се продаде с печалба. Пито – платено. В случая с Манолев обаче петте години не са изтекли и от ДФЗ отговориха на запитване на Биволъ, че проектът е “ Дори увериха още от ДФЗ, но не уточниха дали проверката е спонтанна или предизвикана от запитването на Биволъ.   Минерална вода от Сандански     Къщата върху имота на Манолев разполага с екстра, на която би завидял и самия Цветан Цветанов с частния асансьор. Както се вижда от снимките на имението и от сателитни снимки, вилата разполага с голям басейн. Той е захранен с минерална вода от Сандански, която е докарана от 3 км. Заявлението за водохващането от 2016 г. е мотивирано с “други цели – профилактика в обект „Къща за гости”. В продължение на месеци пътят е бил разкопан, за да се положат тръбите, твърдят очевидци с вили в Лиляново и Попина Лъка. Междувременно през 2018 г. Басейнова дирекция – Благоевград е глобила фирмата “Агротрейд” за нарушение на правилата за деклариране. Какво именно не е декларирала фирмата – заустване в реката или водохващане, не се удаде да изясним към момента на публикацията, въпреки спешното запитване до “Басейнова дирекция” – Благоевград. Лесна за доказване злоупотреба За разлика от смутните казуси с евтините апартаменти на властта, в които трудно може да бъде доказано предикатното престъпление – пране на пари с корупционен произход, в случая с имението свързвано с Александър  Манолев прокуратурата има ясен коридор за доказване на злоупотреба и търговия с влияние. Фактите са красноречиви и е ясно кому е изгодно всичко това – къщата е построена в имот на Манолев, чието придобиване и кандидатурата за субсидията са в удивителен синхрон. Фирмата е абсолютно куха и оформена на подставено лице от близкото обкръжение на Манолев. Плащането е одобрено след като Манолев е попаднал във властта. Къщата за гости никога не е функционирала по предназначение, не функционира и в момента.  ", "date": "2019.04.13", "title": "Зам.-министър отмаря в имение за половин милион с европейски пари. Прокарал си и минерална вода за басейна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394518-%D0%B2%D0%BD%D1%83%D0%BA%D1%8A%D1%82-%D0%BD%D0%B0-%D1%82%D0%B0%D1%82%D0%BE-%D1%81%D0%B8-%D0%BA%D1%83%D0%BF%D0%B8-%D1%81%D0%B0%D0%BC%D0%BE%D0%BB%D0%B5%D1%82", "text": "Внукът на Тодор Живков – Тодор Славков, се похвали със скандално скъпа придобивка. Отскоро Малък Тошко е горд собственик на частен самолет. Така той влиза в списъка от само 50 българи, които могат да се похвалят с подобна екстра.         Летателната машина внукът на Тато избрал след щателно проучване, консултации с експерти в областта и опипване на пазара. В крайна сметка преценил, че най-изгодното предложение е това, което получил от компания в Австрия. Славков веднага тръгнал за Залцбург, където се осъществила сделката и нямал търпение да полее луксозната си придобивка, която със сигурност удря милион, с компания приятели.          Дали е изкарал курс за пилотиране, или ще ползва личен пилот, Тодор не споделя, но и двете опции също не са никак евтини. Мечтата да пориш облаците сам коства между 40 и 45 хиляди евро, а да си наемеш авиатор – по 5-6 бона на курс. По-голямата мистерия обаче е как наследникът на бившия Първи успява да си позволи толкова разточителен начин на живот. Малък Тошко няма нито един ден официален трудов стаж, но живее луксозно, троши пари за гуляи, пътешествия и жени. Неотдавна самият той се похвали, че фамилията му е наследила достатъчно пари от Тато и повече от 20 години не е изпитвал нито веднъж финансови проблеми. „От дядо ми са останали не милиони, а милиарди. Не се харчат лесно. Но какво да правя – ям, пия, както дойде…“, заяви с типичното си провокативно чувство за хумор в тв ефира Малък Тошко. Наследството му било солидно, но част от него се въздържал да профука и инвестирал в две фирми, където се водел съдружник. Славков притежавал половина от предприятие за производство на водопроводни тръби и дял от още една фирма. Оттам той получавал чисти печалби, без да му се налага да работи. Работниците даже не знаели, че Татовият внук им се води шеф, защото той нямал офис и не желаел да стои зад бюро.  ", "date": "2019.04.13", "title": "Внукът на Тато си купи самолет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394519-%E2%80%9C%D1%83%D0%BD%D0%B8%D0%BA%D1%80%D0%B5%D0%B4%D0%B8%D1%82-%D0%B1%D1%83%D0%BB%D0%B1%D0%B0%D0%BD%D0%BA%E2%80%9D,-%D0%BA%D0%BE%D1%8F%D1%82%D0%BE-%D0%BA%D0%BE%D1%81%D1%82%D0%BE%D0%B2-%D0%BF%D1%80%D0%BE%D0%B4%D0%B0%D0%B4%D0%B5-%D0%B7%D0%B0-300-%D0%BC%D0%BB%D0%BD-,-%D1%80%D0%B0%D0%B7%D0%BF%D1%80%D0%B5%D0%B4%D0%B5%D0%BB%D0%B8-430-%D0%BC%D0%BB%D0%BD-%D0%B4%D0%B8%D0%B2%D0%B8%D0%B4%D0%B5%D0%BD%D1%82-%D0%B7%D0%B0-1-%D0%B3%D0%BE%D0%B4%D0%B8%D0%BD%D0%B0", "text": "…Изгоден ли ни е ЕС? Само 3 банки източват повече от всички еврофондове! Отделно са монополите, търговските вериги и всички други паразити…       Въпросът, изгоден ли е ЕС на България, получи отговор от… общото събрание на Уникредит Булбанк. Оказа се, че само за 1 година, банката ще си разпредели (към италианския собственик) 430 милиона лева дивидент. Това е приблизително една трета от сумата на ВСИЧКИ НЕТНИ ПОЛЗИ, които имаме от ЕС. т.е. ако съберем всички фондове, които получаваме, и извадим нашата вноска в бюджета (вече е над 1 милиард лева), то остават около 1,2-1,3 милиарда лева “нетна полза”. Обаче нека погледнем какво става в другите области. Само Булбанк източва обратно 430 милиона. Ако добавим още 2-3 най-големи западни банки у нас, и край с ползите от ЕС.     УниКредит Булбанк ще разпредели над 430 млн. лева от печалбата си за 2018 г. след облагане с данъци за изплащане на дивиденти на акционерите, съобщи банковата институция.. Решението за разпределение на дивидент беше взето на годишното Общо събрание на акционерите на УниКредит Булбанк на 9 април 2019 г. Изплащането на дивиденти на акционерите ще е пропорционално на притежаваните от тях акции (1.504807950 лева на акция). То ще бъде извършено в законоустановения 3 месечен срок от датата на провеждане на събранието. Акционерите допълнително ще бъдат уведомени на страницата на банката за датата, мястото и условията на изплащане на дивидентите. Освен разпределяне на дивиденти на на годишното Общо събрание на акционерите на УниКредит Булбанк беше представен и Годишният отчет на банката за 2018 г. С активи на стойност 19,4 млрд. лв към 31.12.2018 г. (неконсолидирани), Уникредит Булбанк е банката, ползваща се с най-голямо доверие сред банките в България. Депозитите на клиенти са над 15,8 млрд. лв. Банката е финансирала кредити за над 11 млрд. лв., от които над 8,4 млрд. лв за развитие на корпоративния бизнес в страната. За периода от последните 10 години (2009-2018) Уникредит Булбанк и нейните дъщерни дружества са платили на държавата 346.5 млн. лв. корпоративен данък за този период (консолидирани данни) За Уникредит Булбанк инвестицията в човешкия капитал и модерни технологии са топ приоритет и предпоставка за предоставяне на възможно на-добрите продукти и услуги на своите клиенти. Банката е един от най-големите работодатели в България с 3555 служители (неконсолидирани данни) и 4138 (консолидирани данни). Уникредит Булбанк е най-добрата банка в България за 2018 според водещите издания Euromoney и Global Finance и топ работодател в България за за последните 3 години – класация на Top Employers Institute. Банката е обявена за най-добра банка в България според Global Finance и за 2019 год. Затвърждаването на водещата позиция на УниКредит Булбанк се дължи на отличната й репутация, устойчива и последователна стратегия, стабилен бизнес модел, фокус към иновациите във всички сфери със засилено внимание към дигитализацията на продукти, услуги и процеси. Припомняме, “Булбанк” беше продадена от Иван Костов на “Уникредит” срещу общо 300 милиона лева. Сега разпределя 430 милиона на година. Модел как е разграбена България…  ", "date": "2019.04.13", "title": "“Уникредит Булбанк”, която Костов продаде за 300 млн., разпредели 430 млн. дивидент (за 1 година)..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394520-%D0%B2%D0%B8%D0%B6%D1%82%D0%B5-%D0%B4%D1%80%D1%83%D0%B3%D0%B8%D1%82%D0%B5-%D0%B8%D0%BC-%D0%B4%D0%B5%D1%84%D0%B8%D1%86%D0%B8%D1%82%D0%B8", "text": "В данъчните декларации на българските политици отдавна трябваше да има и графа „подкупи”.  Направете им най-сетне тази услуга - за да ви е мирна главата от апартаментни и всякакви други измамничества. Парадоксално е, обаче тъкмо аферата с апартаментите придава някаква значимост на героите й, прави ги „важни“ - поне в собствените им очи, сигурно се усещат донейде по-представителни - от каруцата, направо в асансьора. Изтръскайте от себе си представите си за тия хора и трезво ги погледнете. Вижте ги, поне някои от тях, като номинални хорица, да не кажем никакви.   Безкнижници, обаче номенклатурни пиявици. Цецка Ц. беше председател на Парламента, а сетне и правосъден министър - и това при изначалната й пълна политическа слепота.     Тя става член на Комунистическата партия в края на 80-те години, когато Системата вече видимо се тресеше.   По време на президентските избори /2016/ ронеше сълзи над фалшивата си биография и това ме накара да напиша, че дори „Децата на Арбат“ на Рибаков да беше прочела, нямаше да се вре с такова закъснение под юргана на комунизма. Тя обаче не само на това е била готова - а дори и да легне в Мавзолея и да гушне Мумията.   След това, вече при закръглената си евроатлантичност и при невероятните си номенклатурни превръщания, сигурно си е повярвала, че и на нея самата трябва да й направят мавзолей - или поне да й отредят някаква стаичка в Пантеона на Падишаха. Човек да го е срам, докъде ни срутват тия хора.   Сигурно се срамуват и милиони българи, чийто домове в „онези“ години пращяха от книги.   А сега идва германският президент и казва, че знае писателя Георги Господинов, понеже бил превеждан в Германия - и понеже така са му подшушнали пиар гаргите.   Ще му трябват сигурно хиляда години, за да чуе имената на истинските първенци на литературата ни. Какво сте ги зяпнали в апартаментите - вижте другите им дефицити, които трудно могат да бъдат запълнени.   Никакви хора, но си вярват и се кръстят на собствените си въображаеми икони. Това е цяло чудо. Преди да нагазят в политиката, сякаш им отстраняват сетивата в някаква тайна лаборатория - за да станат абсолютно нечувствителни към мнението на обикновените хора. Дори хорово да ги ругаят, това изобщо не ги трогва. Важното е Цветанов да го посрещат трима души с четири букета.   И да приеме в Тервел нови 139 членове на ГЕРБ.   Някое отворено телевизионно предаване трябва да потърси тия смелчаци и един по един да ги разпитат: защо стават членове на тази партия баш сега;   когато им казват лакърдията „Европа ни чува“, доколко се усещат европейци - никак или никак.   Коя точно европейска идея на Цветанов им е най-мила и пр.   Ще се получи чудесно свидетелство за глуповатото притворство на простолюдния днешен партиец. Отгоре на всичко, публиката веднага се сети, че и самият предизборен слоган/девиз на ГЕРБ /„Европа ни чува“/ е откраднат - там някои, изглежда, кражбата вече я имат за нищо, дали ще свият/скрият пари за апартамент или за нечия идея, все тая.   И това не е само от лакомия, не правете тази грешка - а по-скоро от натрапчив стремеж бързешком да се отдалечат от самите себе си, с цената на всичко. Представете си ги в едно нормално общество - какъв щеше да бъде ЦЦ, или другото ЦЦ, ако чудото не ги беше споходило. Няма обяснение, защо тъкмо на тях се е паднал големият джакпот на Съдбата.   Но те си въобразяват, че самите те са някакво чудо.   И плещят, плещят, плещят - свирепо екзекутирайки клетия ни език. Сега мнозина се глумят с новия правосъден корифей на ГЕРБ Данаил/Данито Кирилов. Вместо да се радват на неговата екзотичност.   Наистина, непредубеденият зрител може и да се притесни, когато го види за първи път - той сякаш е попаднал в Парламента случайно, забравили са го от някаква група, посетила „храма“в „Деня на отворените врати“. Той непрекъснато излъчва някакво простодушно въодушевление от даровете, с които го е претоварила Великата Българска Случайност.   Има право да е възторжен - но това му пречи сам да прецени дали заслужава поста на министър на правосъдието.Съвсем пък не му остава време да си представи, как ли изглежда в очите на околните. Подобни екзалтанти сякаш си мислят, че хората са кьорави, така се държат с тях.   Нормалният човек цял живот дискретно се съизмерва с житейския пример на някой свой герой.   Тия се съизмерват само със себе си.   Готови са да се качат направо на Небесната Камбанария. Откъде това налудно самомнение, бре, как го отглеждате? Хора като този Дани носят някаква мистерия в себе си – и това се дължи най-вече на начина, по който тараляскат езика, а сетне и на всичко останало.   Дори и Падишаха не може да ги разбере, а той е работил с всякакви идиоти. Иначе нямаше да сме свидетели на следната главоблъсканица:   Цецка я натирват заради евтин апартамент от „Артекс“, а на нейното място отива Данито, който пък е бил адвокат на „Артекс“.   Това е лудост и не е лесно тя да бъде обяснена. Истински фурор предизвика едно от откровенията на Данито - за опита му да целуне ръката на Бойко, когато научава, че вече е новата Цецка.   Искал да я целуне, без да я целува.  Анализът на някои негови фрази може да доведе човек до екстаз, стига да успее да се добере до техния смисъл. Този човек някой ден могат да го направят и министър на езика.   Той дори може, в паузата между две съдебни реформи, да измисли един специален език, на който да говорят само такива като него.   И по този начин да дадат възможност на Европа още по-добре да ни чува. Защо, все пак, тия говорят толкова недодялано?   Защото езикът не им е нужен, той е един излишен инструмент за тях и могат да се отнасят, както си искат с него.   Те нямат нужда да разговарят и да бъдат разбрани.   По друг начин се прави политиката тук, те и без всякакви думи могат да я въртят насам-натам. А дърварите, които се самопредставят като „пропагандатори“ на ГЕРБ, толкова се шашардисаха, че с основание могат да им отредят челно място в новото издание на книгата за рекордите на Гинес – в раздела „Политически идиотизъм“.   Успяха единствено да съчинят глупостта, че Нинова предложила 30 милиона на Михаил Миков, за да се оттегли навремето от шефския пост на БСП.   Идиоти, пребройте се. Много са уплашени тия миризливи душички от перспективата да се превърнат в двойни ренегати.   Гризаха цървулите на Падишаха, сетне ги близаха, сега отново се очертава първото. На път са да девалвират/изкормят и думата „морал“.  Изведнъж стана ясно, колко несръчно е изплел мрежата на ГЕРБ Цветанов - тъкмо по своята си семпла кройка.   Избранниците му изглеждат тия дни като попарени и само повтарят като папагали едно и също: „Ние имаме морални стандарти, затова си подаваме оставките“ - колкото да стане ясно, че за никакви стандарти и оставки не става дума, на някои дори им личи, че за първи път се сещат за тия неща. Но го повтарят, защото така се изрази Бойко и после се зае да ги стандартизира чрез натирване. На него доста работа му се отваря – ако иска да закърпи донейде Мрежата. Така е, когато десет години я оставяш друг да я мята.", "date": "2019.04.13", "title": "Вижте другите им дефицити"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394521-%D0%BE%D1%82-%D0%BC%D1%83%D1%85%D0%B0%D1%82%D0%B0-%D1%81%D0%BB%D0%BE%D0%BD-%D0%B8%D0%BB%D0%B8-%D0%BF%D0%BE%D0%B2%D0%BE%D0%B4-%D0%B7%D0%B0-%D1%80%D0%B0%D0%B7%D0%BC%D0%B8%D1%81%D1%8A%D0%BB", "text": "Неотдавна сред медии и общество у нас нащумя едно изказване на лидера на регистрирана партия ДОСТ, в което той с приповдигнат тон изяви претенции, ни в клин, ни в ръкав, за турско малцинство в България. Даде му се ТВ-екран, чуха се медени слова за „права и свободи“, мотивирани с „европейски ценности“, после последваха гневни изблици на дежурни патриоти с напомняне за „предателства“ и въпроси „къде спят службите“, а накрая, както стана по традиция в страната ни – „всяко чудо за три дни“.     Оправданието, че „така е преди избори“ влиза в работа при необходимост, а позоваването на „поредна намеса във вътрешни дела“ е полезно за стягане на редици. Но никой не си прави труда да изясни защо тази ДОСТ има място на сайт, който безпрепятствено шета из мрежата, Misyon, и там може да се научи нещо като „Турско робство или пет века българско ядене и пиене на корем“. С “политически коректното“ представяне в учебните програми на историята ни българите може и да не са се примирили, но гласът им явно продължава да звучи глухо за новите „експерти“. Но да се допуска обръщане с хастара нагоре вековната ни история, за да се докаже, че „нито един християнин не е загинал по време на война за 5 века“ и че благодарение на османлиите, които постепенно включили държавата „Загоре“ в османската империя населението по тези земи от 300 хил станало 7 млн през 1873г, идва малко в повече. Да се задава въпрос „кой знае защо Загоре била записана като Второ българско царство“ , но то така или иначе било управлявано от тюркско-кумански династии т.е. държавата била тюркско-куманска още от създаването й от Асеневци. Асен пък произлизало от тюркското Асена, вълчицата от тюркската митология, и го наричали Белгун т.е. мъдреца, което идвало от тюркската дума „билге“/мъдър/. Ти да видиш българска история и Средновековно българско царство! Ти да видиш живот „песен“ по време на периода, който, както и да го въртят и сукат, все си остава турско робство! Само дето не става ясно кой и защо поддържа подобни „творения“, кому са нужни словоизлияния, подписани с български имена, които внушават, че „християните си живеели мирно и спокойно, строили хубави къщи и раждали по 10 деца“ благодарение на волята на Османската империя и дали това има общо с „малцинството“, което бленуват в ДОСТ? Заети с „апартамент гейт“ и европейски избори, а може би и други, предсрочни, дали остава време да се помисли коя „мека сила“ е решила, че промиването на мозъци с внушения за „ядене и пиене на корем през турското робство“ е достатъчно основание за разделение и смут в обществото ни? Или за постигане на повече привърженици? Известна е максимата за „разделено общество, слаба държава“, а прилагането на метода на „китайската капка“, бавно и методично, дали може да даде основание за приобщаване към чужди попълзновения? Сякаш не стигат турските сериали! Знае ли човек при тези тектонични промени по цял свят и при все по-нарастващите сътресения в региона ни? Уж само един сайт, уж само едни „продали се“, а мислещите българи недоумяват „къде е държавата в крайна сметка“. Не била нужна реакция, казват, на всяко „изхвърляне“, защото ние сме цивилизовани люде, европейци, и не би трябвало да хабим енергия за всяка „измишльотина“. Сигурно, ама като си знаем дереджето на по-голямата част от народа ни, като знаем как се „прочистват“ учебниците по история и как неолибералите остават верни на „цивилизационния ни избор“, който нещо не се справя с предизвикателствата на епохата, тогава каква е гаранцията, че властта е в състояние да защити сигурността и корените ни? И не става въпрос да се прави от мухата слон, а да си дадат сметка „компетентните по служба“, че първо се каза, че в Диарбекир нашите заточеници живеели свободно, с права да имат собствен бизнес като фотография например и се прибрали всички по живо и здраво след решение на Османската империя, а днес ни се поднася „на корем“ сладостта от живота за цели 5 века. Както е тръгнало, разграденият двор май вече няма и кучета, които да го пазят, дали?", "date": "2019.04.13", "title": "От мухата слон или повод за размисъл"}
{"url": "http://www.classa.bg/%D1%81%D0%B2%D1%8F%D1%82/item/394512-%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BC%D0%B5-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE,-%D0%BD%D0%BE-%D1%81%D0%B0%D1%89-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D0%BC%D0%B0%D0%BB%D1%8F%D1%82-%D0%BF%D0%BE%D1%82%D1%80%D0%B5%D0%B1%D0%BB%D0%B5%D0%BD%D0%B8%D0%B5%D1%82%D0%BE", "text": "Външният министър на Колумбия, Карлос Холмс Трухило, отхвърли обвиненията на американския президент Доналд Тръмп, че бизнесът с наркотиците е нараснал с 50%, откакто Иван Дуке пое президентството през август миналата година. \"Ние, колумбийците, сме наясно какво трябва да се направи, ние го правим от много дълго време\", каза Холмс, който се показа притеснен от забележките на Тръмп: \"Те изобщо не помагат, болят, засягат чувствителността на колумбийците и са ненужни\", добави той в интервю за W Radio. От по-малко от месец наемателят на Белия дом атакува Дуке. В края на март Тръмп каза, че \"сега има повече наркотици, идващи от Колумбия, отколкото преди президента Дуке. Той не е направил нищо за нас,\" добави Тръмп, въпреки че по време на посещението си във Вашингтон миналия февруари колумбийският лидер обеща да спре потока от наркотици. Успоредно с интервюто, Министерството на външните работи на Колумбия публикува изявление, което показва, че президентът Дуке се изправя „с твърдост и сила срещу отглеждането на незаконни култури.\" Богота подчертава, че между август 2018 г. и февруари 2019 г. \" са унищожени 40 000 хектара незаконни култури\". Последният доклад, представен от Международния съвет за контрол на наркотиците (INCB), ратифицира Колумбия като основна страна, произвеждаща кокаин в света. \"Отглеждането на кокаинов храст и производството на кокаин в Колумбия достигнаха исторически връх\", се казва в документа на МКБН, организация, която работи в рамките на системата на ООН. Отвъд критиките, Холмс призова правителството на Тръмп да сътрудничи, като намали потреблението в Съединените щати. \"Тук трябва да работим заедно, да намалим потреблението, което в САЩ е много сериозно,\" каза той. Холмс също така посочи, че \"точно както Колумбия прави това, което е необходимо, за да намали производството на наркотици, САЩ трябва да предприемат ефективни действия за намаляване на потреблението\".", "date": "2019.04.13", "title": "Колумбия: \"Намаляваме производството, но САЩ трябва да намалят потреблението\""}
{"url": "http://www.classa.bg/%D1%81%D0%B2%D1%8F%D1%82/item/394513-%D0%BF%D0%B0%D0%BF%D0%B0%D1%82%D0%B0-%D1%86%D0%B5%D0%BB%D1%83%D0%BD%D0%B0-%D0%BA%D1%80%D0%B0%D0%BA%D0%B0%D1%82%D0%B0-%D0%BD%D0%B0-%D1%8E%D0%B6%D0%BD%D0%BE%D1%81%D1%83%D0%B4%D0%B0%D0%BD%D1%81%D0%BA%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8,-%D0%B7%D0%B0-%D0%B4%D0%B0-%D0%B3%D0%B8-%D1%83%D0%B1%D0%B5%D0%B4%D0%B8-%D0%B4%D0%B0-%D1%81%D0%B5-%D0%BF%D0%BE%D0%BC%D0%B8%D1%80%D1%8F%D1%82", "text": "Папа Франсиск целуна краката на четирима политици от Южен Судан, нарушавайки протокола по време на срещата, която се състоя в четвъртък в Дома Санта Марта във Ватикана. С този жест той се опита да примири президента на страната, Салва Киир Маирдит и неговия съперник - и сега вицепрезидент - Рик Макар, ръководители на двете фракции на гражданската война, която започна през 2013 г. и продължи пет години. „Моля ви като брат: останете в мир\", каза той, преди да коленичи пред Киир. Той направи същото пред двама други служители от Южен Судан. \"Моля от сърце, да вървим напред, ще има много проблеми, но не се страхувайте, продължете напред, разрешете проблемите\", добави той по-късно. След подписването на мирното споразумение през септември миналата година, следващия месец Кийр и Мачар ще сформират правителство на единството. \"Започнахте процес, който ще свърши добре\", каза Върховният понтифик за помирението. \"От обикновени граждани, ще станете родители на нацията\", добави той. Като изрази желанието си да посети африканската страна, папата завършва с молитва за мир. На 9 юли 2011 г. Южен Судан обяви независимостта си от Судан след десетилетия на борба. Само две години и половина по-късно, през декември 2013 г., избухна вътрешен конфликт между президента Салва Киир, от етническата група Динка и неговия тогавашен вицепрезидент, Рик Макар, от етническата група Нуер. Въпреки различните опити за подписване на мир и постигане на примирие (включително и през последните седмици) войната продължава. В страна, където населението е около 11 милиона жители, около 400 000 души са загинали, а милиони са разселени, като половината страдат от глад. Тази млада страна има важни запаси от нефт, които са били неактивни по време на конфликтните години.", "date": "2019.04.13", "title": "Папата целуна краката на южносуданските лидери, за да ги убеди да се помирят"}
{"url": "http://www.classa.bg/%D1%81%D0%B2%D1%8F%D1%82/item/394514-%D1%80-%D0%BA%D0%BE%D1%80%D0%B5%D0%B0-%D0%BB-%D0%BC%D0%BE%D1%80%D0%B5%D0%BD%D0%BE-%D0%B5-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BF%D1%80%D0%B5%D0%B4%D0%B0%D1%82%D0%B5%D0%BB-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B5%D0%BA%D0%B2%D0%B0%D0%B4%D0%BE%D1%80-%D0%B8-%D0%BB%D0%B0%D1%82%D0%B8%D0%BD%D1%81%D0%BA%D0%B0-%D0%B0%D0%BC%D0%B5%D1%80%D0%B8%D0%BA%D0%B0", "text": "Бившият президент на Еквадор, Рафаел Кореа, реагира на ареста на активиста Джулиан Асандж и обвини сегашния президент на републиката, Ленин Морено, че е разрешил на британската полиция да влезе в посолството на Еквадор, за да арестува основателя на Wikileaks.   В интервю той уточни, че \"не Рафаел Кореа е този, който е дал убежище на Джулиан Асандж, а е държавата Еквадор\".   Кореа подчерта, че страната му \"е имала задължение, в съответствие с международното право, в съответствие с националната гордост, да защити получилия убежище\". Бившият президент също се възмути, че еквадорските власти са позволили на \"чуждестранна полиция да влезе в еквадорското посолство, за да арестува активиста\".   Кореа припомни, че от миналата година \"Асандж е гражданин на Еквадор, поради което задържането му не само нарушава правилата за убежище и международното право, но и конституцията на Еквадор, което е безпрецедентно и скандално\". Екс-президентът на Еквадор обаче признава, че „тази операция се случва, защото Морено вече е договорил главата на Асандж със Съединените щати\". Според Кореа: \"Морено ще отиде в затвора, но преди да напусне иска да умре, убивайки. Той предаде Асандж на британската полиция за отмъщение.\" \"Морено е корумпиран човек, но това, което е направил, е престъпление, което човечеството никога няма да забрави\", заключи Кореа. Ленин Морено обаче твърди, че е поставил конкретно условие за ареста на основателя на WikiLeaks. \"Поисках от Великобритания уверения, че г-н Асандж няма да бъде екстрадиран в страна, в която може да изтърпи изтезания или смъртно наказание\", каза президентът. Междувременно британският вътрешен министър Саджид Джавид увери, че журналистът от австралийски произход ще бъде изправен пред правосъдието на територията на Обединеното кралство. От своя страна говорителят на Кремъл Дмитрий Песков е уверил, че Москва \"очаква правата на Асандж да бъдат уважавани\" след ареста му в Лондон.", "date": "2019.04.13", "title": "Р.Кореа \"Л. Морено е най-големият предател в историята на Еквадор и Латинска Америка\""}
{"url": "http://www.classa.bg/%D1%81%D0%B2%D1%8F%D1%82/item/394515-10-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D0%B7%D0%BD%D0%B0%D0%B5%D0%BC-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-wikileaks", "text": "От основаването си през 2006 г. организацията WikiLeaks допринесе за разкриването на някои от най-мрачните дейности, извършвани от най-високите нива на политическа власт в различни страни. Чрез анонимното филтриране на стотици хиляди документи, тази международна мрежа от кибер-активисти, основана от Джулиан Асандж - задържан този четвъртък в Лондон - разкри военни, политически и дипломатически тайни, генерирайки забележителни скандали и осъждайки неетичното и неортодоксално поведение в различни организации на властта. Шпионаж, военни престъпления, политически или дипломатически натиск, злоупотреби с власт или лоши правителствени практики станаха известни благодарение на работата на WikiLeaks. Ето 10-те най-важни, променили възприятието на няколко събития в съвременната история на света. 1.Наръчник на армията на САЩ за затвора в Гуантанамо През декември 2007 г. WikiLeaks публикува наръчник на американската армия. за войниците, които охраняват затворниците в центъра за задържане в Гуантанамо. Текстът включва „стандартните оперативни процедури\", които се прилагат за лишените от свобода, които включват мерки като използването на кучета със заплашителни намерения или ограничаване на достъпа до помещенията на членовете на Международния комитет на Червения кръст. Увеличаването на проблемите с психичното здраве или броя на самоубийствата сред затворниците също са включени в документа. 2. Въздушна атака срещу цивилни в Багдад На 5 април 2010 г. организацията, ръководена от Асандж, промъкна шокиращо видео, което показва как група цивилни са нападнати с мощни огнестрелни оръжия от американски хеликоптер AH-64 Apache на 12 юли 2007 г. Войниците на борда на самолета, чиито разговори - често весели - се чуват на изтеклия запис, откриват огън върху група иракчани, убивайки 12 от тях, сред които двама сътрудници на информационната агенция Ройтерс: Намир Ноон - Елдийн и Саид Чма. 3. \"Военният дневник на Афганистан\" Това е най-голямото изтичане на класифицирани документи в американската военна история досега и е истински крайъгълен камък в представянето на информацията на WikiLeaks: на 25 юли 2010 г. организацията, ръководена от Асандж, публикува 90 000 страници, разделени на повече от 100 категории , за различни инциденти и доклади за войната в Афганистан. Документите разкриват, например, че САЩ скриват бруталните убийства, извършени от талибаните (които причиниха около 2000 цивилни жертви), или случаите на 195 невъоръжени хора, които са били убити от коалиционни сили, в резултат на изстрели, мотивирани от страха, че са атентатори-самоубийци. Търсенето на Осама Бин Ладен също е изчерпателно документирано в тези доклади. Уикилийкс едновременно изпраща тази информация на американския вестник \"Ню Йорк Таймс\", британския The Guardian и Der Spiegel в Германия. 4. Документи за войната в Ирак Уикилийкс надминава подвига се само три месеца по-късно: на 22 октомври 2010 г. изтичат почти 400 000 документа за войната в Ирак, чието съдържание ужасява света. Тази масивна филтрация включва броя на жертвите, подготвен от самата армия на САЩ, който показва смъртността в Ирак в размер на 109 032, и признава, че 60% от тях са цивилни. Документите също така разкриват няколко случая на американски войници, които убиват цивилни на контролно-пропускателни пунктове. Друг скандален аспект, разкрит в тази впечатляваща пратка от документи, е осъзнаването, че САЩ толерират злоупотреби, изтезания, изнасилвания и екзекуции на цивилни лица, извършени от съюзническите иракски сили, които те контролираха и обучаваха. 5. „CableGate\": документи на американската дипломация На 28 ноември 2010 г. WikiLeaks отново скандализира света с филтрирането на повече от 250 000 съобщения от Държавния департамент на САЩ, разкривайки безпрецедентни епизоди, които се случиха в няколко проблемни места в света, както и данни от голямо значение, които разкриват многозначителна част от американската външна политика, както и нейните механизми и много от нейните източници. Това е едно от най-дълбоките разкрития, извършени от WikiLeaks, доколкото допринася за разбирането от страна на гражданите на реалния начин, по който САЩ развиват тъмната страна на своите международни отношения. Тези документи съдържат коментари и доклади, изготвени от различни длъжностни лица от американската дипломация, понякога написани на особено откровен език и отнасящи се до личности от цял свят. Те също разкриват съдържанието на интервюта и срещи на най-високо ниво и дори разкриват неизвестни дейности, пряко свързани с шпионажа. В някои случаи самата природа на изразите, използвани в тези послания, наистина застрашава отношенията на Съединените щати с някои от техните съюзници; друг път те възпрепятстваха някои американски стратегии във външната политика, като например сближаването с Русия или някои арабски страни. Документацията беше изпратена от сървъра на WikiLeaks на вестниците El País (Испания), Le Monde (Франция), Der Spiegel (Германия), The Guardian (Обединеното кралство) и The New York Times (САЩ). 6. Архивите на Гуантанамо. На 25 април 2011 г. чрез WikiLeaks изтичат близо 800 секретни документа от Пентагона, които разкриха, че правителството на САЩ е използвало незаконно центъра за задържане в Гуантанамо, за да получи информация от своите затворници, много от които нямат никаква връзка с тероризма. Това са 4 759 страници, датирани между 2002 и 2009 г., подписани от висшите командири на Съвместните сили на базата и насочени към Южното командване на Министерството на отбраната в Маями. Сред тях са класифицирани досиета, интервюта и вътрешни спомени, отразяващи например крехкото психическо състояние на някои задържани, като това на 14-годишно дете или на 89-годишен старец. САЩ дори признават в тези доклади, че 83 от 779 затворници не представляват риск за сигурността на нацията, а от други 77 са признати за \"малко вероятна\", заплаха за страната или нейните съюзници. Самата американска армия преценила, че около 20% от затворниците са били отведени произволно в затвора. 7. Политиките за задържане в Гуантанамо и Абу Гариб На 24 октомври 2012 г. WikiLeaks разкрива изобилие от документи - повече от 100 доклада - които подробно описват процедурите, използвани от американските военни власти при задържаните в затворите в Абу Гариб (Ирак) и отново в Гуантанамо ( Куба). В деня, в който филтрирането стана, САЩ бяха в последната част от предизборната кампания, пред изборите, насрочени за 6 ноември същата година, които бе преизбран Барак Обама. Асанж, който тогава е бил държан в еквадорското посолство, каза, че тези документи \"показват анатомията на задържаното чудовище, създадено след 11 септември, създаването на тъмно пространство, в което не съществуват закон и права, където хората може да бъдат задържани без следа, по желание на американското министерство на отбраната. \" 8. Шпионаж в Европа През юни 2015 г. Уикилийкс публикува пет доклада от Агенцията за национална сигурност на САЩ (NSA), подготвени от прихванати съобщения от френските бивши президенти Жак Ширак и Никола Саркози, както и от тогавашния президент Франсоа Оланд. Кибер активистите твърдят, че \"САЩ са въвели политика на икономически шпионаж срещу Франция от десетилетие чрез механизми като прихващане на всички френски корпоративни договори и преговори на стойност над 200 милиона долара\". Сред съобщенията, шпионирани от северноамериканската агенция, имаше дискусии за дълговата криза в Гърция (дори за възможността гръцката страна да напусне Европейския съюз) или разговори за лидерството на еврозоната, както и за поддържаните от правителството отношения. на Оланд и на германския канцлер Ангела Меркел. 9. Шпионаж към Нетаняху, Берлускони и Бан Ки Мун Само 7 месеца по-късно, през февруари 2016 г., Wikileaks публикува нови документи, които разкриха шпионски действия, извършени от NSA срещу световните лидери. В този случай шпионираните бяха премиерът на Израел, Бенямин Нетаняху, бивш италиански премиер Силвио Берлускони и тогавашният генерален секретар на ООН Бан Ки Мун. Американската агенция направила тайно подслушване на среща между Бан Ки Мун и Ангела Меркел, която се появява и в тези доклади. Документите включват и разговор между Нетаняху и Берлускони и частна среща между Берлускони, Меркел и бившия френски президент Никола Саркози. 10. Имейла на Хилари Клинтън На 16 март 2016 г. WikiLeaks публикува файл с повече от 30 000 имейла, получени и изпратени от Хилъри Клинтън от нейния частен сървър, когато тя служи като държавен секретар. Документите обхващат период между 30 юни 2010 г. и 12 август 2014 г. Сред тези изтичания са 27 000 писма от Националния комитет на Демократическата партия (CND), които разкриха толкова разнообразни и релевантни въпроси като маневрирането на няколко членове на партията или доставката на оръжие за радикалите в Сирия, както и много други.", "date": "2019.04.13", "title": "10 неща, които знаем благодарение на WikiLeaks"}
{"url": "http://www.classa.bg/%D1%81%D0%B2%D1%8F%D1%82/item/394511-apple-%D1%89%D0%B5-%D1%81%D0%B5-%D1%81%D0%B1%D0%BE%D0%B3%D1%83%D0%B2%D0%B0-%D1%81-itunes,-%D1%80%D0%B0%D0%B7%D0%B4%D0%B5%D0%BB%D1%8F-%D0%B3%D0%BE-%D0%BD%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%BE-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D1%8F", "text": "Като част от новата версия на своите операционни системи, Apple планира да раздели своя магазин за мултимедийно съдържание, iTunes, на отделни компоненти: \"Apple Music\", \"Apple TV\" и \"Apple Podcasts\". От своя страна приложението „Книги\" ще бъде преработено, както се съобщава от портала 9to5mac и от разработчика Стив Троутон-Смит. Досега, с изключение на „Книги\", които имат собствено приложение за macOS, и трите елемента са включени в iTunes за Mac. Съобщава се, че \"Apple Music\", \"Apple TV\" и \"Apple Podcasts\" ще бъдат разработени с помощта на \"Marzipan\", проект на Apple, за да привлекат повече iOS приложения към macOS. Все още не е ясно дали преработените „Книги\" ще получат същата технология. В допълнение, според докладите, последното приложение ще има странична лента, подобна на \"Apple News\" за Mac, както и по-тясна заглавна лента с различни табове за \"Library\", \"Library\" и „Аудио книжарница\".   Въпреки това iTunes няма да изчезне напълно, защото Apple все още няма ново решение за ръчно синхронизиране на старите устройства с iOS с Mac.", "date": "2019.04.13", "title": "Apple ще се сбогува с iTunes, разделя го на няколко о приложения"}
{"url": "http://www.classa.bg/%D1%81%D0%B2%D1%8F%D1%82/item/394503-%D0%BD%D0%B0%D0%B9%D0%B4%D0%B6%D1%8A%D0%BB-%D1%84%D0%B0%D1%80%D0%B0%D0%B6-%D1%89%D0%B5-%D1%81%D1%8A%D0%B7%D0%B4%D0%B0%D0%B2%D0%B0-%D0%BF%D0%B0%D1%80%D1%82%D0%B8%D1%8F-brexit", "text": "Видният евроскептик Найджъл Фараж обяви днес, че създава нова партия с името Brexit и обеща \"демократична революция\", която да разтърси британската политика още на изборите през май за Европейски парламент (ЕП).  „Ние сме велика държава и велик народ, но бяхме възпирани от слабото ръководство в Уестминстър (парламентът и правителството-бел.ред.). Време е да променим това сега“, каза пред привърженици в Ковънтри бившият лидер на Партията за независимост на Обединеното кралство.     По думите на Фараж британските избиратели са били „предадени“ заради неуспеха на консервативния премиер Тереза Мей да изведе страната от Европейския съюз (ЕС) близо три години след референдума. Той се зарече, че няма да остави \"кариерната политическа класа\" да предаде резултата от референдума, без да й попречи. „Нашата двупартийна система просто не може да се справи с Brexit“, каза Фараж за опитите на управляващите консерватори и лейбъристите в опозиция чрез преговори да намерят изход от задънената улица. „Аз съм гневен“, провъзгласи той и добави, че сега ще опита да направи „демократична революция в британската политика“.     Найджъл Фараж, който сега е евродепутат, съобщи, че ще се кандидатира от партията Brexit, ако на 23 май има избори във Великобритания за Европейски парламент. Партията обяви и други свои кандидати, сред които журналистката Анунциата Рийс-Мог, сестра на водещия евроскептичен депутат от Консервативната партия Джейкъб Рийс-Мог.   /БТА/", "date": "2019.04.13", "title": "Найджъл Фараж ще създава партия Brexit"}
{"url": "http://www.classa.bg/%D1%81%D0%B2%D1%8F%D1%82/item/394504-%D0%B4%D0%B0%D0%BD%D1%8A%D1%87%D0%BD%D0%B0%D1%82%D0%B0-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F-%D0%BD%D0%B0-%D0%BF%D1%83%D1%82%D0%B8%D0%BD", "text": "Държавният глава е собственик на апартамент от 77 кв. м и гараж от 18 кв. м. Има и още едно жилище – от 153,7 кв. м с гараж с площ 18 кв. м. През 2018 г. държавният глава на Руската федерация Владимир Путин е заработил 8 648 353 рубли (около 233 250 лева). Това са данните, които се съдържат в публикуваната на официалната интернет страница на Кремъл декларация за доходите, разходите и имуществото на руския лидер, предават TACC и Агенция \"Фокус\".     Средната месечна заплата на президента на Русия за миналата година възлиза на около 720 хил. рубли. Според декларацията, няма промяна в притежаваните от Путин недвижимите имоти. Той е собственик на апартамент от 77 кв. м и гараж от 18 кв. м. Има и още едно жилище – от 153,7 кв. м с гараж с площ 18 кв. м. Всички те се намират на територията на Руската федерация. Путин все още е собственик на два автомобила „Волга\" – ГАЗ M21, „Нива\" и ремарке „Скиф\". Доходите на Путин през 2018 г. се оказаха с около 10 милиона рубли по-малко, отколкото през 2017 г., когато възлизаха на 18 728 268 рубли, но в тази сума влизаха средствата от продажбата на земеделска земя от 15 хил. кв. м.     Повече от 2018 г. Путин също печели през 2016 г. (почти 8,86 млн. рубли) и през 2015 г. (почти 8,9 млн. рубли). Преди това доходите на държавния глава бяха по-скромни: през 2013 г. - 3,6 млн. рубли, а през 2014 г., след увеличаване на възнаграждението на президента и министър-председателя, чиито заплати по това време изоставаха от доходите на подчинените им - 7,6 млн. рубли.", "date": "2019.04.13", "title": "Данъчната декларация на Путин"}
{"url": "http://www.classa.bg/%D1%81%D0%B2%D1%8F%D1%82/item/394505-%D0%B2-twitter-%D1%85%D0%B8%D0%BB%D0%B0%D1%80%D0%B8-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2-%D0%B7%D0%B0%D1%82%D0%B2%D0%BE%D1%80%D0%B0", "text": "Бившата първа дама не е пропуснала да нападне и сегашния президент на САЩ: \"Асандж вероятно е единственият чужденец, когото Доналд Тръмп би искал да види в Америка\", е посочила тя Бившият държавен секретар на САЩ Хилари Клинтън трябва да влезе в затвора. Постове с такова и подобно съдържание са се появили в Twitter, предаде Би Би Си, цитирана от Новини.бг     Поводът за гневните публикации са били думи на съпругата на бившия президент на САЩ Бил Клинтън за ареста на Джулиан Асандж, извършен вчера в еквадорското посолство в Лондон. \"Този човек трябва да бъде осъден. Най-малко заради това, което той направи\", е заявила тя пред медии в страната си. Нейните думи са били реакция на публикацията на документи в основания от австралиеца сайт WikiLeaks, изтекли от външното министерство на САЩ, докато тя бе начело на дипломатическата централа на Вашингтон през първия мандат на 44-ия стопанин на Белия дом – Барак Обама.     Клинтън не е пропуснала във връзка със задържането на Асандж да нападне и сегашния президент на САЩ. \"Асандж вероятно е единственият чужденец, когото Доналд Тръмп би искал да види в Америка\", е посочила още тя. Според Клинтън и нейни привърженици тя е загубила изборите за държавен глава през 2016 г. и поради изтичането на документите от Държавния департамент.", "date": "2019.04.13", "title": "В Twitter: Хилари да влезе в затвора!"}
{"url": "http://www.classa.bg/%D1%81%D0%B2%D1%8F%D1%82/item/394506-%D0%B8%D0%B3%D1%80%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D0%BB%D0%B8%D0%B1%D0%B8%D1%8F", "text": "Засилват се подозренията, че Кремъл е на страната на либийския генерал Халифа Хафтар, чиято армия настъпва към Триполи. В Сирия Русия демонстрира мускули, но по отношение  на Либия тя все още не е разкрила картите си.       Докато конфликтът в Либия се разгаря, Москва остава пестелива на думи и емоции. По време на неотдавнашно си посещение в Египет, външният министър Сергей Лавров заяви, че \"Русия иска да помогне на либийския народ да преодолее сегашните си противоречия, за да бъде постигнато стабилно споразумение\". В началото на тази седмица пък говорителят на Кремъл Дмитрий Песков заяви, че Русия няма да спре да призовава всички страни в този конфликт да избягват кръвопролитията и цивилните жертви.  В началото на април армията на генерал Халифа Хафтар, нарекла се Либийска национална армия, започна настъпление към либийската столица Триполи. Международно признатото правителство на премиера Файез ал Сарадж обвинява военния командир, че се опитва да извърши преврат. Армията на Хафтар е подкрепяна от алтернативното правителство в Източна Либия. Хлъзгав дипломатически терен Засега изглежда, че Русия се опитва да не заема страна в  . \"За Русия ситуацията е много деликатна от дипломатическа гледна точка\", казва дългогодишният дипломат и близкоизточен експерт Вячесляв Матузов. Той припомня, че съюзниците на Москва в региона подкрепят различните страни в либийския  конфликт: Турция и Алжир са на страната на легитимното правителство в Триполи, признато също и от ООН, докато Египет и Саудитска Арабия подкрепят генерал Хафтар.     Алжир и Египет са традиционни купувачи на руско оръжие, а Турция е важен международен партньор за Русия. Във войната в Сирия Москва и Анкара са съюзници, а наскоро Турция дори направи поръчка за руски ракети, което хвърли в нодоумение партньорите на Турция в НАТО.  Основната причина, поради която Русия въпреки това участва в тази дипломатическа бъркотия, са страховете на Москва от възникването на хаос в Либия. \"От това може да се възползва \"Ислямска държава\", което би представлявало риск за сигурността на Русия\", казва Матузов. Опасна игра Независимият руски военен анализатор Павел Фелгенхауер е съгласен, че Либия е дипломатическа \"главоблъсканица\" за Москва. Той смята, че Русия ще бъде много предпазлива и няма да заема открито нечия страна в този конфликт. Но за разлика от Матузов, Фелгенхауер не смята, че руснаците са неутрални: \"Очевидно е, че Москва подкрепя задкулисно Хафтар\" - нещо, което официалните руски представители категорично отричат.     Всъщност и двамата лидери - и Сарадж, и Хафтар - са посещавали Москва, но изглежда предпочитанията на Кремъл падат върху генерала. Според Фелгенхауер, причината за това може да бъде само една: парите. Военният командир контролира почти всички петролодобивни райони. \"А това означава, че той държи и парите от либийския петрол, което е важно обстоятелство за Москва\", казва военният анализатор. Друг аргумент, който той посочва, е че Москва има интерес да продава оръжие на Хафтар, или вече го прави - въпреки оръжейното ембарго, наложено на страната от ООН. Да припомним, че свалянето от власт на дългогодишния либийски диктатор Муамар Кадафи през 2011 година означаваше за Русия загуба на милиарди, които страната печелеше от продажбата на оръжие на Триполи. На 7 април Русия блокира позицията на Съвета за сигурност на ООН, която трябваше да призове лоялните на Халифа Хафтар сили да спрат настъплението си към Триполи. Москва се аргументира с това, че текстът трябва да призовава всички страни в конфликта да спрат сраженията. Фелгенхауер вижда в този ход ясен знак за наличието на мълчалива подкрепа от Русия за Хафтар.   Задкулисни игри Според някои информации в медиите, Русия може и тихомълком да вземе страна в конфликта в Либия. В края на 2018 г. руският ежедневник RBC съобщи, като се позова на източник, близък до руското военно министерство, че в Източна Либия вече имало руски военни части. А независимото издание \"Новая газета\" пусна видео, на което се вижда как Евгений Пригожин участва в разговори с генерал Хафтар в Москва.  . Смята се, че той ръководи т.нар. руска фабрика за тролове, както и руската частна армия \"Група Вагнер\", за която се твърди, че е намесена в много конфликти по света, вкл. в Източна Украйна, Сирия, Венецуела и Централноафриканската република.   Двамата наблюдатели - Матузов и Фелгенхауер - са на различно мнение по този въпрос. Първият смята за дезинформация съобщенията за руски военни наемници в Либия, а вторият е на мнение, че те вече са там - на либийска земя и в либийското въздушно пространство. Според него, това е много елегантно решение на дипломатическия проблем на Русия: \"Наемниците от частните армии позволяват на Русия хем да участва в конфликта, хем да не е замесена официално, тъй като наемниците не могат да бъдат свързани с правителството\", казва Фелгенхауер. Либия - втора Сирия? Съобщенията от преди около година, че Русия обмисляла да се изтегли от Сирия, само засилиха спекулациите за предстояща руска военна операция в Либия. Но е нереалистично Русия да предприеме интервенция, подобна на тази от преди 4 години в Сирия, включително защото тя все още е ангажирана със сирийския конфликт. По този повод Фелгенхауер казва, че Русия е достигнала предела на своите възможности. \"Вече не сме някогашният Съветски съюз\", припомня той. Също и Матузов е съгласен, че Либия няма да се превърне във втора Сирия за Русия. От една страна, казва той, двете  , с които Русия се сдоби покрай ангажимента си в Сирия, са достатъчни на Москва да преследва стратегическите си интереси в Близкия изток. И още една причина посочва той, поради която Русия не е склонна да започне военна авантюра като тази в Сирия: той сравнява Либия с плаващи пясъци, в които може да затъне всеки, който стъпи върху тях.  ", "date": "2019.04.13", "title": "Играта на Русия в Либия"}
{"url": "http://www.classa.bg/%D1%81%D0%B2%D1%8F%D1%82/item/394507-%D0%BA%D0%B8%D1%82%D0%B0%D0%B9-%D0%B8-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BA%D0%B0%D0%BF%D0%B0%D0%BD%D0%B8%D1%82%D0%B5", "text": "Приемайки парите на Китай, източноевропейците би трябвало да се замислят в какви зависимости могат да изпаднат. Би било добре да се консултират със страни от Африка и Азия. Някои от тях попаднаха  в клопката на дълговете.       Който плаща, той поръчва музиката! Това е известно открай време. Не можем да виним страните от Източна Европа, че се възползват от краткосрочните предимства на \"музиката\", без да се замислят за дългосрочните последици. Китай се изявява като щедър кредитор за инфраструктурни проекти, които могат да дадат тласък на тези държави. Не бива да упрекваме Китай, че не върши всичко това безкористно. Но източноевропейците все пак би трябвало да се замислят в какви зависимости могат да изпаднат. Не би било лошо да се консултират със страни от Африка и Азия. Защото някои от тях вече попаднаха в клопката на дълговете.      Подобна съдба заплашва и Източна Европа и това би трябвало да безпокои най-вече ЕС. Защото някои от неговите членки участват в срещата на върха на т.нар. формат 16+1 в Дубровник, на която присъства и китайският премиер Ли Къцян. С участието си в тази среща някои правителства осуетяват усилията на ЕС за постигане на обвързващи правила в отношенията с Пекин. Китай от своя страна действа под класическото мото на всички империалисти: Разделяй и владей!          ", "date": "2019.04.13", "title": "Китай и Източна Европа-капаните"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394508-%D0%B8-%D1%82%D0%BE%D0%B3%D0%B0%D0%B2%D0%B0-%D0%B6%D0%B8%D1%80%D0%B0%D1%80%D0%B4%D0%B5%D0%BB%D0%B8-%D0%BC%D0%BE%D0%B6%D0%B5-%D0%B8-%D0%B4%D0%B0-%D1%81%D1%82%D0%B0%D0%BD%D0%B5-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Допреди \"Апартаментгейт\" антикорупционният модел \"Борисов\" работеше почти безупречно. За кого - това е друг въпрос. Но сега май се разпада. А ако все пак оцелее, някой ден Жирардели може  и да стане премиер на България.       “Апартаментгейт” поставя един основен въпрос: идва ли краят на антикорупционния модел “Борисов”? ГЕРБ получи този модел в наследство от НДСВ и Тройната коалиция, но Борисов го доразви и доведе до пълен разцвет. Ето кои са елементите на този модел 1) В отговор на обществен натиск за борба срещу корупцията правителството променя законодателството и създава нови административни структури: ДАНС, КОНПИ, КПКОНПИ, БОРКОР, специализирани съдилища и прокуратура и т.н. В ранните години на модела тези органи бяха почти беззъби: БОРКОР например бе просто един правителствен „тинк танк\", чиято основна задача беше да изработи “софтуеър за борба срещу корупцията” (каквото и да означава това). При създаването на КПКОНПИ и специализираните съд и прокуратура органите се сдобиха не само с “дигитални”, но и с реални “аналогови” правомощия. Постепенно се разшириха и изискванията за прозрачност, като все по-голям кръг политици бяха задължени да декларират имуществото си и конфликт на интереси;     2) На ключови места в системата се назначаваха единствено доверени лица на управляващите (които и да са те) и на ДПС.  По върховете на органите за борба срещу корупцията минаха лица - като Алексей Петров например, чието присъствие там трудно може да се обясни с друго, освен с това, че са довереници на управляващите. Изборът на главен прокурор също се превърна в тест за лоялност към тези, които са на власт. Сотир Цацаров например успя да вземе теста три пъти: първо, за да бъде назначен от ГЕРБ; второ - с “Костинбродската афера” и с делата срещу Цветанов, за да засвидетелства вярност към новото управление на БСП и ДПС; и трето - отново към Борисов при връщането му на власт през 2014; 3) В резултат от тези фидуциарни (доверени) назначения, българската антикорупционна система произвеждаше основно един ефект: нямаше осъдени или засегнати по т.нар. високи етажи на властта. Този резултат стана лайтмотив на критичните доклади на ЕК по Механизма за проверка и може да бъде открит като констатация в тях от 2007-ма досега. През годините се изтъркулиха множество огромни скандали, от които управляващите (и ДПС) се измъкваха винаги сухи. Сред по-емблематичните бяха: -   Хонорарът на Ахмед Доган за “хидроинженерство”; -   Аферата “Хохегер”, при която стана ясно, че огромни суми, дадени на една австрийска агенция за пиар на България, се връщат към български “подизпълнител” - Моника Йосифова, която живее с тогавашния премиер Станишев и по-късно му става съпруга; -   Аферата “КТБ”, за която обвиняеми днес са само Цветан Василев и шефове на надзора в БНБ, но нито един управляващ, прокурор или шеф на антикорупционен орган. Интересното тук е, че на регулаторните и контролните органи не бе търсена   (дори политическа) отговорност. Така на практика всички останаха по местата си или дори бяха повишени или преместени на друг сходен пост; -   “ЦУМ-гейт”, при който виден бизнесмен обвини главния прокурор в опит за натиск и изнудване по време на състояла се тайна среща между тях; -   Придобитата от   електроцентрала, която получава милиони от държавата за “студен резерв”; -   Като цяло имущественото състояние на ключовите хора от властта и обкръжението им от ДПС - сметки, имоти, фирми - никога не е било внимателно и обстойно проверявано. Ако някой е подлаган на проверка, то е, за да го изкарат “най-чистият човек в държавата”. С неудобните или изпадналите от властта подходът е друг - скалъпени и изсилени обвинения, каквото е на път да излезе делото срещу Иванчева например; 4) Моделът разчита и на частична подкрепа от страна на опозицията. Вярно е, че тя може да стане негов обект, както беше при обвиненията срещу Цветан Цветанов от 2013 или срещу Елена Йончева днес. Но като цяло антикорупционните усилия бяха насочени към по-малки партии като Реформаторския блок например - всичките му министри бяха подложени на преследване, проверки и одиозни дела. ГЕРБ и БСП всъщност почти винаги са подкрепяли този модел (дори когато са били в опозиция), защото той е удобен за тях. Този консенсус стана пределно ясен при размиването на конституционната съдебна реформа през 2015 и избора на нов ВСС, който възпроизведе статуквото. Особено показателно бе поведението на Корнелия Нинова по “ЦУМ-гейт” - тя така и не успя да събере кураж да отправи критика към главния прокурор, а се ограничи с действия по отношение на съпартиеца си Георги Гергов (участник в тайната среща в ЦУМ). 5) Доверените лица по върховете на антикорупционната система - шефове в прокуратурата, съдилища, агенции - получават формална и реална неприкосновеност. България се е прочула навред с конституционния абсурд главният прокурор да може да бъде проверяван единствено от себе си. По този въпрос има решения на съда в Страсбург, но явно и този главен прокурор ще изкара мандата си, преди юридически гарантираната липса на отговорност да бъде отменена. С “Апартаментгейт” стана ясно, че и шефът на КПКОНПИ може да бъде проверен само от себе си - или от колегите си, които той е предлагал за назначение. При тази институция все пак има възможност за парламентарно отстраняване от поста, което ще е истинският тест за системата. Ако то не бъде използвано, значи ще се направи пореден опит за нейното възпроизвеждане. “Апартаментгейт” е първият случай, при който моделът даде неочакван резултат - пострадаха ключови фигури по високите етажи на ГЕРБ, както и някои по мансардите на борбата срещу корупцията. От тази гледна точка скандалът с апартаментите е на път да развали политическия консенсус, на който се крепи антикорупционният модел “Борисов”: принципът неприкосновеност (за политиците) срещу безконтролност (за магистрати и проверяващи) може да бъде взривен. Ако това се случи, последиците за българската политическа система ще са трудно предвидими, но няма да е изключен такъв сценарий: изчезване на основни партии и навлизане на нови играчи в политиката. Ако италианският опит след операция “Чисти ръце” е показателен, можем да очакваме възход на (още по-) нови популисти. При нас те няма да са а ла Берлускони, чийто пример изразходихме още със Симеон Сакскобургготски и самия Бойко Борисов.     Но може да се случи и друго Възможно е обаче и това: да бъде направен опит настоящият антикорупционен модел да бъде съхранен. При един такъв вариант ще се окаже, че Борисов “жертва” половината си партия, но запазва ключови, доверени, договорени с ДПС и партньори лица по върховете на антикорупционната машина. ГЕРБ понася удар, но този удар е необходим, за да се демонстрира, че моделът “работи”. Разследванията срещу неудобни се интензифицират, като същевременно щетите за управляващите се ограничават до имотните афери и няколкото оставки, но без да се стига до разследване на по-сериозни проблеми като доходи, банкови сметки, фирми, подставени лица. Един рубеж - апартаментите - е отстъпен, но моделът консолидира отбраната на другите рубежи, които са далеч по-важни. Ако това се реализира, единственият ефект от “Апартаментгейт” ще е този: за министри и депутати ще се търсят хора без имоти. Една такава мимикрия най-вероятно ще „изнесе” реалната политика извън Министерски съвет и НС: подставените лица ще навлязат и по най-високите етажи на политиката. И тогава няма да е далеч времето, когато Марк Жирардели ще стане министър-председател на България.    ", "date": "2019.04.13", "title": "И тогава Жирардели може и да стане премиер на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394509-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D1%80%D1%82%D0%B5%D0%BC%D0%BE%D0%BD,-%D0%BF%D1%80%D0%B5%D0%B7%D0%B2%D0%B8%D1%82%D0%B5%D1%80-%D0%BB%D0%B0%D0%BE%D0%B4%D0%B8%D0%BA%D0%B8%D0%B9%D1%81%D0%BA%D0%B8", "text": "  През време на гонението срещу християните, предприето по заповед на император Диоклетиан (284-305 г.), в Лаодикия живял благочестивият свещеник Артемон. Един ден в града пристигнал от Рим специален чиновник на име Патрикий. В изпълнение на императорската повеля той задължавал християните да принасят жертва на езическите идоли и да им се покланят като на богове. Непокорните били подлагани на жестоки мъчения и били убивани.     Като научил за пристигането на Патрикий, лаодикийският епископ Сисиний взел със себе си свещеник Артемон и някои християни, отишъл една нощ в капището на Артемида, счупил и изгорил намиращите се там идоли. След това отишъл в християнския храм, който бил извън града, и предупредил християните за предстоящите изпитания. - Чеда мои, слушам, че антихристът идва в града – казал той. – Той иска да убива християни. Бъдете твърди. Нищо да не ви отделя от любовта Христова: нито огън, нито меч, нито зверове, нито най-мъчителна смърт. От Лаодикий Патрикий отишъл в Кесария Палестинска. Със себе си той взел и задържания под стража Артемон. Престарелият свещеник твърдо понасял продължителните и тежки мъчения. Като наблюдавал неговата твърдост, езическият жрец Виталий повярвал в Христа и станал ревностен християнин. По-късно той бил ръкоположен за епископ в Кесария и се грижел много за разпространение на християнската вяра. Изтощен тялом, но бодър духом, престарелият презвитер Артемон по чудо се освободил от тъмницата и по Божия повеля отишъл на уединено място в Мала Азия. И тук той просвещавал езичниците със светлината на евангелското слово и мнозина от тях повярвали и се кръстили. Най-после св. Артемон бил хванат от фанатизирани езичници, които отсекли главата му с меч. Така верният Божи служител получил мъченически венец и се преселил във вечните небесни обители.    ", "date": "2019.04.13", "title": "Св. свещеномъченик Артемон, презвитер Лаодикийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394516-13-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1059 г. - Римският папа Николай II издава декрет, според който занапред само кардинали ще имат право да участват в избора на папи.   1204 г. - Кръстоносците от Четвъртия кръстоносен поход превземат и разграбват Константинопол, като убиват и над 2000 православни християни.   1598 г. - Френският крал Анри IV подписва Нантския едикт, с който гарантира свобода на вероизповеданието за френските хугеноти.   1771 г. - Екатерина II заповядва да започнат тайни медицински експерименти с безнадеждно болни от чума с цел откриване на лечение.   1814 г. - Немският математик Карл Вите получава докторска степен на 12-годишна възраст.   1829 г. - Английският парламент гарантира свобода на вероизповеданието за католиците.   1835 г. - В Търново са обесени водачите на Велчовата завера.   1848 г. - Сицилия обявява независимост от Неапол и става самостоятелно кралство.   1849 г. - Унгария е обявена за република.   1871 г. - Двете епархии - Варненска и Преславска са обединени във Варненска и Великопреславска епархия.   1886 г. - Учреден е почетен знак Червен кръст по предложение на Настоятелството на дружество „Червен кръст\".   1919 г. - Провъзгласена е Баварска съветска република, разгромена от войските на правителството на Германия през май същата година.   1924 г. - Основан е ФК АЕК Атина.   1925 г. - Извършен е опит за атентат срещу цар Борис ІІІ при прохода Арабаконак   1934 г. - Извършен е последният полет за спасяване на оцелелите от кораба Челюскин.   1940 г. - Катинското клане: Органите на НКВД (СССР) избиват над 4000 полски офицери.   1941 г. - Втора световна война: Британската авиация извършва първа бомбардировка на София, която е без жертви.   1941 г. - Втора световна война: В Москва е подписан съветско-японският пакт за неутралитет, денонсиран от правителството на СССР на 5 април 1945 г.   1941 г. - Втора световна война: В хода на операция Ауфмарш 25, 11-та танкова дивизия на Вермахта под командването на Евалд фон Клайст влиза на парад в Белград, като кметът на града му е предал ключовете символично още предния ден вечерта.   1945 г. - Втора световна война: Виена е освободена от хитлеристка окупация от Червената армия и войски на новите съюзници.   1945 г. - Министерският съвет приема наредба-закон за ТКЗС.   1960 г. - В алжирската част на Сахара Франция извършва първото изпитание на атомна бомба.   1962 г. - В София се провежда Първи международен турнир по свободна борба Дан Колов, който става традиционен.   1963 г. - Сидни Поатие става първият афроамериканец, който спечелва Оскар.   1967 г. - Rolling Stones изнасят първия си концерт зад Желязната завеса - във Варшава.   1970 г. - На борда на американски космически кораб Аполо 13, докато лети към Луната, експлодира кислороден резервоар, което поставя екипажа в голяма опасност и предизвиква огромна повреда в кораба.   1987 г. - Португалия и Китай постигат съгласие Макао да бъде върнат под китайска администрация през 1999 г.   2001 г. - В Египет са открити 20 позлатени мумии.   2005 г. - Европейският парламент гласува с мнозинство в подкрепа на подписването на Договора за присъединяване на България и Румъния към Европейския съюз, който влиза в сила от 1 януари 2007 година.   2009 г. - Американският рапър Ice Cube изнася концерт в з. „Универсиада\"  ", "date": "2019.04.13", "title": "13 април, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/394510-%D1%81%D1%8A%D0%B7%D0%B4%D0%B0%D0%B2%D0%B0%D1%82-%D1%82%D1%80%D0%B0%D0%BD%D1%81%D0%B3%D0%B5%D0%BD%D0%BD%D0%B8-%D0%BC%D0%B0%D0%B9%D0%BC%D1%83%D0%BD%D0%B8-%D1%81-%D1%87%D0%BE%D0%B2%D0%B5%D1%88%D0%BA%D0%B8-%D0%BC%D0%BE%D0%B7%D1%8A%D1%87%D0%BD%D0%B8-%D0%B3%D0%B5%D0%BD%D0%B8", "text": "В желанието си да навлязат в механизма на мозъчната еволюция, група изследователи от Китай и Съединените щати са произвели няколко трансгенни маймуни с копия на човешки гени, които имат важна роля в оформянето на нашия интелект, съобщава China Daily. Специалисти от Института по зоология на Кунминг (Китай), Университета на Северна Каролина (САЩ) идентифицираха ген MCPH1, основен за развитието на плода и чиито мутации могат да причинят микроцефалия, нарушение, при което главата и мозъкът са по-малки от нормалното. Изследователите създали 11 трансгенни макака Резус, след като изложили техните ембриони на вирус, който носел версия на този човешки ген, според National Science Review. Анализът на техните мозъци и тъканни срезове показва променящ се модел на невронална диференциация и забавено съзряване на нервната система, наречено неотения, подобна на забавянето на развитието при хората. Важна разлика между хората и другите примати е, че на хората отнема много повече време за формиране на невронни мрежи по време на развитието, процес, който значително удължава детството. Проучването показва, че трансгенните маймуни са показали по-добра краткотрайна памет и по-бързи реакции в сравнение с техните връстници в контролната група. Изследователите се надяват, че новите експерименти ще помогнат да се открият факторите, които правят човешкия мозък уникален и ни позволяват да разберем по-добре невродегенеративните разстройства и социалното поведение.", "date": "2019.04.13", "title": "Създават трансгенни маймуни с човешки мозъчни гени"}
{"url": "http://www.classa.bg/%D1%81%D0%B2%D1%8F%D1%82/item/394502-%D0%B2-%D1%81%D0%BA%D0%B0%D1%84%D0%B0%D0%BD%D0%B4%D1%8A%D1%80%D0%B0-%D0%BD%D0%B0-%D0%B3%D0%B0%D0%B3%D0%B0%D1%80%D0%B8%D0%BD", "text": "58 години след първата крачка на човечеството в Космоса темата за историческия полет продължава да буди любопитство Автобус откарва първия космонавт към кораба \"Восток-1\". Придружават го не един, а двама дубльори. Освен на легендарния Герман Титов, тази мисия е поверена и на Григорий Нелюбов. За разлика от титуляра и първия му заместник, той не е облечен в скафандър, но е напълно готов в случай на особени обстоятелства да осъществи полета. Съдбата на Нелюбов обаче е доста трагична: малко след съдбовната дата той е изключен от отряда на космонавтите заради нарушаване на дисциплината, а няколко години по-късно загива в трагичен инцидент. Издигането на \"Восток-1\" се осъществява напълно автоматично. Решението ракетата да не се управлява от човешка ръка е свързано с факта, че по онова време никой не може да гарантира, че в условията на безтегловност наистина може да се запази пълната работоспособност на жив организъм. Все пак, за най-крайния случай, Юрий Гагарин получава специален таен код, с чиято помощ да активира сам управлението на кораба. Записани са общо три предстартови обръщения на \"първия космонавт към съветския народ\": на титуляра и на двамата му дубльори. Също така са подготвени и три текста на ТАСС за полета на човека около Земята: ако е успешен; в случай, че се наложи да го търсят; както и съобщение за евентуална катастрофа. Малцина знаят, че преди старта е обявено извънредно положение и осъществяването на мисията виси на косъм. При проверка за херметичност сензорът на люка не дава нужния сигнал. И понеже времето за отстраняването на подобен дефект е изключително малко, има реална опасност полетът да бъде отложен. Но главният конструктор на \"Восток-1\" Олег Ивановский и неговият екип демонстрират фантастични професионални умения, на които могат да завидят дори днешните механици на \"Формула-1\": за броени минути експертите отвиват 30 гайки, проверяват и коригират индикатора и отново затварят всичко по надлежния начин. Следващата контрола минава успешно, а стартът е осъществен по първоначалния план. По време на финалния етап от пребиваването на кораба в Космоса Юрий Гагарин произнася думи, за които доста дълго почти всички предпочитат да не се коментират по никакъв начин: \"Аз горя, сбогом (прощавайте), другари!\" Създалата се ситуация всъщност е породена от факта, че преди този полет никой не знае как ще изглежда минаването на ракетата през плътните слоеве на атмосферата при връщането й на Земята. Затова като всеки летец, виждайки в илюминатора бушуващия пламък, Гагарин предполага, че след няколко секунди ще загине. Всъщност обаче триенето на топлоустойчивото покритие на космическия кораб в атмосферата е работен момент, който се случва при всеки подобен полет. И космонавтите вече са подготвени за това ярко и впечатляващо зрелище, което първоначално стряска Гагарин. Известните кадри, на които се вижда как той си говори от кабината на ракетата с главния конструктор Сергей Корольов, са имитация, заснета на доста по-късен етап. Надали някой обаче би упрекнал участниците в това историческо събитие, че не са го направили в момента на реалния старт - точно тогава друго им е било на главите. За да се запълни празнината от липсата на документална хроника на важния момент, са ги помолили да повторят думите си в по-удобно за филмиране време. Сред най-бурно обсъжданите теми, свързани с полета на Гагарин, е и надписът \"СССР\" върху шлема на космонавта. Казусът лъсва поради появата през последните години на безброй изображения, където логото често периодично изчезва. И именно във връзка с това логично се появява и въпросът - има ли го изобщо надписа на 12 април 1961 г. Колкото и да е странно, но и до днес отговорът не е много ясен. Присъствалият на изстрелването на Гагарин герой на Съветския съюз летец-изпитател Марк Галай, в чиито задължения влиза и обучението на първите космонавти, разкрива, че за абревиатурата се сещат в последния момент. 20 минути преди старта се сещат и за скорошното залавяне на американския офицер Франсис Гари Пауърс, свален над Свердловск през 1960 г. И за да не сбъркат съветския космонавт с диверсант, решават набързо да напишат буквите и го правят, без дори да свалят шлема от главата на Гагарин. От друга страна, ветерани от завод \"Звезда\" твърдят, че надписът заема мястото си, още докато подготвят скафандъра за мисията, и дори посочват фамилията на работника - Давидянц, на когото е поверена тази важна задача. На \"Восток\" не е предвидено кацането на космонавтите със самия апарат: на височина 1500 метра пилотът се катапултира. Обяснението е просто - ракетата още не е оборудвана с двигатели за меко приземяване, които да са сигурни и безопасни. Освен това специалистите се опасяват от \"заваряването\" на люка под въздействието на високата температура в плътните слоеве на атмосферата. Но заради кацането извън кораба от Международната авиационна федерация категорично отказват да регистрират рекордния полет на Гагарин. И тогава съветските другари премълчават истината и обявяват, че първият космонавт се приземява според световните изисквания. Реалните факти около цялата случка официално са признати едва през 1964 г.     Само два дни преди полета Юрий Гагарин пише прощално писмо, адресирано до съпругата му, в случай че мисията му приключи неуспешно. През 1961 г. посланието, за щастие, си остава заключено в тайните архиви на \"Байконур\". Валентина Ивановна Гагарина обаче прочита писмото след авиационната катастрофа на 27 март 1968 г., когато първият космонавт се приземява завинаги...                ", "date": "2019.04.13", "title": "В скафандъра на Гагарин"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394498-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Днес възстановете реда в ежедневието, в мислите и в живота си като цяло. Ако отдавна нещо ви тежи и не сте щастливи, опитайте се да промените ситуацията. Между другото, авторитетът на креативните от вас, ще нарасне значително. Лъжлива информация, може да ви изкара от равновесие в любовта, но дори и това няма да ви позволи, да мислите лошо и безразлично за близък човек. ТЕЛЕЦ ( 21 април - 21 май )  Днес е добре да си припомните, вашият вроден ентусиазъм и оптимизъм. Ще се чувствате толкова добре, че до вечерта, може да се окажете в друг град и в компанията на нови хора. Разбира се, не пречи да сте предпазливи. Особено, ако решите да скачате с парашут, да пояздите кон или да преплувате океана. БЛИЗНАЦИ ( 22 май - 21 Юни ) Внимателно заобикаляйте \"подводните рифове\", които враговете ви, са подготвили за вас. Дори не си струва да говорете с тях или да им доказвате нещо. Ако използвате \"оръжията\" си, тогава до вечерта, ще се усмихвате доволно на отражението си в огледалото. Срещи с бизнес партньори и подписване на документи, по-добре отменете.   РАК ( 22 юни - 23 юли ) Днес, не е желателно да се отказвате от покана за пътуване. Новите впечатления и събития, ще ви позволят да погледнете под друг ъгъл на ситуациите в живота. На перфектното ви здравословно състояние, може само да се завижда. Но това е в резултат на упоритата ви работа във фитнес салона или на личния ви треньор. Или това е само мечта? ЛЪВ ( 24 юли - 23 август ) Днес, ще намерите нестандартно решение за личен проблем. Но е вярно, че без помощта на приятелите, едва ли ще може да преодолеете всичко, което се струпа върху крехките ви рамене. Инициативността в любовта, ще бъде възнаградена. Може не само да очаровате и да заговорите човека когото харесвате, но и да го убедите, че истинското му щастие не е далеч. ДЕВА ( 24-ти август - 23 септември ) Ще трябва да се борите с ревността и подозрението. Ако това чувство победи, е възможна болезнена раздяла с любимия. От обичайните си възгледи и принципи, трябва спешно да се откажете, за да може да растете духовно, да придобиете нов опит и да заемете по-достойно място в професионалната среда. ВЕЗНИ( 24 септември - 23 октомври) Очаква ви, бързо решение на дългогодишен финансов проблем. Най-после, ще може да вземете това, на което сте разчитали. Само се опитайте, сами да изплатите дълговете си. Спешна помощ ще бъде необходима на роднините ви, така че трябва да бъдете в точното време и на точното място. За здравето ви са полезни - плуване и джогинг. СКОРПИОН ( 24 октомври - 22 Ноември ) Днес само с положителна нагласа, ще успеете да се справите с проблемите. Онези, които са свикнали да са безучастни и се надяват на другите хора, ще се окажат в кризисна ситуация. От скучната работа, не трябва да се отказвате, защото докато я вършите, може да мислите много и да си изградите схема на живот за в бъдеще. Вечерта се очакват приятни новини от далеч.   СТРЕЛЕЦ ( 23 Ноември - 21 Декември ) Разширете се в работата, усвойте нови знания и бъдете по-решителни. Всичко това, ще ви помогне в кариерата и ще ви освободи от болезнените съмнения относно вашата роля в обществото. Страхотен ден за тези, който имат семейство и деца. Очакват ви приятни занимания около дома, промяна на интериора и екскурзия сред природата. КОЗИРОГ (22 Декември - 20 януари ) Трябва да изчислите действията си до секунда. Ако някъде сгрешите, вземете обвиненията на себе си и забравете. Към провалите, се отнасяйте философски, тогава те няма да изглеждат толкова проблематични. Но във финансовата сфера, ще сте истински цар, който не вехне по златото, а извлича плодовете на неуморния си труд.  ВОДОЛЕЙ ( 21 януари -  19  февруари ) Днес е необходимо, да обмислете перспективите в професионалния и личния си живот. Който е предупреден, е въоръжен! В кръга на приятелите, ще се случи малко странна ситуация, от която ще ви е срам. Ще решите, че е по-добре да останете мълчаливи, отколкото да изразите своето мнение на глас. Вечерта не е подходяща, за празненства и забавление.   РИБИ ( 20 февруари - 20 март ) Може да ви поканят на екскурзия до град, който смятате, че добре познавате. Но новото е добре забравено старо, нали? В любовта, се задоволявайте с това което имате уважение и разбиране, а страст, не си струва да преследвате. Но във финансите, напротив, може да станете истински ловци и авантюристи.", "date": "2019.04.13", "title": "Дневен хороскоп 13 април"}
{"url": "http://www.classa.bg/%D1%81%D0%B2%D1%8F%D1%82/item/394499-%D0%BA%D0%B0%D0%BA-%D0%B4%D0%B0-%D1%82%D1%8A%D1%80%D1%81%D0%B8%D0%BC-%D1%81%D0%BA%D1%80%D0%B8%D1%82%D0%B8-%D0%BA%D0%B0%D0%BC%D0%B5%D1%80%D0%B8-%D0%B2-%D1%85%D0%BE%D1%82%D0%B5%D0%BB%D0%B8-%D0%B8-airbnb", "text": "Airbnb наистина успя да промени начина, по който хората ходят на почивка. Техният модел на настаняване придаде съвсем ново измерение на туризма, което вече предизвиква вълни на влияние. Понякога това допълнително измерение е много положително - прекрасно място, където да отседнете на прилична цена, шанс да се смесите с местните хора... Но напоследък имаше няколко инциденти, при които това допълнително измерение е направо плашещо. Все повече стават случаите, при които хора намират скрити камери в предоставения им през Airbnb имот. При последната такава случка, семейство от Нова Зеландия откри камера, която предава на живо от имот, който те са наели в Корк, Ирландия. Макар от Airbnb да твърдят, че са предприели мерки за тези инциденти и да е започнало разследване по случаите, подобни случаи зачестяват все повече и повече.      \"Безопасността и защитата на личното пространство на нашата общност safety and privacy of - и онлайн, и офлайн - е приоритетна за нас\", заявиха Airbnb в изявление след инцидента в Ирландия. \"Политиките на Airbnb изрично забраняват скрити камери в имотите и приемаме изключително сериозно съобщенията за каквито и да е нарушения.\" Въпреки това, след като новозеландецът Ендрю Баркър е използвал професионалните си умения по ИТ сигурност, за да открие камерата, скрита в къщата в Корк, неговото семейство споделя съвети към други пътешественици как да сканират мрежите за скрити устройства. Проява на доверие \"Смятаме, че хората трябва да осъзнаят, че туристическият пазар е като цяло нерегулиран и ако имате проблем с това да ви заснемат, трябва да предприемете всички необходими стъпки да го избегнете,\" казва Нийли Баркър. Но дали въобще е възможно да проверявате за подобни шпионски устройства, без да изпаднете в пълна параноя? Няма спор, не би трябвало изобщо да се налага да проверяваме. Всякакво наемане на стая или къща, независимо дали е от голяма хотелска верига или частно лице, е проява на доверие, без което е трудно да не си стоиш само вкъщи. \"Очевидно е, че това се случва при незначително малцинство от общия брой на всички имоти в сайта, но никога не е лоша идея внимателно да огледате вашия Airbnb, когато пристигате, не само за скрити камери, но и за свързани със сигурността и безопасността неща, като невъзпрепятствани изходи и пожарогасители,\" коментира Полин Фромър, редакционен директор на туристическия бранд Frommer. \"Основното, което трябва да помните при отсядане в Airbnb, е че това са частни имоти, които не подлежат на същия тип инспекции, през които би преминал един хотел,\" казва Фромър. Не че гостите на хотели са напълно защитени от нахлуване в личното им пространство с дигитални средства. В Южна Корея миналия месец бяха арестувани няколко души, след като полицията съобщи, че над 1600 души тайно са били заснемани в стаи на мотели. За тези, които искат да последват съвета на Баркър, експертите по сигурността предлагат различни нива на проверки, от повърхностна до задълбочена, която може да помогне при идентифицирането на скрити камери. Преди всичко, проверете във всички стаи за странни устройства, проблясъци на обективи на камери и миниатюрни отвори, твърдят технологични уеб сайтове като Lifehacker и Digital Trends. Те може да се намират на гърба на книги, огледала, лампи, домашни растения, на места, които разкриват най-добра видимост. Приложения и скенери Фенерчетата, включително тези в смартфоните, могат да се използват за намиране на отражения от обективите на камерите. Технологичните експерти съветват да изключите осветлението и да светите с фенерче из помещенията, за да потърсите обективи. Всякакви джаджи, които изглеждат необичайно, трябва да бъдат проверени: будилници и детектори за пушек са потенциални места за скриване на камери. \"Ако приемем, че камерата има някакъв тип обектив, използвайте устройство, което има много силен светлинен източник и визьор, което да ви позволява да проверите за отражения от обектива\", обяснява проф. Алън Удуърд от Центъра за киберсигурност към университета в Съри, Великобритания. Някои камери могат да работят и на тъмно, и за да правят това, им е нужен инфрачервен източник на светлина, допълва той. \"Ако е така, можете (ако приемем, че е тъмно) да изключите всички светлини и да използвате фронталната камера на телефона, която обикновено няма вграден инфрачервен филтър, и чрез нея да видите дали има инфрачервено осветление.\" Друг от съветите на експертите е също така да се инсталира приложение на телефона, което да сканира за скрити камери. Алтернативата на това са радиочестотните скенери, които могат да се купят от специализирани магазини. \"Ако няма радиочестотно предаване, можете да купите стандартен детектор за шпионски устройства, с който да проверите стаята в търсене на скрити източници на предаване на радиовълни,\" казва Удуърд. \"Има някои продукти на пазара, които комбинират оптични и радиочестотни методи на разкриване на такива устройства.\" Интернет камерите поддържат връзка с мрежа, за да съхраняват или предават в реално време видеото, така че камерите може да са свързани с мрежата на хазяите ви в Airbnb, същата Wi-Fi мрежа, към която ви е разрешено да се свързвате - какъвто е бил случаят с фамилия Баркър в Корк, коментират от технологичната компания Fing. Компании като Fing имат устройства, които сканират Wi-Fi мрежите и виждат всички други устройства, кабелни и безжични, които са свързани с тях. Ако уеб камера няма връзка с интернет, тя не може да изпраща записите, така че изключването на Интернет връзката ще спре и стрийминга. Останете спокойни Дори и при сканиране на мрежата да не се появят камери, това не означава непременно, че няма тайно заснемане, тъй като някои хазяи осигуряват Wi-Fi мрежа за гости, която е отделна от техния личен интернет. Всеки, който открие нещо подозрително, трябва да се свърже с местната полиция, така че тя да може да разследва, и да извести Airbnb, които са обещали да разследват подобни случаи и да предприемат действия, когато това е необходимо. Сара Шлихтер, редактор в сайта за съвети SmarterTravel, казва, че въпреки скорошните публикации, инцидентите с шпиониране чрез скрити камери са рядкост. Тя съветва загрижените хора да правят базови проверки, но заявява, че пътешествениците по-скоро би трябвало да се притесняват дали в леглото няма дървеници, отколкото за електронни шпионски устройства.     При положение че няма начин да знаете предварително дали някоя стая - хотелска или Airbnb - се наблюдава, туристите просто би трябвало да се надяват, че хазяите им са коректни. \"Не бива да допускате това да бъде определящият фактор къде да изберете да отседнете,\" допълва тя. \"Също така не бива тревогите за това да влияят на способността ви да се чувствате спокойни в стаята си и да се насладите на почивката си. \"Ако сте загрижени за това, проверете стаята, когато пристигате. Ако откриете камера, съобщете на хотела или сайта, осигурил ви настаняване по време на почивка, и потърсете ново място, където да отседнете. Извън това не са много нещата, които можете да направите.\"", "date": "2019.04.13", "title": "Как да търсим скрити камери в хотели и Airbnb"}
{"url": "http://www.classa.bg/%D1%81%D0%B2%D1%8F%D1%82/item/394500-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D0%BA%D0%B0-%D0%B8%D0%BB%D0%B8-%D0%BD%D0%B5-%D1%83%D0%B8%D0%BA%D0%B8%D0%BB%D0%B8%D0%B9%D0%BA%D1%81-%D0%B8%D0%BC%D0%B0-%D1%81%D0%BB%D0%BE%D0%B6%D0%B5%D0%BD-%D1%81%D1%82%D0%B0%D1%82%D1%83%D1%82-%D0%B2-%D1%81%D0%B2%D0%B5%D1%82%D0%B0-%D0%BD%D0%B0-%D0%BC%D0%B5%D0%B4%D0%B8%D0%B8%D1%82%D0%B5", "text": "След ареста на основателя на Уикилийкс Джулиан Асанж в Лондон, адвокатът му побърза да окачестви това като посегателство срещу правата на журналистите по целия свят, които искат да разкриват тайни. Наистина ли обаче нещата са толкова ясни? Журналистика или нещо друго е Уикилийкс? Отговорът не беше така очевиден, когато тази организация нахлу в общественото съзнание в самия край на миналото десетилетие след разгласяването на правителствени документи за войните в Ирак и Афганистан. Днес изглежда дори още по-малко очевиден.     Започнат през 2006 г. като виждане на австралийския хакер Асанж, организацията Уикилийкс предоставяше данни в суров вид, а не истории – неща като личните имейли на Сара Пейлин или списъци с членове на неонацистки организации. Хилядите паметни записки, грами и други документи за американските военни усилия разгласени, след като, както се твърди, Асанж е влязъл в заговор с Челси Манинг да проникнат в компютър на Пентагона, изведоха Уикилийкс на ново равнище. Някои гледаха на Асанж като на герой, а други като на изменник. Във всеки случай това бяха бурни времена. Организацията Уикилийкс беше смятана за нов тип медийна организация, подхранвана от мощта на интернет и демократизирането на информацията. „Има отчаяна нужда от работата ни“, обясни представителят на „Уикилийкс“ Сара Харисън в коментарна статия за в. „Ню Йорк таймс“ от 2016 г. „Светът е свързан чрез неподотчетни до голяма степен на никого и на нищо властови мрежи, които обхващат индустрии и страни, политически партии, корпорации и институции. Уикилийкс хвърля светлина върху тях, като разкрива не само отделни случаи, а информация за цели властови структури“, добавя тя. Способите на организацията могат да бъдат – и понякога биват – разглеждани като заплаха за традиционните фундаменти на силата на журналистиката. Но през десетилетията и вековете журналистиката е включила в себе си много традиции. Уикилийкс оказа влияние върху две позитивни тенденции за журналистиката през последното десетилетие, смята Лиза Линч, преподавател по журналистика в Университета „Дрю“, която е писала за организацията. Според Линч този проект е изтъкнал важността на така наречената журналистика на данните, средство, ставащо все по-ценно. Тъй като „Уикилийкс“ често пъти показваше готовност да си сътрудничи с традиционните медии за начина, по който разгласяваше данните си, организацията поощри медиите да си сътрудничат повече в гоненето на истории. Станалото известно като „Панамските досиета“ разследване от 2016 г., което разкри офшорните финансови убежища на политически лидери, показа какво може да стане, когато журналистите се обединяват. Но въпреки утопичните идеали реалният живот е по-сложен. Информацията невинаги е само информация. Правителствените папки могат да разкрият военновременни информатори и да изложат на опасност живота на хора. Информацията освен това може да бъде превърната в оръжие с решения за това какво да се разкрие и какво не. Например: много хора погледнаха на решението на Асанж да публикува личните имейли на председателя на кампанията на Хилари Клинтън като признак за топли отношения с Русия и допринасящ фактор за избирането на Доналд Тръмп за президент. Едни от най-видните журналисти в историята обаче също са били застъпници на някакви тези и са изразявали ясни гледни точки. Ъптън Синклер, прогресивен „търсач на скандални истории“ от началото на 20-и век, не криел факта, че изобличаването от него на месопреработвателната индустрия в романа му „Джунглата“, е било опит да даде тласък за започване на реформи. „Целех се в сърцето на обществеността, но по случайност я ударих в стомаха“, пише по-късно той. Днес медии от целия политически спектър, от „Нешънъл ривю“ до Мадър Джоунс, от „Фокс нюз“ до Ем Ес Ен Би Си, се смятат за журналистика – макар и правена от ясно доловима идеологическа перспектива. Прибавете към това и възходът на писането в блогове и социалните мрежи, които позволяват на всеки, който има връзка с интернет, да използва понятието „журналист“ и написаното от него веднага да се разпространи по света. Резултатът от това е неяснота кой е журналист и кой не. В такава среда Асанж също представлява неясен образ. „Още от самото начало имах проблем с това да го възприема като журналист“, каза преподавателят по журналистика от Колумбийския университет Тод Гитлин, който често пише по темата за медиите. „Но той определено беше издател. Оказва се, че той беше не какъв да е издател, той беше издател, но с ясно доловима гледна точка. Неговата гледна точка е антидемократична“, заяви той. Определено Асанж, нееднозначна личност, на която много от демократите може и никога да не простят за ролята на Уикилийкс на изборите през 2016 г., не представлява фигура, будеща симпатии. Но дисквалифицира ли го това от правото да носи мантията на журналист? „Хората сега имат доста по-различно отношение към Уикилийкс, отколкото през 2010 г.“, заяви Линч. „Няма съмнение в това. Сега моето отношение към „Уикилийкс“ е много по-различно. Това обаче не означава, че вече не ме е грижа толкова много за това, което ще се случва с Уикилийкс, каза тя. Линч добави: „Ако започнем да чертаем рамки в съда кой е журналист и кой не е и разговорът стане за начина, по който Уикилийкс използваше информацията, може да получим несъзнателно предизвикани последици“. Дейвид Бордман, декан на факултета по комуникации на Университета „Темпъл“ и председател на Комитета на репортерите за свобода на пресата, заяви, че има едно ключово нещо, което отличава Уикилийкс от останалите медии: обвиненията, че Асанж е действал незаконно заедно с Манинг за придобиването на документите за войните. „Гледам на това като на нещо различно“, каза Бордман, който е бивш главен редактор на в. „Сиатъл таймс“. „Не гледам на това като на журналистическа организация“, добави той. Бордман разглежда делото на американското правителство срещу Асанж така, както то е формулирано към момента, като основано изключително и само върху действията на неговите действия с Манинг и затова не смята, че то е заплаха за журналистите. Други приемат подобна гледна точка като тесногръд прочит на случая – такъв, който може би е мотивиран от нехаресване на методите на Асанж и от разговора дали той изобщо трябва да бъде смятан за журналист.     Журналистът Глен Грийнуолд, за когото скандалите около разгласяването на информация изобщо не са нещо непознато, написа вчера в Туитър следното: „Ако си американска медийна звезда, която е прекарала две години в твърдене, че е изключително загрижена за свободата на печата заради долните публикации на Тръмп в Туитър за твоите приятели, но не надигаш глас като протест срещу това грубо посегателство срещу свободата на печата, тогава се погледни много внимателно в огледалото“.   БТА", "date": "2019.04.13", "title": "Журналистика или не? Уикилийкс има сложен статут в света на медиите"}
{"url": "http://www.classa.bg/%D1%81%D0%B2%D1%8F%D1%82/item/394501-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%87%D1%83%D0%B4%D0%BE%D0%B2%D0%B8%D1%89%D0%BD%D0%BE%D1%82%D0%BE-%D0%BF%D1%80%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D0%B3%D0%BE%D1%80%D0%B1%D0%B0%D1%87%D0%BE%D0%B2", "text": "Иракското издание Saut al-Iraq публикува четвъртата част на книгата на иракския професор Наджм Ад-Далими, в която ученият разгромява лидера на СССР Михаил Горбачов. Историкът е ужасен, че генералният секретар за нищожно малка сума и за одобрението на Запада е разрушил най-могъщата държава за времето си. Наджм Ад-Далими споделя, че през 2008 година Михаил Горбачов е пристигнал в САЩ, където е получил почетния медал «Свобода» и премия в размер на 100 000 долара за принос в развитието на САЩ и за работата с източноевропейските страни, особено с ГДР. Но професорът не счита дейността на съветския генерален секретар за успешна. Според близкоизточния учен, Горбачов е предал СССР, разрушил е държавата, унищожил е справедливия строй и идеологията, направил е това за дребни стотинки.     Професорът поясни, че Горбачов, подкрепян на члена на Политбюро на КПСС, един от архитектите на «перестройката» Александър Яковлев, е успял за кратко време да унищожи цялото наследство на СССР. Например, Яковлев свалил от ръководните длъжности болшинството лица, които провеждали идеологическа и информационна работа, изкривил научната идеология на марксизма-ленинизма, която е в основата на изграждането на социалистическото общество. За отслабването на ролята и статуса на Комунистическата партия на СССР като главна политическа сила Горбачов и Яковлев отменили член 6 от Конституцията на СССР, което позволило да се утвърди принципът на  политическия плурализъм. Пуснатият процес на «перестройка» ликвидирал всички достижения в социално-икономическата, научната и военната области. Независимо от това, че Горбачов уж искал да извърши ефективна модернизация на предприятията, фактически заводите били подложени на пълно унищожаване, банкрут и бъдеща продажба на безценица. По-късно това довело до приватизацията на предприятията на бизнесмени и новородената класа на буржоазията, която се превърнала в социалната и икономическа опора на управляващите тогава, счита професорът.     Според учения, последният генерален секретар на ЦК на КПСС — чудовищно е предал своята държава и заслужено се оказал в калта на историята.    ", "date": "2019.04.13", "title": "Цената на чудовищното предателство на Горбачов"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394494-5-%D0%B3%D0%BE%D0%B4%D0%B8%D0%BD%D0%B8-%D0%BC%D0%B8%D1%81%D1%82%D0%B5%D1%80%D0%B8%D1%8F-%D1%81", "text": "Двете деца на Стоянка Дудекова от Карлово вярват че майка им е жива. Тя изчезна на 26 март 2014 г. и оттогава няма следа от нея. 18-годишният ѝ син Христо ще е абитуриент следващия месец, а сестра му Ивелиана ще е абсолвентка, съобщава novavest.bg. „Минах три пъти през детектор на лъжата, тъй като подозираха мен за изчезването ѝ. Но издържах тестовете\", заяви бившият съпруг на Стоянка Веселин Божилов. Двамата се развели пет месеци преди тя да потъне мистериозно. Заради влошените им отношения криминалистите смятали, че Веселин може да е замесен в престъпление срещу нея. „Делото за Дудекова е спряно, защото всички процесуални възможности са изчерпани\", заяви зам. окръжният прокурор на Пловдив Галина Андреева-Минчева. Тя поясни, че продължава издирването на Стоянка от Интерпол, включена е и в Шенгенската информационна система.      На няколко пъти досега разследващите са сравнявали ДНК, взета от слюнките на двете деца на Стоянка и от баща й, с проби на неразпознати трупове на жени. открити у нас и чужбина. Съвпадения обаче нямало. Децата на Дудекова не губят надежда и се надяват да видят майка си на своите балове. Христо завършва гимназия в подбалканския град, а кака му се дипломира в Пловдивския университет с лингвистика. „Отлична студентка е. Възнамерява да запише магистратура. Христо няма амбиции за висше, ще помага в семейния магазин за авточасти\", обяснява бащата. От няколко дни синът му бил в еуфория, след като взел книжка. Имал желание да кара джипа на баща си, но той е категорично против. Смята, че млад шофьор не бива да управлява 3000 кубика кола. Затова Ивелиана ще седне зад джипа, а Христо ще трупа опит зад волана на нейния \"Фолксваген Поло\". „Грижа се децата, опитвам се да заместя майка им. Не говоря с тях за нея, за да не ги разстройвам\", казва Божилов. След изчезването на Стоянка той живее в нейния дом на ул. „Васил Караиванов\" заедно със сина и дъщеря си. Снимките ѝ още висят по стените. Всички врачки, при които ходили, ги уверявали, че ще се появи жива и здрава.      Веселин признава, че не поддържа никакви връзки с роднините на бившата си жена заради обвиненията, които са хвърлили върху него. Сестра ѝ Станка многократно заявявала пред медиите, че Божилов има пръст в изчезването на Стоянка, но липсвали всякакви улики срещу него. 48-годишната жена е излязла от дома си преди пет години и тръгнала на работа първа смяна, но така и не стигнала до спирката на служебния автобус. Проверени са всички възможни версии – за похищение, прегазване с кола и скриване на трупа, убийство, бягство в чужбина, но нито една не се е потвърдила.  ", "date": "2019.04.13", "title": "5 години мистерия с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394495-%D1%81%D0%B5%D1%80%D1%85%D0%B8%D0%BE-%D0%B0%D0%B3%D1%83%D0%B5%D1%80%D0%BE-%D0%B7%D0%B0%D0%B1%D0%B8-%D1%81%D0%B5%D0%BA%D1%81%D0%B8-%D0%BC%D0%B0%D1%86%D0%BA%D0%B0", "text": "Лидерът в голмайсторската листа на английската Висша лига Серхио Агуеро от шампиона Манчестър Сити заби нова секси мацка, тръбят медиите в родната му Аржентина. Става въпрос за София Калцети, спечелила сърцето на нападателя след раздялата му със Зоя Кристофоли. 22-годишната красавица вече пристигна в Англия, след като Кун Агуеро ѝ изпратил самолетен билет. Тя публикува снимки в социалните мрежи от Острова, но сама, тъй като нападателят искал връзката им да остане тайна.     София Калцети гради кариера на модел и в същото време е студентка, като следва публични комуникации. Хубавицата е поредната жена, с която аржентинецът излиза след дългогодишната му връзка с певицата Карина Техеда. Кун Агуеро сменя жените до себе си почти всеки месец, а за последната половин година е бил заедно със Зоя Кристофили, Тейлър Уорд и Лола Магнин. Той има и един неуспешен брак с дъщерята на легендата Диего Марадона - Джанина.                              ", "date": "2019.04.13", "title": "Серхио Агуеро заби секси мацка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394496-%D1%81%D0%B5%D0%BA%D1%81%D0%B8-%D0%BF%D0%BE%D0%BF%D0%B0%D0%B4%D0%B8%D1%8F-%D1%81%D0%B5-%D1%8F%D0%B2%D0%B8-%D0%BD%D0%B0", "text": "В руския град Чагнитогорск съпруга на свещеник реши да се яви на конкурс за красота, но след победата я побъркали от тормоз в интернет. Накрая Оксана Зотова се принудила да закрие акаунта си в Инстаграм. Козметичката и собственичката на салон за красота Оксана решила да участва в конкурса \"Ти си уникална\". Но в социалните мрежи я побъркали от негативни коментари и накрая съжалявала жестоко за решението си, независимо от победата. Свещеникът е заявил, че тормозът бил правилен. Той разказва, че след скандала бил преместен да служи в магнитогорско село.      Накрая съпругата му си направила своите изводи и разбрала грешките си. Свещеникът опровергава твърденията на потребител в мрежата, че той и съпругата му са ходили на почивка в Барбадос и твърди, че едва наскоро научил, че има такъв остров. Скандалът се разраства, когато анонимен потребител коментира под ефектните снимки на Оксана, че тя всъщност е жена на свещеник.      След това в Мрежата се появяват много критични мнения. Хората смятат, че съпруга на свещеник не можа да се показва по този начин. Все пак в интернет се появили и застъпници, които пишат, че \"майките - също се хора\", а и подобни критики се превръщали в мерзост.      Протойереят Феодор Саприкин - председател на местния епархален съд, е заявил, че е \"голям грях, когато жената на свещеника се показва така безсрамно\". По думите му \"Сергей Зотов няма да бъде върнат на предишния си пост, докато съпругата му не се покае. \"Какъв е този свещеник, който не може да управлява дори собственото си семейство\", пита той.    ", "date": "2019.04.13", "title": "Секси попадия се яви на..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394497-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BF%D0%BE%D0%BB%D1%83%D0%B4%D1%8F-%D0%B7%D0%B0%D1%80%D0%B0%D0%B4%D0%B8", "text": "Всеки родител знае, че собствените му деца са най-красивите създания на света. Но дори и най-любящите родители биха имали трудности да отрекат, че 7-годишната Махдис Мохамади от Иран просто има зашеметяващ и необичаен вид.      Очарователното малко момиченце стана изключително популярно в Instagram, а след като интернет научи за невероятната й визия – тя прилича на жива кукла, редица марки започнаха да се избиват за нея и да искат да я наемат за модел.    ", "date": "2019.04.13", "title": "Интернет полудя заради..."}
