{"url": "http://www.classa.bg/%D1%81%D0%B2%D1%8F%D1%82/item/395225-%D0%BF%D1%83%D1%82%D0%B8%D0%BD-%D0%B8-%D1%82%D1%80%D1%8A%D0%BC%D0%BF-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B2-%D1%82%D0%B5%D0%BB%D0%B5%D1%84%D0%BE%D0%BD%D0%B5%D0%BD-%D1%80%D0%B0%D0%B7%D0%B3%D0%BE%D0%B2%D0%BE%D1%80", "text": "В петък руският президент Владимир Путин проведе телефонен разговор с американския си колега Доналд Тръмп, с когото обсъди политическата ситуация във Венецуела и денуклеаризацията на Северна Корея. По време на обмена на мнения за ситуацията във Венецуела, руският лидер подчертал, че само венецуелците имат право да определят бъдещето на своята страна. Във връзка с това той добавил, че външната намеса във вътрешните работи на нацията и опитите за смяна на властта подкопават перспективите за политическо решение на кризата. Президентите, които посветиха голяма част от разговора си на Северна Корея, подчертаха ангажимента си към денуклеаризацията на страната и нормализиране на ситуацията на Корейския полуостров. Според прес-секретаря на Белия дом Сара Сандърс, Тръмп помолил Путин да окаже натиск върху Северна Корея по този въпрос. От своя страна, руският лидер е информирал Тръмп за ключовите резултати от неотдавнашната му среща с лидера на Северна Корея Ким Чен-ун във Владивосток. Путин подчертал, че изпълнението на поетите от Пхенян ангажименти трябва да бъде придружено от съответни мерки за намаляване на натиска на американските санкции. Освен това Путин и Тръмп обсъдиха възможността за сключване на ново ядрено споразумение между Русия, САЩ и Китай, както и разширяването на съществуващия договор за мерки за намаляване и ограничаване на стратегическите офанзивни оръжия. Също така президентите разгледаха ситуацията в Украйна в контекста на неотдавнашните избори в страната. По-специално, руският президент подчертал, че новият държавен глава на Украйна трябва да предприеме реални мерки за изпълнението на споразуменията в Минск, които са от съществено значение за разрешаването на конфликта в Украйна. Говорителят на Кремъл, Дмитри Песков, потвърди, че президентите са говорили час и половина. Според Сандърс, двамата лидери са говорили и за доклада на специалния прокурор Робърт Мюлер. Разговорът между лидерите \"беше много положителен\", добави говорителят на Белия дом. От своя страна американският президент подчерта в своя профил в Twitter, че разговорът е бил \"много продуктивен\". Сред другите теми президентите са обсъдили и развитието на взаимно изгодни търговски и инвестиционни отношения между техните страни.", "date": "2019.05.05", "title": "Путин и Тръмп обсъдиха ситуацията във Венецуела и Северна Корея в телефонен разговор"}
{"url": "http://www.classa.bg/%D1%81%D0%B2%D1%8F%D1%82/item/395220-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%BF%D0%BE%D1%87%D0%B5%D1%82%D0%BE%D1%85%D0%B0-%D0%BC%D0%B0%D0%BB%D0%B2%D0%B5%D1%80%D0%B4%D0%B5,-%E2%80%9E%D1%81%D0%B2%D0%B5%D1%82%D0%B5%D1%86%D1%8A%D1%82-%D0%BD%D0%B0-%D0%BD%D0%B0%D1%80%D0%BA%D0%BE%D1%82%D1%80%D0%B0%D1%84%D0%B8%D0%BA%D0%B0%D0%BD%D1%82%D0%B8%D1%82%D0%B5%E2%80%9C", "text": "Стотици хора участваха в шествие в град Кулиакан, Синалоа (северозападната част на Мексико), за да отпразнуват 102-та годишнина от смъртта на Хесус Малверде, смятан за „светец на наркотрафикантите\". В ритъма на традиционна музика мъже, жени и деца придружаваха шествието със статуи на Малверде, закрепени върху ван, докато някои хора изливаха бутилки алкохол върху фигурите, вероятно някакъв местен ритуал. Този бандит, роден в Синалоа, е култ за много хора в тази област на страната, които идват да се молят в параклис, построен специално, за да го почитат.", "date": "2019.05.05", "title": "В Мексико почетоха Малверде, „светецът на наркотрафикантите“"}
{"url": "http://www.classa.bg/%D1%81%D0%B2%D1%8F%D1%82/item/395221-%D0%BE%D1%82%D0%BA%D1%80%D0%B8%D1%85%D0%B0-%D0%BA%D0%B0%D0%BA-%D0%BE%D1%81%D0%B8%D1%82%D0%B5-%E2%80%9E%D0%B7%D0%BE%D0%BC%D0%B1%D0%B8%D1%80%D0%B0%D1%82-%D0%B8-%D0%BF%D0%BE%D1%80%D0%BE%D0%B1%D0%B2%D0%B0%D1%82%E2%80%9C-%D0%BF%D0%B0%D1%8F%D1%86%D0%B8%D1%82%D0%B5", "text": "Механизмът, чрез който паразитоидните оси успяват да „зомбират\" паяците и да ги накарат да действат в съответствие със собствените им интереси, е мистерия, която най-накрая може би е разкрита, според Biological Journal of Linnean Society. Изследователите Уилям Еберхард от Института за тропически изследвания в Смитсониън и Марсело Гонзага от Федералния университет в Бразилия събраха необходимите доказателства, за да потвърдят, че процесът на господство над паяците се извършва от ларвите чрез психотропни вещества. Според събраните данни, процесът започва, когато един вид оси поставя яйцата в корема на паяците. При раждането ларвите инжектират екдизонов хормон, който достига до централната нервна система. По този начин те успяват да променят поведението на своите гости и да повлияят върху изграждането на мрежи, подобни на паяжините, като определят мястото и дизайна им, така че да служат като пашкул за ларвите. По този начин осите получават \"място с гарантирана безопасност за техните ларви за сметка на техния домакин\", обясни Гонзага. От своя страна Еберхард добави, че изучаването на тези нови видове мрежи ще им позволи „да анализират процеса на зомбификация с безпрецедентни подробности\". След като защитната мрежа бъде завършена, осите убиват паяка", "date": "2019.05.05", "title": "Откриха как осите „зомбират и поробват“ паяците"}
{"url": "http://www.classa.bg/%D1%81%D0%B2%D1%8F%D1%82/item/395222-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%BA%D0%BE%D1%82%D0%B2%D0%B0-%D0%B2-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%B7%D0%B0%D0%BB%D0%B8%D0%B2,-%D0%BA%D1%8A%D0%B4%D0%B5%D1%82%D0%BE-%D0%BA%D0%BE%D1%80%D1%82%D0%B5%D1%81-%D0%B5-%D0%BF%D0%BE%D1%82%D0%BE%D0%BF%D0%B8%D0%BB-%D0%BA%D0%BE%D1%80%D0%B0%D0%B1%D0%B8%D1%82%D0%B5-%D1%81%D0%B8", "text": "Европейска котва, направена от дърво от XV век, бе открита в Мексиканския залив, по-специално във водите на Вила Рика, в мексиканския щат Веракруз, гласи изявление на Националния институт за антропология и история (INAH) в Мексико. Откритието е направено в рамките на проекта за подводна археология във Вила Рика, извършен от експерти от IMAH и САЩ, чиято цел е да се намерят 10-те плавателни съда, които испанският конкистадор Ернан Кортес е потопил там преди 499 години, за да предотврати непокорството на войските си. Посочено е, че котвата, намерена на 12 метра под морската повърхност, е в добро състояние, защото е била покрита с утайки. Извършените анализи позволяват да се установи, че котвата датира от 15-ти век. В допълнение, други изследвания разкриха, че нейната дървесина е от „ендемичен дъб от кантабрийския корниз на север в Испания\". Това съобщиха Сусана Кселуанци и Хосе Луис Алварадо, двама специалисти от лабораторията на археоботаника на INAH. Въпреки това, следователите признават, че все още няма категорични индикации за свързване на артефакта с някой от корабите, които Кортес потопил през 1519 г. Засега специалистите планират да продължат изучаването на котвата и да изследват десетките магнитни аномалии в района.", "date": "2019.05.05", "title": "Намериха европейска котва в Мексиканския залив, където Кортес е потопил корабите си"}
{"url": "http://www.classa.bg/%D1%81%D0%B2%D1%8F%D1%82/item/395223-%D1%81%D1%83%D0%BF%D0%B5%D1%80%D0%B2%D1%83%D0%BB%D0%BA%D0%B0%D0%BD%D1%8A%D1%82-%D0%BE%D1%82-%D0%B9%D0%B5%D0%BB%D0%BE%D1%83%D1%81%D1%82%D0%BE%D1%83%D0%BD-%D0%BF%D1%80%D0%B5%D0%B4-%D0%B8%D0%B7%D1%80%D0%B8%D0%B3%D0%B2%D0%B0%D0%BD%D0%B5", "text": "През месец април, в околностите на супервулкана Йелоустоун, в северозападната част на щата Уайоминг (САЩ), са регистрирани общо 63 земетресения. Въпреки, че величината на най-силните от всички е била едва 2.6, някои експерти предупреждават, че не това притеснява властта, а количеството им. Поредицата от слаби трусове около вулкана може да е знак за следващото му изригване, казва Скот Бърнс, професор по геология в Университета в Портланд, в щата Орегон, интервюиран от Daily Express. \"Ако има сеизмична дейност под активен вулкан, работна хипотеза е, че магмата се движи\", казва ученият. Според професора от Университета на Юта, Робърт Смит, автор на книгата \"Прозорци в Земята\", изригването на супервулкана Йелоустоун ще доведе до \"пълно унищожение и ще покрие цялата западна част на Съединените щати с пепел. Колоната от пепел ще бъде толкова гъста, че ще възпрепятства въздушния транспорт и ще създаде проблеми с глобалното снабдяване с храни.\" Въпреки това, предвид страха, породен от скорошните земетресения, други експерти опровергават теорията за следващо изригване на котела. В този смисъл, Джейми Фарел, доктор по геофизика в Университета на Юта, припомня, че трусовете са доста често срещани в района близо до Йелоустоун и че те са част от естествения му цикъл. \"Няма индикация, че този сеизмичен микс е свързан с движението на магмата през повърхностната кора\", казва Фарел. Последното изригване на този котел се е случило преди 700 000 години и специалистите смятат, че той трябва да се повтаря на всеки милион години. През лятото на 2017 г. са регистрирани повече от 2500 земетресения в Националния парк Йелоустоун, един от най-дългите сеизмични рояци. Повечето от земетресенията бяха много слаби, но някои в парка достигнаха магнитуд 4.4.", "date": "2019.05.05", "title": "Супервулканът от Йелоустоун пред изригване?"}
{"url": "http://www.classa.bg/%D1%81%D0%B2%D1%8F%D1%82/item/395224-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B8%D0%B7%D1%81%D1%82%D1%80%D0%B5%D0%BB%D1%8F-%D1%80%D0%B0%D0%BA%D0%B5%D1%82%D0%B8-%D1%81-%D0%BC%D0%B0%D0%BB%D1%8A%D0%BA-%D0%BE%D0%B1%D1%81%D0%B5%D0%B3-%D0%BA%D1%8A%D0%BC-%D1%8F%D0%BF%D0%BE%D0%BD%D1%81%D0%BA%D0%BE-%D0%BC%D0%BE%D1%80%D0%B5", "text": "В събота, 4 май, между 9:06 и 9:27 ч. сутринта местно време, Северна Корея изстреля серия от неидентифицирани ракети с малък обсег, съобщава южнокорейската агенция Йонхап, цитирайки военни данни. Първоначално изстрелите бяха описани като ракети, въпреки че по-късно южнокорейските военни се позоваха в по-общ план на снаряди, без да уточняват техния тип и без да ги наричат ракети. Според Съвместния генерален щаб на Южна Корея, снарядите са изстеляни към Японско море от районите близо до севернокорейския град Уонсан, разположен на източния бряг. Южнокорейските военни изчислиха, че снарядите обхващали разстояние между 70 и 200 км. \"Нашите въоръжени сили внимателно наблюдават движенията на Северна Корея\", увериха от съвместния щаб, добавяйки, че поддържат тясна координация със САЩ. Говорителката на Белия дом Сара Сандърс потвърди че САЩ \"следят действията на Северна Корея и продължават да наблюдават ситуацията на Корейския полуостров.\" Ако в действителност става въпрос за изстрелване на ракети, това ще е първото, което Пхенян .извършва от ноември 2017 г., когато пусна най-мощната си междуконтинентална балистична ракета Hwasong-15. Тя измина 950 километра и достигна височина от 4475 метра, преди да падне на около 250 километра източно от японската префектура Аомори, в изключителната икономическа зона на страната.", "date": "2019.05.05", "title": "Северна Корея изстреля ракети с малък обсег към Японско море"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/395216-%D1%88%D0%BA%D0%B2%D0%B0%D1%80%D0%B5%D0%BA-%D0%BF%D0%B8%D1%82%D0%B0-%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%BE%D1%81%D0%B2%D0%B5%D0%BD-%D1%81-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D1%89%D0%B5-%D1%81%D0%B5-%D0%B1%D0%BE%D1%80%D0%B8%D1%82%D0%B5-%D0%BB%D0%B8-%D0%B8-%D1%81-%D0%B3%D0%B5%D1%80%D0%B1%D0%B5%D1%80%D1%81%D0%BA%D0%B8%D1%82%D0%B5-%D1%82%D1%80%D0%BE%D0%BB%D0%BE%D0%B2%D0%B5", "text": "  Миналата седмица си позволих да се пошегувам във фейсбук с Вашия колега от листата на ГЕРБ, г-жа Ева Майдел. За тази шега аз няма да се извиня, защото политиката не може да бъде само мили приказки, тя е също и съревнование. Във Фейсбук обаче има много граждани, които никак не могат да търпят някой да се шегува с политическите им любимци. Те се надигнаха срещу мен с анонимния си гняв и докладваха публикацията, докато Фейсбук не я изтри и не блокира профила ми за 30 дни. Има ли орган в Брюксел, който бди за нелегална намеса в демократичните избори? Който защитава конституционните права на кандидатите пред интернет платформите?” Това пише в свое отворено писмо кандидатът за евродепутат Кристиян Шварек, което е адресирано до Мария Габриел в качеството ѝ на еврокомисар.       Отворено писмо до еврокомисар    Уважаема г-жо Габриел, Обръщам се към Вас не в качеството Ви на водач на изборна листа, а в качеството Ви на европейски комисар по дигиталната икономика и общество. Казвам се Кристиян Шкварек, кандидат под номер седем в листата на ВМРО-БНД. Окуражен от Вашата отзивчивост по повод на едно публично обръщение на   преди две седмици, сметнах че тази отворена форма е подходяща. Съвсем не е и не бива да се счита под достойнството на един политик да разговаря публично със своите опоненти. Вие вече дадохте добър пример, но позволете да изпитам Вашата отзивчивост още малко. Миналата седмица си позволих да се пошегувам във фейсбук с Вашия колега от листата на ГЕРБ, г-жа  . За тази шега аз няма да се извиня, защото политиката не може да бъде само мили приказки, тя е също и съревнование. Във Фейсбук обаче има много граждани, които никак не могат да търпят някой да се шегува с политическите им любимци. Те се надигнаха срещу мен с анонимния си гняв и докладваха публикацията, докато Фейсбук не я изтри и не блокира профила ми за 30 дни. 30 дни, тоест цялата изборна кампания аз ще прекарам откъснат от дълго събираната си аудитория и няма да мога да агитирам за себе си и да изразявам политически позиции. Има мода такива хора (масово докладващи публикации) да бъдат наричани “платени тролове”, но аз бих искал да вярвам, че те са искрени поддръжници на своите кандидати и са мобилизирани от чиста политическа страст. Ала дори да допуснем докрай, че те са искрени, безкористни и спонтанни, пак не можем да си затворим очите пред такъв проблем. Тълпата може да е искрена в своята ненавист и гняв, но в демократичните държави ние не ѝ позволяваме да разкъсва нашите политически опоненти. При все това, в XXI век ние се сблъскваме с феномена на онлайн тълпата – озлобена и анонимна. Тя има на свое разположение не сопи и вили, а фейсбук бутони за докладване. Ако се съберат достатъчно много доклади, могат да блокират профила на политически кандидат като мен без особено усилие. И докато кандидатът се оправи с фейсбук бюрокрацията, кампанията вече е изтекла. Вашият кандидат за президент на Европейската комисия,  , неспирно говори за защитата на нашата демокрация от онлайн заплахи – фалшиви новини, руски тролове, хакерски атаки и други плашила. Но в тази борба срещу врага отвън, Вие напълно забравихте за враговете на демокрацията отвътре. “Намесата в изборите”, това е заплаха, която идва най-напред от нас самите и се способства най-вече от неясните, анонимни и тромави правила на Фейсбук. Затова аз ще подам жалба в ЦИК, но Вие добре знаете, че България няма нито правните инструменти, нито силата да се справи с тази глобална платформа, когато тя стане заплаха за демокрацията. Силата да стори това има Европейският съюз, но Вашите инициативи там се фокусират върху налагането на още цензура, както в случая с директивата за авторските права, вместо върху защитата на правото ни на свобода на словото и изразяването. Вие сте, по закон, наш представител и застъпник пред глобалните корпорации и медийни платформи, когато те постъпват с гражданите като с нули и единици. Затова сега ви питам – към кого, освен към Вас да отнеса жалбата си? Има ли орган в Брюксел, който бди за нелегална намеса в демократичните избори? Който защитава конституционните права на кандидатите пред интернет платформите? Моля да считате това писмо за официален сигнал от български гражданин към еврокомисар. И ако не е във властта и компетенцията Ви да решите такъв проблем, то как ще убедите гражданите да вярват в Съюза? А да Ви подкрепят за още един мандат?", "date": "2019.05.05", "title": "Шкварек пита Мария Габриел: Освен с фалшивите новини ще се борите ли и с герберските тролове?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395217-%D0%BF%D1%80%D0%B5%D1%84%D0%B5%D1%80%D0%B5%D0%BD%D1%86%D0%B8%D0%B8%D1%82%D0%B5-%D1%89%D0%B5-%D0%BF%D1%80%D0%B5%D0%BD%D0%B0%D1%80%D0%B5%D0%B4%D1%8F%D1%82-%D0%B4%D1%80%D0%B0%D0%BC%D0%B0%D1%82%D0%B8%D1%87%D0%BD%D0%BE-%D0%BB%D0%B8%D1%81%D1%82%D0%B8%D1%82%D0%B5", "text": "Свикнахме Фейсбук да ни припомня събития на точната дата, а понякога - и в подходящия момент. Такъв е случаят на Първи май преди осем години с първата среща на първата по рода си група в социалната мрежа, издигнала кандидатурата ми за президент. След шествието се събрахме в Борисовата градина не просто да се видим кои сме, но и да си вдъхнем увереност, че няма начин да не бъдем чути и върховете да не се съобразят с нас. Енергията на тези няколко хиляди души повлия на БСП и ме доведе до третото място в тайното гласуване за излъчване на кандидата за държавен глава на лявата партия. При това, както се казва, с голи ръце, без никакъв организационен, медиен и финансов ресурс, с една пресконференция в БТА и с нестихващия ентусиазъм на активистите и членовете на групата, три хиляди от които и до днес не са я напуснали. Припомням случката не от суета или заради егото, каквото навярно всеки, макар и в мъничка степен, има. А заради тези, които дойдоха и които ще идват след нас. Нека знаят, че инициативите отдолу не са толкова безпомощни и безперспективни, както на мнозина им се струва. След като преди осем години можеше да се стигне до финалната права, и то не просто без съдействие от апарата, а и при мобилизацията му да работи за друга кандидатура, чиито номинации в последната седмица набъбнаха в пъти, сега успехът чрез подкрепа отдолу е не просто много, а също в пъти по-възможен. Припомням това, защото Фейсбук улучи не само датата, но и момента. В предстоящите избори за Европейски парламент властта ще премине не на думи, а реално в ръцете на избирателите. Преподреждането на листите ще се случи чрез преференциите. Неслучайно ГЕРБ побърза да ги отмени. Опитът показа, че неговите избиратели най-малко се възползват от възможността да изразят предпочитания, но вождисткият манталитет в тази партия не е склонен да приеме дори минимални корекции на взетите от центъра решения. Едва след сурови скандали управляващите върнаха в Изборния кодекс правото на преференциално гласуване. Отсега е ясно, че това едва ли ще се отрази върху поведението на собствените им избиратели, но в листите на демократичните партии могат да настъпят сериозни, дори драматични промени. Това е полезно за политическите формации. Ако всички кандидати имат своите сфери на влияние, усилията им да привлекат предпочитания за себе си ще разтворят максимално ветрилото на общата подкрепа. Донякъде е неудобно за ръководствата, защото вижданията им за балансирана листа могат да бъдат обърнати с хастара навън. Но в крайна сметка техният интерес е да имат повече евродепутати, па макар и някои от фаворитите им да се озоват извън избираемата зона. Особено важна роля могат да изиграят преференциите за озониране на политическия живот. Години наред активността е ниска както заради изпарилата се вяра, че участието в изборите ще промени нещо, така и заради горчивата убеденост, че отделният глас няма никакво значение. Преференциите ще направят всяка бюлетина важна, а подателят й - по-отговорен. Така постепенно достатъчна част от избирателите могат да формират у себе си оная политическа култура, позволяваща да се въведе и мажоритарният вот. И той да бъде реално избор между личности за разлика от 2009 г., когато мажоритарният елемент катастрофира и в нито един район не успя да излезе от сянката на партийната доминация. Преференциите ще пренаредят както никога досега листите. Може би много по-шокиращо от ефекта \"15/15\". Дали ще е за добро, ще зависи вече не от партийните ръководства, а от избирателите.  ", "date": "2019.05.05", "title": "Преференциите ще пренаредят драматично листите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395218-%D0%BC%D0%B0%D0%B9-%D0%BD%D0%B8%D0%B5,-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5,-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D1%81%D0%BC%D0%B5-%D0%BF%D0%BE-%D0%BF%D1%80%D0%BE%D1%81%D1%82%D0%B8-%D0%BE%D1%82-%D1%81%D0%B0%D0%BC%D0%B8%D1%82%D0%B5-%D1%81%D0%B5%D0%B1%D0%B5-%D1%81%D0%B8", "text": "Признавам си, че перифразирах заглавието на този ми текст от неизвестен коментатор от форумите, който написа по повод снощните изяви на Премиера Бойко Борисов: \"Бойко Борисов е по-прост от самия себе си!\"... Признавам си, че тук не искам и няма да коментирам Организираната Престъпна Група ГЕРБ - преди известно време в \"Поглед.Инфо\" публикувах статията си: \"Реваншът и провалът на слугите\", която имаше повече от 67 000 прочитания, така че за Мутренската Групировка няма какво повече да кажа!... Признавам си, че от гледна точка на последната ми книга: \"Критическата психология на българската история\" - Университетско издателство \"Св. Климент Охридски\", 2018 г. - в момента, днес, утре и в други ден, се задава толкова организирана проява на поредната наша българска простотия, за която не виждам някой да си дава сметка?!... Признавам си, че имам предвид абсурдната българска тъпанарска еуфория  около предстоящото посещение на йезуита-аржентинец, избран от абсурдната католическа догма за \"Земния наместник на Бога\", съвместяващият едновременно правителствен ръководител на Ватикана, но и \"Духовен Глава\" на целия католически свят?!... Признавам си, че нямам нищо лично против папа Франциск, дори напротив - ако в тъпанарската българска еуфория, промотирана от Бойко Борисов - \"по-простия от самия себе си\", не властваше типично българският ни комплекс за малоценност, за който посещението на папата ще ни направи \"световно известни\", щяхме да чуем признанието на йезуита-аржентинец за просветителската роля на Светите Братя Кирил и Методий, чиито ученик Свети Климент Охридски продължи тяхното дело и създаде не кирилицата, а БЪЛГАРИЦАТА! С други думи признанието, че ние,  българите, сме създатели на Цивилизация, защото нашите предци са създатели на Писменост, на Азбука - не \"славянска\", а тъкмо БЪЛГАРСКА!... Признавам си, че огромното ми възмущение се дължи не само на Бойковата  Простотия, но и на Българската Простотия като цяло - българската ни  комплексарщина се въодушевява до неизмерими висоти от предстоящото  посещение на папа Франциск, но само и единствено като знак за нашата  измислена съпричастност към Западната цивилизация?!... Няма такова  нещо, уважаеми и драги, имам предвид съпричастността - прочетете дори  \"Фигаро\" от вчера, за да разберете, че нашите \"цивилизационни евро-атлантически партньори\" продължават да гледат на нас като на други, като на второ качество хора!... И знаете ли защо - защото просто ние сме православни християни!... Друг е въпросът, че самите ние, българите, сме създатели на тази цивилизация, православната!!!... Признавам си, че ми се повръща от всеобщата българска простотия - на  т.нар. \"политически елит\", на т.нар. \"медии\" и на липсата на каквато и  да е съпротива от т.нар. \"народ\"!... Припомням само, че миналата година руският патриарх Кирил каза и призна недвусмислено: \"Без българското православие нямаше да има руско православие!\". И цялата политико-медийна пасмина се надпревари да го обругае, да го заклейми, да подчертае тъпанарския български външно-политически васалитет, ситуиран в последните години към Вашингтон, Брюксел и НАТО?!... А руският патриарх просто каза и призна по друг начин това, което твърдя години наред - че чрез Българицата и произтичащото от нея Православие ние, българите, сме Историческият Субект на Цивилизацията на  Писмеността и Православието!... Е, след като по един или друг начин, и Руският Патриарх Кирил, и Папа  Франциск, признават Цивилизационната Субектност на българския народ,  защо ние, българите, трябва да се държим като абсолютни идиоти, като  кретени, които заклеймяват единия, а боготворят другия, който дори не  е наш християнски брат, в смисъл православен?!... Много, даже почти  всички тъпанари-журналисти, кретени-политици и пълни идиоти-коментатори и \"анализатори\" се опитаха да заклеймят позицията на Българската Православна Църква не за друго, а защото те никога не са били православни християни! Цялата тази паплач се интересува от съвършено други неща, камо ли да се опита дори да осъзнае нашата Българска Цивилизационна Субектност?!... Поклон пред позицията на Богочестивия ни Патриарх Неофит, на Светия  Синод и на Българската Православна Църква!... Призовавам ги да анатемосат цялата паплач, която си позволява да прави  пореден опит да се кланя на онези, които по принцип мразят от дъното на душата си Православието!!!... Това е положението, уважаеми дами и господа, драги ми другарки и другари!   Проф. Людмил Георгиев  ", "date": "2019.05.05", "title": "Май ние, българите, наистина сме по-прости от самите себе си?!..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395219-pr-%D0%B5%D0%BA%D1%81%D0%BF%D0%B5%D1%80%D1%82-%D0%BA%D0%B0%D0%BA-%D0%B4%D0%B0-%D0%BE%D1%82%D0%BB%D0%B8%D1%87%D0%B8%D0%BC-%D0%BF%D0%BB%D1%8F%D0%B2%D0%B0%D1%82%D0%B0-%D0%BE%D1%82-%D0%B8%D1%81%D1%82%D0%B8%D0%BD%D1%81%D0%BA%D0%BE%D1%82%D0%BE", "text": "Идват европейските избори. Партиите са започнали яростни кампании. Скандали валят от всички посоки. Как ще се избере за кого да дадем вота си? Как да отличим плявата от истинското? Не знам за вас. Аз ще заложа на някои ценности. И така ще формирам мнението си. Ето какви ще са моите критерии при избора ми за кого да гласувам: 1. Ще подкрепя партията, която няма в листата си или в ръководните си органи бивши агенти на Държавна сигурност. Все пак е срамно с нашите гласове да ги легитимираме пред Европа. 2. Ще гласувам за партията, която ясно покаже, че мисли за бъдещето, а не се забива в миналото. 3. Ще подкрепя партията, чиито представители отиват Там, за да се научат, и после направят Тук да е като Там. За да няма смисъл българите да бягат. 4. Няма да подкрепя партията, която иска Там да направи като Тук. Тук нещо не сме много успешен модел. 5. Няма да подкрепя партия, чиито кандидати или ръководни органи имат богати роднини, станали богати след като политиците са започнали държавната си дейност. И то по случайност в същата област, в която работят съответните политици. 6. Няма да подкрепя партия, чиито представители имат богати роднини, станали богати през последните няколко години. Добре де, може и малко въображение да се опитате да използвате. „Мама с хотел“ и „брат с кооперация от студия“ вече се изтърка. Поне един взаимен фонд направете (после ще ви кажа какво е това). 7. Няма да подкрепя партия, чиито кандидати имат роднини, назначени на други държавни или общински постове. Конфликт на интереси му се вика това. Знам, че КПКОНПИ не го вижда така, но моята ценностна система не го позволява. 8. Няма да подкрепя партия, чиито кандидати имат роднини, печелещи обществени поръчки. Извинявам се, но явно това им е приоритет на семейството. 9. Ще подкрепя партия, която знае какво е чувство на срам. 10. Ще подкрепя партия, която може и да е допускала грешки, но поне знае как да се извини. И познава процеса на покаяние. 11. Ще подкрепя партия, която ще работи заедно в ЕС да намерим начин да преодоляваме трудностите. Ако можехме сами, нямаше да се налага да ставаме член на ЕС. 12. Няма да подкрепя партия, която е за по-голяма самостоятелност на отделните държави. Все едно нацупено дете да се заключи в една стая и да вика, че само ще се оправя. Ако къщата се запали, всички ще изгорим. На огънят не му пука кой какви глупости дрънка. 13. Няма да подкрепя партия, която има сред кандидатите си психически нестабилни хора, които до оня ден са подкрепяли избиването на свещеници, а днес мърморят молитви под път и над път. 14. Ще подкрепя партия, която вече не използва старото клише „това са евроизбори, не вътрешни такива“. Ние сме част от Европа, всеки европейски избор е вътрешен. 15. Ще подкрепя партия, която не търси врагове, а предлага платформи за търсене на решения. 16. Ще подкрепя партия, която знае как да говори с хората. А не партия, която само изнася речи на феновете си. 17. Ще подкрепя партия, която осъзнава защо западното образование е толкова примамливо за младите. 18. Ще подкрепя партия, която категорично постулира, че мястото на България е в западната цивилизация. Не в източната, не в северната или южната, не в горната или в долната. В западната. Нищо чудно, че целият свят се опитва да емигрира натам. 19. Ще подкрепя партия, която ясно си дава сметка, че нивото на развитие на човешката цивилизация, както и 95% от научно техническия прогрес се дължи на западната цивилизация. И която не използва социални мрежи, създадени в западната цивилизация, за да говори колко тя е прогнила. 20. Ще подкрепя партия, която категорично е за основните постулати на западната цивилизация: свобода за всеки един човек, равенство пред закона, независими институции, които да ни пазят от самозабравили се политици. 21. Ще подкрепя партия, която иска да ни поведе към звездите. А не да ни върне в калта. Но това си е лично мой избор. Не го натрапвам на никого. Просто това ми се струва важно. Помислете и вие какво ви е важно. Не слушайте празните думи на политиците. Гледайте къде пращат децата си. Защото тайно от вас, тихомълком, мислят, че там е най-добре… Любомир Аламанов", "date": "2019.05.05", "title": "PR експерт: Как да отличим плявата от истинското?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395215-%D0%B1%D0%B8%D1%82-%D0%B8-%D0%B4%D1%83%D1%88%D0%B5%D0%B2%D0%BD%D0%BE%D1%81%D1%82-%D0%BD%D0%B0-%D0%BF%D0%B5%D0%B9%D0%BA%D0%B0%D1%82%D0%B0", "text": "\"Пейките и книгите си приличат - и двете представляват форма на \"публична частност\", на интимно пространство, което широко се споделя.\" Мисълта не е моя. Неин автор е британският детски писател Мат Пийл, а аз я споделям, защото намирам за попадения връзката между пейката и книгата. И си мисля, че ако и онези, от които зависеше дизайнът на градската софийска среда (и по-специално най-чувствителните напоследък точки в нея - улица \"Граф Игнатиев\" и площад \"Славейков\"), можеха да мислят през подобно сравнение, сега нямаше да сме собственици на каменни паралелепипеди с дървени скари за сядане, дефинирани като пейки. Може би щяхме да имаме публично пространство в столицата, което с нещичко да се отличи като дизайн, да се оттласне от удобната посредственост и само по себе си да се превърне в забележителност. Коя според вас е най-известната пейка в София? Според мен тя е една - тази, на която седят баща и син Славейкови на едноименния столичен площад. Паметникът им, част от чиято композиция е и пейката, е там от 11.05.2000 г., а негов автор е Георги Чапкънов. Силата на този специален за литературата и градската ни култура монумент е в неговата човечност и в артистичния му \"отворен финал\".     Фигурите на Петко и Пенчо Славейкови са в реален, човешки размер, позите им не са героични, а делнични, а празното място на пейката до тях дава възможността на хората да \"довършват\" композицията по свой начин - например като седнат там. По този начин самото присядане на свободното до Славейкови място се превръща в нещо като артистичен щрих, във визуална промяна, чиято идея е творчески жест да се активира непрекъснато, като свободно и ненатрапчиво се преживява. Всеки, \"допълнил\" паметника с присъствието си, го прави още веднъж уникален. Пърформънс в чист вид, без непременно да е указан и рамкиран като такъв в градската  среда. Точно това е, за което говори и Мат Пийл, като казва, че пейките и книгите са място за усамотение, което щедро се споделя. Усамотение, защото самото сядане на пейка е вид излизане от потока на движение, моментно спиране за промяна на ритъма, за среща с някого или нещо, за вглъбяване или за съзерцание. И споделяне, защото единственият смисъл от това обществено усамотение е в достигането до някакви човешки или обществени изводи. В този смисъл пейката си е направо социология! Всъщност за нас, българите, пейката е специален елемент от ежедневието. В българските села тя е на особена почит - почти всички къщи, чиито двор има лице към улица, си имат пейка. Тя се инсталира близо до входа на двора и е нещо като наблюдателница, от която живеещите в дома съзерцават света около себе си. Характерно е още, че всяка от тези селски пейки си има оригинален дизайн, който илюстрира бита, социалния статус и манталитета на своите собственици. Има ниски и набързо сковани пейки, има такива с облегалки и подлакътници, пейки с две места и такива, които могат да приютят и най-близките съседи. Има пейки от летви, от тенекиени кутии за сирене, от щайги, от криви дървета, от палети. Има крадени от градинките пейки, пейки от бетон и още бетон, от камък, стъклени тухли и радиатори. Селската пейка никога не е била само място за почивка или наблюдение. От нейната висока трибуна се раздават селските морални категории, правят се родови истории, замислят се стратегии, дешифрират се скандали, знаци, бъдеще и минало. Пейката пред двора е сборен пункт, тя е точка на социализация, в която всички са равни, защото седят на една линия и пред себе си виждат едно и също. Равен старт и изначална липса на йерархичност между седящите - демокрация, откъдето и да го погледнем! Сега нека с тази естествена привързаност към пейката, наследена от българското село, да влезем в града. Първото, което хората в един класически панелен блок правят, когато се съберат да живеят в него заедно по вертикал, е да си направят пейка пред блока. Самата тя е брилянтна метафора за междусъседските отношения, социализацията на живущите и нивото на българщинАта им. Има разкекерчени и неподдържани пейки, на които почти никой не сяда. Има редовно поддържани и посещавани от блоковото население пейки, които често заменят функциите на портиерна например. Има пейки, боядисани в цветовете на трибагреника и пейки с развято до тях българско знаме. В някои по-единни и хомогенни общности обществените пейки са развити в цялостни външни обитаеми пространства. Най-често тези подобни на летни холове или кухни места са започнали да се образуват покрай определени общи интереси на жителите наоколо - пенсионери играят шах, безработни бичат белот, млади майки си говорят за бебета, домашни производители пробват ракиите си, съседи гледат футбол. Характерното за тези спонтанни места за бърза социализация е, че те непрекъснато се обновяват от своите обитатели и носят естетическите белези на известна еклектика със силен утилитарен привкус.  На бай Гошо му останала една стара врата след ремонта - хоп, ето ти нова пейка! На Петров от първия етаж жена му изхвърлила старата булана- хайде пейката се сдобива с мека седалка. В междублоковото пространство на моя стар квартал \"Дианабат\" има изнесени цели стари холни гарнитури с все фотьойлите, диваните и табуретките, които сръчно са трансформирани в общи места за сядане. Мирно съжителстват с обърнати поцинковани кофи, циментови градски кошчета за боклук и тухли четворки, върху които се мъдрят довлечени дънери, парчета шперплат или радиатори от старите, както и стари автобусни двойни седалки, бидони за зеле и дори изкорубени древни перални. С подобна история и отношение към пейката нямаше как българите да не реагираме остро на онова, върху което ще се налага да седим по \"Графа\" в следващите поне 20-30 години. И най-обидното от всичко е, че то е напълно безлично, тотално безинтересно. В него няма никакъв дух, никакъв диалог с онези, за които е предназначено.  Тези пейки са толкова банални и недомислени, че за пореден път ти става криво как в нашия град няма и не се създават места, на които да искаш да поседиш, заради естетическото чувство например. Монолитни и тежки, строени по две под 90 градуса като някогашните ъглови легла в социалистическите детски стаи за две деца или като така модерните през 80-те трапезарни ъгли. Готови да поемат веднага стотиците залепени дъвки, тоновете фасове и траймвайни билети, натъпкани в основата им. Свързващият елемент между двете L-образни места за сядане в прословутите нови пейки е кошчето за боклук. Кое не е както сме си свикнали?! Сядаш, а точно до носа ти - разтопен сладолед, недояден сандвич, бебешки памперс, пепелник от кола, разлят швепс, огризка от ябълка... В краката ти - люспи от семки, които с времето ще станат част от композицията, тъй като никой няма да е в състояние да ги изчегърта изпод тежкия камък. За сметка на това прости форми, достъпен градски \"лукс\", свежичко така, понаправенко. Както сме си свикнали от соца - тури яко мрамор, фонтани, едри градски мебели и бонбонени бои, па после кани дипломатическия корпус да ти се диви на малкия, но оправен градски център! Как да искаме от хората, които са расли с представата, че това е върхът в оформянето на едно обществено градско пространство, да се сетят например, че именно пейките могат да бъдат артистичният детайл, който да превърне мястото в обект с естетически функции и значение?! Кой от тези специалисти по градоустройство да се сети да поръча проекти за пейки на световни дизайнери, на български артисти, на студенти по дизайн например, като те са оперирани от всякаква мисъл за уникалност на градската среда?! На какво да се надяваме от общински служители, чиито идеи за обществено удобство започват с подпетени обувки пред вратата и свършват с жълто-оранжева пльокаща настилка по Витошка и гранитни триъгълници и кубчета по Графа?! Като обект пейката отдавна е в окото на изкуството на дизайна.  В Швейцария например дизайнерът Алфредо Аберли създава няколко специални публични места за сядане в зависимост от това какви биха били предпочитанията на различните типове хора. Т.нар. пейка El Filosofo например има места, които са за хора, предпочитащи да се социализират с другите, както и самостоятелни места за тези, които желаят  да съзерцават света в усамотение. Негова е и пейката, наречена El Banquero, на която пък можеш да се храниш или да използваш лаптоп.     Друг артист - Доминик Шварц - създава специални пейки за Time Code Festival на Piazza-Tribunale в италианския град Болцано. Те са направени от обикновени камъни, побрани в прости метални клетки с правоъгълни форми и с оформени места за сядане. Отгоре им има засадена зелена трева в елегантни дървени рамки. Поставени в определен ред една до друга, пейките изписват думата TIME.     Дизайнерите от Rocker Lange пък използват компютърна програма, за да създадат пейка, която предлага многофункционални места за сядане в едно. Тя има равна част, част, която следва извивките на тялото, част с облегалка и част за полягване. Така дори, докато се разхождаш из града, имаш свободата да избереш точно къде да си починеш и да смениш физическото състояние и активност на тялото си по най-удобния за теб начин. Кармела Богман и Роджър Мартенс отиват още по-далеч, като измислят хидравлични пейки, които могат да се издигат от земята при нужда, както и да се прибират пак там, когато пространството около тях трябва да остане свободно. Така гражданите имат още повече свобода и контрол над обкръжаващото ги пространство. И в този смисъл със сигурност и гражданското им самочувствие е различно - те са активна и отговорна част от това, което ги заобикаля и за което плащат с данъците си, така че е нормално то да кореспондира максимално с техните нужди, да им служи, да ги кара да се чувстват доволни, че го притежават и се грижат за него. Всички тези световни пейка примери не са случайни. Всеки един от тях представлява не само някакво физическо улеснение и мисъл за гражданите, но и покана за емоционално преживяване, за вид естетическо удоволствие. Пейките, трупнати в сърцето на София, са олицетворение на цялата \"мисъл\" за нейното поддържане и осъвременяване като град - да метнем по една боя, да хвърлим по едни павета, па накрая да турим по нещо там да сядат, ама да не се застояват! По света хората сядат на пейките, за да четат и съзерцават, за да дишат, да си говорят и да се попекат на слънце, да помислят или да изчакат някого. У нас искат да сядаме само в краен случай, за малко. Да изчакаме трамвая, да си вземем въздух или докато отново сме в състояние да ходим. Пейките на хората по света са колкото да им помогнат да бъдат част от обществото. Нашите са колкото да не е без хич. Затова и единствената запомняща се пейка от столичната градска среда ще си остане тази на баща и син Славейкови. Ако и тя не замине в неизвестност някъде по трасето на ремонта и не се окаже изместена от ъгловите каменни саркофази със свързващ елемент кошче за боклук. Каквито ни специалистите по градоустройство, такива ни и пейките - посредствени.  ", "date": "2019.05.05", "title": "Бит и душевност на пейката"}
{"url": "http://www.classa.bg/%D1%81%D0%B2%D1%8F%D1%82/item/395211-%D1%84%D0%B0%D0%BD%D0%B0%D1%82%D0%B8%D0%B7%D0%BC%D1%8A%D1%82-%D0%B5-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82", "text": "Днес големият писател Амоз Оз (1939 – 2018) щеше да навърши 80 години. Напомняме откъс от може би последното му интервю с Владимир Познер от декември 2018 г., публикувано на български от вестник К. – Смятам се за един вид експерт по сравнителен фанатизъм. Трябва да си призная, аз самият бях донякъде фанатик като млад. И бях обкръжен от различни типове фанатици. Родил съм се в Йерусалим, а Йерусалим е магнит за всякакви фанатици – евреи, мюсюлмани, християни, революционери и реформатори на света. Нагледал съм се на всичките им цветове и разновидности. И зная, че фанатизмът е най-голямата опасност и най-ужасната заплаха на XXI век. Този век – неговите първи 18 години – е век на фанатизма. – Много се възмущаваха. Най-вече моите собствени читатели евреи. „Вие възпявате Христа, представяте го като най-великия живял някога евреин, велик учител, изобразявате го като един от нас. На много евреи това не им харесва.” Същевременно се възмущаваха и много християни – католици, протестанти, вероятно и православни в Русия. „Преди всичко вашият Исус не е син Божи, а човек. Прекрасен човек, но все пак смъртен. И второ, вие представяте Юда предателя, чудовището, ужасния Юда като герой, християнин, предан последовател на Исус.” Точно така си е. И именно заради това дълбоко уважавам и съм благодарен на журито на наградата в чест на Лев Толстой „Ясна поляна” за избора на моята книга. Мисля, че това е много смело решение, което вероятно е породило тук немалко спорове. – Разговорът с Бога не е улица с двупосочно движение. Всъщност, вие разговаряте с друга част от себе си. Ако Бог съществува, ако той съществува, той живее единствено във всеки от нас, а не някъде там, горе на небето – ако съществува, той живее в нас. Затова разговорът с Бога е разговор със самия себе си. – Очароват ме вярващите хора – дори ако вярват в нещо, което аз напълно отричам. Но религиозните институти съвсем не ме впечатляват – били те християнски, юдейски или мюсюлмански. (…) – Като второ име на евреите на визитните им картички в Европа може да се напише: големи очаквания. От Израел, държавата на евреите, се очакват световни рекорди по висок скок в морално отношение. Ние не успяваме да оправдаем тези очаквания. Очакват Израел да се окаже най-християнската страна, която подлага и другата си буза на враговете си. Ние не можем да оправдаем подобни очаквания. Често ми казват: вие, евреите, толкова много сте страдали, как може да сте толкова несправедливи към горките палестинци? Същите хора обаче ще кажат: А какво очаквате от палестинците? Разбира се, те са донякъде жестоки, те толкова са страдали, какво още може да се очаква от тях? От евреите се очаква най-християнско поведение, да се възнесем нагоре от страдания, може би да станем светци или дори Исус Христос. Израел не може да оправдае тези очаквания. Но позволете ми веднага да добавя, че аз силно критикувам политиката на моето правителство. – Да, определена доза безразличие има. Те уж искат да решат проблема с бежанците, но някъде другаде, не в дома си, не в своя град. И на мен ми е тъжно заради отношението на Израел към горките бежанци от Африка. В това отношение Израел изобщо няма с какво да се гордее. – Най напред, изобщо не смятам Баргути за герой, а книгата си му подарих не в израз на почит, духовна близост или приятелство, а като задача за домашно. Смятам, че романът ми „История за любов и мрак” може да му помогне да вникне в еврейско-израелския възглед. Подарих му книгата като домашно, не в знак на възхита. – Знам, но аз не съм привърженик на тероризма, не вярвам в жестокостта и насилието спрямо граждански лица. Смятам обаче, че онова, което става между евреите и арабите в Израел-Палестина вече сто години, не е рана, а инфектирана рана, а раната не може да се излекува с голяма тояга. И не е важно кой е започнал конфликта и кой носи по-голяма отговорност за трагедията – раните трябва да се лекуват. При това, аз съвсем не съм против големите държави, не съм пацифист, не подлагам и другата буза. Без голяма тояга Израел нямаше да го има. Но тоягата е необходима за самоотбрана. За решаването на проблемите е необходим медицински подход и лечение. – Да. Зная, че младите идеалисти смятат, че „компромис” е мръсна дума, безчестно поведение, липса на цялост, морално нееднозначен подход. Но не така е според моя речник. Аз смятам думата „компромис” за синоним на думата „живот”, а за антоним – не на преданост и идеализъм, а на фанатизъм и смърт. Знаете ли, аз малко от малко разбирам от компромиси – живях 58 години с една и съща жена. – Най-общо казано – да. Палестинците нямат друга страна. Палестина е техният дом. Опитваха се да ги накарат да станат бежанци – египтяни, йорданци, ливанци. Те никому не са нужни. Израелските евреи също нямат друг дом, друга страна, освен Израел. Този дом е много малък, но въпреки това, няма друг изход, освен да бъде поделен на две по-малки жилища и да започнат да живеят там израилтяни и палестинци. – Да, на две държави съседки. Стъпка по стъпка. Първата стъпка може би е да започнем да си пожелаваме „добро утро” в асансьора. Следващата стъпка е да започнат да си ходят на гости на кафе; за предпочитане е кафето да е арабско – то е по-добро от израелското. След това може би да започнем заедно да приготвяме вечерята – имам предвид общ пазар, икономика, валута – главното е, че всичко това трябва да е заквасено с еволюционна мая, а не с радикален подход. Аз не съм привърженик на това да положим израилтяните и палестинците в брачно ложе за меден месец след сто години вражда и жестокости и да им кажем: „Правете любов, а не война”. Първата крачка е – съседи, втората – добри съседи, третата – може би партньорство и сътрудничество. .", "date": "2019.05.05", "title": "Фанатизмът е най-голямата опасност"}
{"url": "http://www.classa.bg/%D1%81%D0%B2%D1%8F%D1%82/item/395212-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B7%D0%B0-%D0%BD%D0%B5%D0%B3%D0%BE-%D0%B4%D0%B5%D1%81%D0%B5%D1%82-%D1%84%D0%B0%D0%BA%D1%82%D0%B0", "text": "Колко души работят в Европейския парламент? По колко печелят избраните му членове? Какво доверие имат гражданите в Европейския съюз? Ето десет факти за парламента и предстоящите избори. 1. НЕРАВНОСТОЙНИ ИЗБОРИ: Изборите за Европейски парламент са свободни и преки, на тях гражданите на ЕС гласуват тайно с бюлетините си. Но демократичният принцип, че всички гласове имат еднаква тежест, тук не важи. Всеки от 96-те сегашни германски депутати в Европарламента, например, представлява над 860 000 души от приблизително 83-милионното население на страната. Всеки от шестимата депутати от малката островна държава Малта, в същото време, представлява само около 80 000 жители. Но гласовете на евродепутатите имат еднаква тежест, когато вземат решения в парламента, независимо колко граждани представляват. Това е записано в договорите за ЕС. 2. ЗАДЪЛЖИТЕЛНО ГЛАСУВАНЕ: Само в пет страни от ЕС избирателите са задължени по закон да участват в изборите за Европейски парламент: Белгия, България, Гърция, Кипър и Люксембург. Това важи и за други граждани на ЕС, които живеят и имат право да гласуват в тези страни. 3. БОГАТА ПАЛИТРА ОТ ПАРТИИ: След първите избори за Европейски парламент през 1979 г. броят на националните политически партии, представени в него, е нараснал от 57 на 212 днес. Това се дължи на увеличението на броя на страните членки в ЕС от 9 на сегашните 28. Броят на политическите групи в парламента, обаче, остава в общи линии стабилен. След последните избори те нараснаха от 7 на 9. 4. ЗАПЛАТИ: Всеки евродепутат печели 8757 евро на месец – сума, която се облага с данъци. Към това той или тя получава еднаква за всички добавка от 4513 евро за покриване на общи разходи, както и дневна добавка от 320 евро при участие в заседания. Основната заплата е приравнена към тази на съдия от Съда на Европейския съюз. 5. ДЕЛЪТ НА ЖЕНИТЕ: Броят на жените в Европейския парламент расте при всеки избори. В ранната 1979 г. те съставляваха само 16,3 на сто от евродепутатите. След последните избори през 2014 г. те достигнаха 36,9 процента. Най-високият женски контингент в ЕП е на Малта – 67 процента, следвана от Ирландия и Швеция с по 55 процента. 6. ПЕРСОНАЛ: През януари 2018 г. за Европарламента и неговите политически групи са работили 7698 души. Над половината от тях (55 на сто) са били жени. Повечето от служителите са работили в брюкселското му представителство (4903), следвано от люксембургското (2251), а във фактическата централа във френския град Страсбург е имало само 292 души персонал. От началото на 90-те години на 20-и век парламентът работи предимно в белгийската столица. 7. ИЗБИРАТЕЛНА АКТИВНОСТ: През 2014 г. в изборите за Европарламент гласуваха средно 42,6 процента от гражданите на ЕС. Мъжете имат по-висока степен на участие – 45 процента – от жените (40,7 процента). 8. ДЯЛ ОТ НАСЕЛЕНИЕТО: Германия е страната с най-много граждани сред страните от ЕС: там живее 16,1 на сто от общото население на съюза. Следват Франция (13,1 на сто), Великобритания (12,9 на сто) и Италия (11,8 на сто). На другия край на таблицата са Люксембург и Малта с по 0,1 на сто. 9. ДОВЕРИЕ: Евроскептичните Унгария и Полша не са страните с най-ниско доверие на гражданите към съюза. Това са двете страни основателки Франция и Италия. Проучване на Евробарометър през 2018 г. показа, че само една трета от запитаните в тези две страни са отговорили, че „клонят към доверие“ в ЕС. Положението е сходно в Чехия и Великобритания, която се готви да напусне ЕС. Най-слабо е доверието в Гърция, която пострада тежко от финансовата и миграционната кризи в ЕС. Там едва всеки четвърти вярва в ЕС. Най-силно доверие е констатирано в Литва, Дания и Швеция, където почти две трети от гражданите имат доверие в ЕС. 10. ПРОБЛЕМИ: В почти всички страни членки гражданите посочват имиграцията като най-важния проблем, стоящ пред ЕС, сочи проучването на Евробарометър. Има само две изключения: в Швеция проблем номер едно са климатичните промени, а в Португалия – тероризмът. Но и в двете страни гражданите поставят имиграцията на второ място сред проблемите на ЕС.   БТА", "date": "2019.05.05", "title": "Европейският парламент и изборите за него: десет факта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395213-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B8%D1%80%D0%B8%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0", "text": "    Името Ирина означава мир. Живяла е в апостолските времена на Балканите, в град Магедон. Родена е в семейство на езичници. Научила се е на християнската вяра от своя учител Апелиан. Когато баща й решил да я задоми, тя отказала и си навлякла гнева му. Баща й я подложил на мъчения, но по-късно той самият приема християнската вяра. Оцеляла след жестоки мъчения, Ирина тръгнала по различни страни да проповядва Божието слово.  Имен ден празнуват Ирина, Ирена, Иринка, Ириней, Мира, Мирослав, Мирослава, Мирчо. *** В град Магедон живеел княз на име Ликиний . Той имал жена, носеща същото име ­ Ликиния. Дъщерята, която им се родила, нарекли Пенелопа. Когато пораснала и навършила 6 години, тя била толкова хубава на лице, че превъзхождала с външността си всички свои връстнички. Баща є построил за нея далеч извън града на живописно място кула с множество стаи, подредени с най-изящен вкус и сияещи в богатство.     Столовете, масите, светилниците, постелите и съдовете били обковани с чисто злато. В тази кула той въвел дъщеря си Пенелопа заедно с тринадесет красиви девойки и поставил там идолите си, за да я пазят. Наредил на дъщеря си да живее в кулата, докато не достигне брачна възраст. Ликиний определил за възпитателка на дъщеря си една честна старица на име Кария, като є заповядал постоянно да бъде с нея, да се храни заедно с нея и є поръчал да началства над всички девици. Освен това Ликиний поръчал на един почтен и благоразумен старец на име Апелиан ежедневно да посещава дъщеря му и да я обучава в книжната премъдрост. Така девицата прекарала шест години и три месеца и когато навършила 12 години, баща є взел да се замисля на кого от най-славните княжески синове да я даде за съпруга. Веднъж, когато девицата седяла в стаята си, през отворения прозореца, обърнат на изток, влетял гълъб, който държал в клюна си малка клонка; положил я на масата и отлетял през прозореца. След час в стаята влетял орел с венец от различни цветя и като го сложил на масата, веднага отлетял. След това през другия прозорец влетял гарван, който държал в клюна си малка змия, сложил я на масата и отлетял. Като видяла това, девицата заедно със своята възпитателка, се чудела и недоумявала какво предвещавало идването на тия птици? Когато дошъл учителят Апелиан, те му разказали за станалото. Апелиан бил таен християнин и притежавал дар на прозорливост. Като размислил за всичко, което се случило, той казал на Пенелопа: Знай, дъще моя, че гълъбът означава добрия ти нрав, твоята кротост, смирение и девическо целомъдрие. Маслинената клонка знаменува Божията благодат, която ще ти бъде дадена в кръщението. Реещият се високо орел изобразява царя и победителя и означава, че ти ще царуваш над страстите си и като се извисиш с богомислие, ще победиш невидимите врагове, както орелът побеждава птиците. А венецът от цветя е знак за въздаянието, което ще приемеш заради подвизите си от Царя Христос в небесното Му царство, където за теб е приготвен венецът на вечната слава. Гарванът със змията означава врага ­ дявола, който се опитва да ти донесе скръб, печал и гонение. Знай, девице, че великият Цар, който държи в Своя власт небето и земята, иска да те направи Своя невеста и в Негово име ти ще претърпиш много страдания. Докато слушала своя учител, девицата събирала в сърцето си думите му и в него малко по малко започнал да се разгаря огънят на Божествената любов. На следния ден при Пенелопа дошъл баща є княз Ликий с княгинята и придворните си. Той искал да я види и да поговори с нея за брака є. Като видял, че лицето є сияе с красота като лъч слънчева светлина, той много се зарадвал и рекъл: Ето, скъпо мое дете, ти достигна вече брачната възраст. Кажи ми сега: сина на кой княз харесваш повече от другите? Тоя юноша ще стане твой съпруг. И той назовал имената на синовете на много съседни князе. Девицата Пенелопа отговорила на баща си: Татко мой! Дай ми седем дни за размисъл и тогава ще ти отговоря. Изпълнявайки желанието є, баща є я оставил и се върнал у дома. Когато Ликиний си отишъл, Пенелопа се приближила към идолите и им рекла: Ако вие сте богове, ще ме чуете: баща ми иска да ме омъжи, а аз бих искала да запазя девството си, защото житейските грижи пречат да се служи с цялото сърце на Бога. Кажете: да встъпвам ли в брак, или не Немите идоли мълчали, защото били бездушни. Пенелопа ги заплюла и като се обърнала на изток, погледнала небесните висини и казала: Ако Ти си истинският Бог ­ Онзи, Когото проповядват християните, моля Те, кажи ми: трябва ли да взема мъж, или завинаги да остана девица? Понеже било вечер, Пенелопа задрямала. Насън видяла Божий ангел да є казва следното: Пенелопа! Отсега ще се наричаш не Пенелопа, а Ирина, защото за мнозина ще бъдеш убежище и тих пристан и чрез тебе ще се обърнат към Бога и ще се спасят душите на много хиляди човеци. Името ти ще бъде велико и дивно във вселената. Казаното от стареца Апелиан за птиците е истина, понеже Духът Божий говореше чрез неговите уста. Тази нощ при тебе ще дойде Божи човек на име Тимотей, наставен в християнското учение и приел свещенството от свети апостол Павел. Този човек разнася по църквите посланията на апостол Павел. Той ще те сподоби със свето кръщение и ще ти каже какво трябва да правиш. След тия думи ангелът изчезнал. А Пенелопа, като дошла на себе си, усетила радост и с нетърпение очаквала идването на презвитера. Скоро при кулата дошъл Божият човек Тимотей, воден и въздигнат в двореца от ангел Божий. Радостно го приела девицата и той започнал да учи нея, възпитателката є, а така също и приятелките є на християнското учение и приятни им се сторили думите му. Като ги поучил достатъчно във вярата и открил всичко, което подобавало да знаят за истинния Бог Иисус Христос, за светата вяра в Него и за християнските таинства, той кръстил Пенелопа в името на Отца, и Сина, и Светия Дух. При кръщението Тимотей є нарекъл ново име: “Ирина”, и така я направил невеста Христова, като є завещал докрай да съхрани в целомъдрие девството си. Тимотей кръстил също и възпитателката Кария, и всичките є слугини; след това започнал да увещава Ирина да покаже мъжество в мъченическия подвиг, който трябва да приеме заради изповядването на името на Господа наш Иисус Христос, истинния Бог, неЙния безсмъртен Жених. После Тимотей благословил Ирина и връстничките є, и поверявайки ги на Божията благодат, се сбогувал с тях. А блажената Ирина със слугините си ден и нощ славила и благодарила на Бога и усърдно изучавала апостолските писания, които є оставил свети Тимотей1. След това взела поставените от баща є златни идоли и един по един ги хвърлила от прозореца, казвайки: Ако сте богове, спасете се сами. Като падали от голяма височина на земята, идолите се разбивали и разсипвали на прах, а светицата се смеела на безсилието им и се радвала заради нашия Господ Иисус Христос, истинния Бог. Когато изминали седем дни, бащата и майката на Ирина с велможи се възкачили в кулата и заговорили с нея за брака. Тя им отговорила: Знайте, че аз съм рабиня Христова, вярвам във вечния небесен Цар и Него обичам. Обрекла съм се на този чист, небесен и безсмъртен Жених. Друг жених не желая и няма да се по-клоня на друг бог, защото няма друг Бог, освен Него. Нима не видяхте продължавала Ирина ­ гибелта на вашите богове, които паднаха от прозореца на земята? Те не можаха да си помогнат. Как тогава могат да бъдат ваши помощници? Напразна е вашата надежда на тях и суетни са трудовете ви и приношенията на идолите. Златото и среброто трябваше да раздадете на просещите, на бедните, сираците и вдовиците; а вие призовавате занаятчии и ковете бездушни идоли за себе си, като лишавате бедните от милостиня; така ставате врагове на живия Бог и слуги на бесовете. Докога ще буйствате, подобно на необязден кон? Кога ще познаете живия Бог, кога ще познаете Онзи, който може да умъртвява и съживява? Когато пък Божията светлина възсияе в сърцата ви, тогава дяволът, който влече човека от светлината към тъмнина и погибел и прелъстява хората от правия път към неправия, ще побегне от вас. Но вие първи се постарайте още сега да побегнете от дявола, защото е зъл и лют. Той е съ-блазнител, затварящ очите на сърцата ви, за да не познаете истината. Моля те, татко, умолявам те: познай истинния Бог, Който е създал всичко със Словото Си. Когато намисли да издигнеш за мене тая кула, събра много хора: само работниците бяха три хиляди и петстотин души и триста надзиратели; и въпреки това едва успяха да я построят за десет месеца. А вечният Бог с една Своя дума сътвори небето и слънцето, месеца и звездите, светлината и тъмнината, и нарече светлината ден, а тъмнината ­ нощ. Той държи земята във въздуха, заповядал е на водите да текат за наша полза, направил е да израснат дърветата, разположил е времената, годините и месеците, сътворил е зверовете на земята, птиците във въздуха и рибите във водите; накрая, с пречистите Си ръце е създал човека, като взел пръст от земята и го поставил господар над цялата вселена, като му покорил всичко това. И всичко Бог сторил за шест дни с едното Свое Слово, Което е Единородният Негов Син, Иисус Христос, роден от Него без майка, съвечен и съпрестолен Нему. Той, по действието на Светия Дух, се родил и въплътил безсеменно от Пречистата Приснодева Мария и живял с хората, вършейки безброй чудеса: дарувал зрение на слепи, очиствал прокажени, възкресявал мъртви и повдигал разслабени. Евреите поради завист Го разпънали по Негово собствено произволение ­ за да пострада за нашето спасение. Но след смъртта и погребението Той възкръснал на третия ден със силата на Своята Божественост, възнесъл се на небето и седнал отдясно на Бога Отца, изпратил на учениците Си Светия Дух и ги пратил по земята, за да просветят помрачените духом, да обърнат заблуждаващите се и да спасят погиналите; защото Той желае спасението на всички и милостта Му към човешкия род не оскъднява во веки. Така говорела светицата и сладостни се сторили на всички думите є. Князът и княгинята взели със себе си любезната си дъщеря и я отвели в града. Насреща є излезли девици с венци на главите и є се покланяли, а целият народ, събрал се по високите места на оградите и покривите на къщите, с радостни викове приветствал и похвалявал прекрасната девица. Когато се при- ближавали към княжеския дворец, света Ирина видяла демон, който викал към нея: Нямам нищо с тебе в тоя град, девице; иди си от нашия град, защото тук не живее никой от християните. А светицата му казала: Заповядвам ти в името на Господа Иисуса Христа да ми кажеш кой си. Той отговорил: Аз съм демонът, който живее в идолите, учител на блудниците и прелюбодейците, помощник на влъхвите, вожд на враговете, приятел на пияниците, аз се радвам на кръвопролитието, баща съм на всяка неправда и лъжа и на всичкото зло. Пак ти казвам: иди си и бягай от нашия град, защото ще обърна баща ти против тебе, ще събудя гнева му и той ще те убие. Мнозина чували гласа на демона, но не го виждали. А блажената Ирина се обърнала и му рекла: Заповядвам ти в името на Господа Иисуса Христа да напуснеш тоя град. Тозчас демонът затреперил и станал невидим. После демонът влязъл в сърцето на княза и пробудил в него гняв против дъщеря му. Ликиний призовал княгинята и є казал: Какво да правим? Дъщеря ни е уловена в мрежите на християните. Ах, защо построих тая кула! Исках да опазя чедото си, а вместо това го погубих. Сега загинаха всичките ми надежди. Княгинята му отговорила: Какви странни слова говориш! С какво се е прелъстила дъщеря ни и какво лошо е сторила? Князът казал: Тя вярва в Христа и отрича нашите богове. Нека погинат ­ възразила княгинята ­ боговете, които не са сътворили небето и земята, а моята дъщеря да се сподоби със славата на Христа Царя, призовал я към живот вечен! Разгневен, князът заповядал да прогонят княгинята от двореца. Една от слугините предала това на Ирина и тя отишла при баща си. Когато царят видял обичната си дъщеря, навел глава. Но в душата му по дяволско внушение бушувал гняв. Света Ирина му казала: Защо си така тъжен, татко мой? Царството ти е мирно, не те заплашва война; ето аз, твоята дъщеря, дойдох при тебе, защо лицето ти е така печално? Ликиний є отговорил: По-добре щеше да е за мене, ако не се беше родила. Колко внимателно се грижех за тебе, построих ти прекрасна кула, поставих да те охраняват златни идоли, заради теб украсих със злато колони и постели, а ти ми отвърна на доброто със зло. Обясни ми, татко, какво зло съм ти сторила? ­ му казала света Ирина. Малка ли мъка за мен е това, че дъщеря ми признава Христос за Бог и се отрича от моите богове? Светицата отговорила: Татко! Аз не съм сторила нищо лошо, като повярвах в истинския Бог и възложих надеждата си на Него, а не на твоите идоли. Принеси жертва на боговете, Пенелопа! ­ се чул страшният вик на княза. Не променяй името ми, татко: наричам се не Пенелопа, а Ирина, и това име ми е дадено от ангела във видението и от свещеника при кръщението ­ кротко отвърнала на Ликиний света Ирина. Принеси жертва на боговете, не мое, а чуждо чедо! ­ възкликнал отново Ликиний. Няма да им принеса жертва. Те са тия, които събуждат гнева в тебе; заради тях ще гориш в огъня заедно с езичниците. Вън от себе си от гняв, князът заповядал да вържат девицата и да я хвърлят под копитата на буйни коне. Когато започнали да изпълняват заповедта му, Ликиний дошъл сам да види смъртта є. Но един кон, най-буйният, скъсал юздите, хвърлил се върху него, и като захапал дясната му ръка, я изтръгнал от рамото и стъпкал княза дори до смърт, а после застанал спокойно на мястото си. А другите коне били кротки като агнета и не докоснали света Ирина. Конят, убил Ликиний, по Божие повеление, викнал с човешки глас, облажавайки светата мъченица: Блажена си, гълъбице Христова, потъпкала змията. Славна си на земята, с любов ще бъдеш приета не небето. Ти ще ликуваш сред праведните. Очаква те вечната светлина и чертогът на безсмъртния Жених, задето си мъдра и мъжествена девица: макар да си жена по природа, показваш храбростта на воин. Когато свалили оковите на света Ирина, тя с молитва възкресила мъртвия си баща и изцелила ръката му. Виждайки това чудо, в Христа повярвали князът, княгинята и целият им дом и много народ ­ всичко около три хиляди души. Ликиний скоро оставил управлението на княжеството си, за да служи свободно на Христа, и се заселил със съпругата и приближените си в същата онази кула, която някога построил за дъщеря си; а света Ирина останала в града, учейки хората на вярата в Христа и мнозина довела при Христа Бога. Тя живеела в дома на своя учител Апелиан. След Ликиний управлението на държавата поел друг цар, на име Седекий. Когато чул за Ирина, повикал Апелиан и го запитал дали при него е девицата, царската дъщеря Ирина. Апелиан отговорил утвърдително. Седекий го запитал: Не знаеш ли как живее тя? Старецът му отговорил: Тя живее така, както и аз, и всички, вярващи в истинния Бог. Животът є преминава в това, че всеки ден пости до вечерта, а вечер изяжда малко хляб и изпива чаша вода, няма одър и почива за кратко върху гола земя; ден и нощ прекарва в молитви към Бога и чете божествени книги. Учудил се князът на тия думи и пратил епарха за Ирина, като му заповядал с чест да доведе девицата при него. Когато дошла при него, света Ирина казала: Радвай се, княже! Седекий є отговорил: Радвай се и ти, чудна дево! Защо прати за мене? ­ го попитала Ирина. Нека седнем и да беседваме мирно и с любов ­ бил царският отговор. Светата девица казала: Аз изпълнявам думите на светото Писание, което казва: “с нечестивци няма да седна и с коварни няма да отида”. Но в какво е престъплението ни? ­ попитал Седекий. Светата дева отговорила: Всеки езичник, който не познава истинния Бог и се по-кланя на идолите, е престъпник. Принуждаваш ме въпреки нежеланието си да те предам на мъки, без да пощадя тебе, княжеската дъщеря ­ възразил Седекий. Защо тогава губиш време в празни приказки ­ смело му отговорила света Ирина, ­ започвай мъченията: аз съм готова на всякакви мъки заради Христа. Остави безумието си, девице, принеси жертва на боговете. Светата отговорила:  Напразно се безпокоиш, царю, смущаван от сатаната: знай, че няма да послужа на беса и не ще пощадя плътта си заради Христа, моя Господ. Преизпълнен с гняв, князът се съветвал с епарха на какво наказание да подложат светицата. По заповед на мъчителя изкопали дълбока яма, напълнили я със змии и всякакви влечуги и хвърлили девицата в нея. Но тя останала там здрава и невредима десет дни, защото ангел Господен слязъл в ямата и я запазил; а влечугите, които били там, издъхнали. Седекий, като разбрал, че мъченицата останала жива, се учудил и сметнал, че е омагьосала змиите със силата на своето вълшебство и ги умъртвила. Заповядал да я доведат при него на разпит. Седнал на съдилището, той рекъл: Принеси жертва на боговете, които те пощадиха: те умъртвиха змиите, запазиха те жива, за да познаеш тяхната сила и милосърдие и да им се поклониш. Светата отговорила: Безумче, прелъстен от сатаната, когото презирам! Нима тия дървени или каменни идоли някога са умъртвявали змии? Ти сам скоро ще бъдеш хвърлен в ямата на преизподния ад заедно с боговете, на които служиш, и ще потънеш във “външната тъмнина, приготвена ти от сатаната: там ще бъде плач и скърцане със зъби”. Разгневен, князът повикал дърводелци с железен трион и им заповядал да разполовят светата девица. Когато я вързали за дървото и започнали да режат, трионът не докосвал тялото є и се изхабявал като от остър камък, и накрая се счупил. Донесли друг трион, но и той се счупил, а слугите паднали, наранили се от парчетата и умрели. Накрая бил донесен трети, най-остър и твърд трион, и Седекий заповядал да разрежат девицата по слабините є. Вързали я, сложили на гърдите є голям камък и започнали да режат светото тяло на великомъченицата: този път трионът допрял тялото и от него потекла кръв. Седекий със смях казал: Къде е твоят Бог? Нека сега дойде и ти помогне, ако има сила. При тия му думи внезапно блеснала мълния, чул се страшен гръм, издигнала се вихрушка; слугите, режещи тялото на светата мъченица, паднали в несвяст. Обзет от страх, князът побягнал към двореца си, хората избягали от площада по домовете си; излял се страшен дъжд като поток, със силна градушка, и мнозина от мъчителите паднали мъртви, убити от гръм или град. А ангел Господен слязъл от небето, свалил камъка от гърдите на светата мъченица, изцелил раните є и я изправил здрава. Като видели това чудо, осем хиляди души повярвали в Христа. Но князът, научаван от дявола, отново заповядал да хванат светицата и заедно с епарха започнал да умува как да я погуби. Мъчителите намислили следното: вързали я за мелнично колело, та като се върти, да я разкъса. Но когато пуснали водата, тя спряла като вкаменена; нито една капка не потекла и светицата останала невредима. А князът със съветниците си възкликнал: О, колко е голяма вълшебната є сила, за да превърне водната стихия в друго вещество. Хората, виждайки това чудо, се възмутили против нечестивия цар и с викове на укор и недоволство започнали да хвърлят камъни срещу него и го прогонили от града. А той, като се върнал в родното си място, след седем дни умрял от мъка, гняв и срам. След смъртта на Седекий, синът му Савах, за да отмъсти за позора на баща си, събрал множество войска, около сто хиляди, и се отправил към Магедон. Жителите, като научили за похода на цар Савах, уплашени се затворили в града и казали на света Ирина: Заради тебе ще загинем. Но тя им отговорила да не се боят от враговете и започнала да се моли на Бога с думите: Ти, който някога чу твоя раб, пророк Елисей , чуй и моята молитва и невидимо порази тоя народ, който идва да погуби града, ослепи враговете ни, за да разберат, че Ти си Единият Истинен Бог. И Господ веднага чул молитвата є, поразил със слепота княза и всичките му воини. Княз Савах разбрал, че Ирина е причина за слепотата на него и на цялата му войска, и наредил да иде при нея пратеник с такава молба: Сега разбрах, че силата на твоя Бог е непобедима; моля те, помоли Му се за мене и воините ми, за да прозрем и аз, и те! Светицата се смилила, принесла прилежна молитва към Владиката на всички и князът и воините му прогледнали. След това Савах пратил в града да кажат на гражданите следните мирни слова: Приемете ме за ваш княз, какъвто беше и моят баща; аз пък ще ви простя безчестието, което му нанесохте. Като видели колко голяма е царската войска, гражданите сключили мир с него, отворили градските порти, поклонили му се и го признали за свой цар. Когато получил царството, по внушение на дявола, Савах се разгневил на света Ирина и като повикал светицата, є казал: Прощавам на града вината му, а на тебе се гневя, задето подигна бунт срещу баща ми и беше убит с камъни; но ако искаш да получиш прошка, изпълни моята воля: принеси жертва на боговете и ще бъдеш свободна Светата почнала да укорява княза за неговото безумие и с това още повече го разгневила. Савах заповядал да я хвърлят в тъмница и почнал да се съвещава с велможите на какво мъчение да я подложат. Междувременно тя престояла в тъмницата седем дни. Тук є се явил Христос и є казал: Не се бой, дъще Моя, защото с тебе съм Аз, Който те укрепява. Савах наредил да изведат светицата от тъмницата и да забият в петите є железни гвоздеи, а после, като сложили на раменете є тежък чувал с пясък, заповядал да я заведат до едно място, което било на пет поприща извън града. Слугите сложили юзда в устата на светицата и я подкарали, както карат конете, към мястото. Унижавана така, Ирина се обръщала към Бога с думите: Наистина, “като добиче бях пред Тебе” Господи. “Но аз съм винаги с Тебе; Ти ме държиш за десницата; Ти ме ръководиш с Твоя съвет и после ще ме приемеш в слава”.  Като погледнала наляво от себе си, светицата съзряла съпътстващите я Божии ангели и душата є се зарадвала. Когато мъчителите стигнали посоченото място, слугите я обърнали назад към града и продължили да я водят с ругателства в юзди. Много хора ги следвали, а светицата видяла пред себе си ангел да удря с жезъл по земята и си помислила: Ще погинат Божиите врагове. Когато стигнали мястото, където стоял ангелът, земята внезапно се разтворила и погълнала слугите на мъчителя, които водели светицата. Тя се почувствала освободена, невидими ръце свалили чувала от раменете є, гвоздеите паднали от нозете є и те оздравели, а тя тръгнала, славейки Бога. Като разбрал за това, князът казал: Боговете разтвориха земята и скриха под нея слугите ми от тая вълшебница. Но други му възразили:  Живият Бог е със света мъченица Ирина! Други пък хулели с ругателства светата девица. Тогава ангелът разтворил земята и поразил с внезапна смърт много неверни, на брой до десет хиляди, а оцелелите езичници зовели: Боже на Ирина, пощади ни, защото вярваме в Тебе и се обръщаме към Тебе! По това време около тридесет хиляди души повярвали в Христа. Но княз Савах не повярвал и Божият ангел го поразил със смърт. Света Ирина продължила да проповядва в града името Христово и вършела много чудеса с Христовата сила. Тя не само изцелявала болни, очиствала прокажени и прогонвала бесове от човеците, но възкресила и един умрял юноша, горко оплакван от родителите му, и обърнала към Христа до десет хиляди души народ. По това време в града по Божие повеление дошъл презвитер Тимотей, който кръстил Ирина. Светицата го посрещнала с радост и заедно с други, повярвали в Христа, отишла при кулата, където живеели баща є и майка є, които в безмълвие се трудели за Бога, и там всички, повярвали в Христа, приели свето кръщение. Три години прекарала света Ирина в града Магедон, учейки хората и утвърждавайки Христовата вяра. След това отишла в друг град, наречен Калипол, където царувал княз Нумериан, роднина на гонителите на Ирина, царете Седекий и Савах. Когато Ирина влизала в града, езичниците празнували нечестив празник в чест на богинята Артемида и царят принасял жертва пред идола. Света Ирина застанала пред него, изобличила го в нечестие и изповядала Христа като истинен Бог. Князът казал на велможите си: Тая девица по лице и ръст прилича на баща си Ликиний, ала лошите деца са нещастие за родителите си. Заради нея добрият є баща се лиши от царството си. Тя, както съм чувал, е виновница за смъртта на брата ми Седекий, а също и на сина му Савах, когото умъртвила с вълшебството си; наистина тая девица е губителка на царе. След това Нумериан казал на света Ирина: Какво ще кажеш, вълшебнице? Ще принесеш ли жертва на боговете, или ще останеш в гибелното си заблуждение? Светата се осенила с кръстно знамение и отговорила: Ще принеса жертва на похвала на Всевишния Бог, а на твоите бесове и бездушни идоли не ще принеса жертва. Що се отнася до твоите роднини ­ князете, то знай, че не аз, а моят Бог, Който държи живота и смъртта на всекиго, пожела да умрат; страхувай се и ти от моя Бог, защото малко дни са останали да живееш; скоро ще настъпи и твоят край. Като чул това, Нумериан пламнал от гняв, заскърцал със зъби, заръмжал като лъв и наредил на слугите си да нагорещят три медни вола, като решил, че ако светицата надмогне огнената сила на единия, да бъде хвърлена в друг, ако същото стане и с него, ще бъде хвърлена в трети. Когато медните волове били разпалени като горещи въглени, вкарали светицата в единия от тях. Тук тя започнала високо да се моли с такива думи: Господи! Побързай да помогнеш на мен, страдащата заради Твоето свето име! Явил є се ангел Господен. Увещавайки я да не се бои от мъките, той угасил пламъка на огъня. А народът роптаел против Нумериан, казвайки: Напразно погуби девицата, цъфтяща в младостта си. Когато медта изстинала, намерили светицата жива и здрава, неповредена ни най-малко от огъня, и князът казал на околните: Не ви ли предупреждавах, че тая девица е вълшебница? Виждате ли как угаси огъня; хвърлете я в другия вол. И светата била вкарана в друг вол. Когато и той бил изстуден по чуден начин, тя била хвърлена в третия. Третият вол, по повеление на Всесилния и Всемогъщ Бог, тръгнал от мястото си като жив, преминал известно разстояние и като се върнал на мястото си, се разпаднал, а светата мъченица излязла от него невредима. Като видял това чудо, народът високо завикал: Велик си Ти, Боже на Ирина! Помилвай ни по Твоята велика милост! Ти си наш Бог, силен и крепък, творящ чудеса, дивни и преславни! И тогава до сто хиляди души повярвали в Христа. А княз Нумериан не само оставал в неверие, но хулел Всевишния Бог, поради което бил невидимо поразен от ангел и се разболял от смъртоносна болест. На смъртния си одър той заповядал на епарха си Ваводан да подложи Ирина на различни мъчения и накрая да я умъртви с най-страшна смърт. Когато нечестивият княз Нумериан умрял, света Ирина, пребивавайки в града, продължавала да учи народа на вярата в Христа Господа и изцелявала всякакви недъзи, а презвитер Тимотей, който дошъл там по това време, кръстил повярвалите в Христа.  Епархът, виждайки как народът съчувства на света Ирина, се побоял да я подложи на мъчения в тоя град, опасявайки се да не възбуди ропот и метеж. Той отишъл в друг град, наречен Константина, а на воините си заповядал да доведат мъченицата след него. Като стигнал града, седнал в местното съдилище и казал на светицата: Ти знаеш ли, че ми е дадена власт над тебе? Пристъпи към нашите богове и им принеси жертва; в противен случай ще те предам на страшни мъки. Светата му отговорила: Чуй моя отговор: предай ме на такива мъки, каквито можеш да изобретиш, и ще видиш Божията сила. Епархът заповядал да донесат желязна решетка и да вържат Ирина за нея с железни окови; след това поставили под решетката дърва и ги запалили. Пламнал силен огън и тогава, по заповед на епарха, започнали да поливат мъченицата с масло, мас и смола; така я измъчвали няколко часа, докато решетката и оковите се нагорещили до червено. А Ирина оставала непокътната и пеела, прославяйки Бога, като че я оросявала про- хладна роса. После железните окови паднали от нея и тя станала здрава и напълно невредима. Епархът и неговите съветници много се учудили. Епархът паднал в нозете на светицата и казал: Рабиньо на истинния Бог! Умолявам те, не ме погубвай, както погуби много от нашите князе, защото и аз вярвам в Сина Божий и искам да стана християнин. И така епархът Ваводан повярвал в Христа и заедно с него множество народ. Ангел Божий довел в града презвитер Тимотей и всички, повярвали в Христа, били кръстени от него. Петдесет дни останала в този град света Ирина, а като излязла от него, била хваната от воините на княз Саворий от тракийския град Месемврия. Отвели я при него, тъй като тоя княз бил слушал за нея и отдавна искал да я залови. Като видял светицата, той се разярил, отсякъл главата є с меча и тя била погребана извън града. Тогава Саворий казал пред всички: Страшни слухове се носеха за тая вълшебница, задето с чародействата си погубваше князете. Защо сега не можа да ме убие, а я убих аз, и къде е помощникът є Христос? Защо не я избави от моите ръце? Така неверният цар хулел силата Христова и се превъзнасял като победител на Ирина. Но какво не е възможно за всемогъщата Божия сила? Онзи, Който по време на доброволната Си смърт възкреси “много тела на починали светии”, така че те “излязоха из гробовете подир възкресението Му, влязоха в светия град и се явиха на мнозина”, не можеше ли да възкреси от мъртвите и тая светица, за да влезе в Месемврия и да се яви на княза? Наистина силен е Христос, Богът на небето и земята и върши всичко, което поже лае. Той пратил Своя ангел и вдигнал Ирина от гроба; Господният ангел є казал: Макар и да извърши вече подвига на твоето страдание и подобава да почиваш, защото си достойна за блаженство на небесата; но за да не се превъзнасят нечестивите и беззаконните, като се хвалят, че са надмогнали силата на нашия Бог, иди в града, за да те видят жива и да се посрамят всички нечестивци, като познаят, че нашият Бог е всемогъщ; повече от никого не ще приемеш страдание. Светицата влязла в Месемврия с маслинена клонка в ръка. Когато гражданите я видели, сърцата им се преизпълнили с ужас и почуда. Целият народ я наобиколил с гръмки възгласи: Дивен е Богът на Ирина и няма друг Бог освен Него! На княза било доложено, че Ирина е възкръснала от мъртвите. Като чул това, той много се уплашил и когато я видял, паднал в нозете є и казал: Сега разбрах колко велик е твоят Бог. Моля те да останеш в нашия град и да ни направиш християни. Светицата останала с тях седемдесет дни, учейки ги на светата вяра и всички жители на града повярвали в Христа, а блаженият Тимотей, като дошъл по Божие повеление, кръстил княза и всички останали. Оттук света Ирина тръгнала към родното си място Магедон, където по това време починал баща є. И тя плакала за смъртта му, молейки Бога за него. Известно време останала с майка си, а след това била пренесена на облак в Ефес, където апостол ски проповядвала името Христово и вършила много чудеса, изцелявайки различни недъзи. С проповедта си света Ирина обърнала много езичници от идолопоклонството в Христовата вяра. След известно време в Ефес при света Ирина дошъл пратеният є от Бога старец Апелиан, който някога бил неин учител. Светицата много се зарадвала. След няколко дни тя казала на народа:  Радвайте се, братя мои! Мирът на Господа Иисуса Христа да бъде с вас; радвайте се, веселете се заради нашия Господ и здраво стойте във вярата. Аз си отивам от вас и ви благодаря, че ме приехте мен, странницата. Знайте, че всеки, който приема странници, е приятел на Небесния Бог. Като чули тия думи гражданите почнали да се питат един друг: Къде отива нашата учителка? Други пък казвали: Дали не иска да умре. Трети говорели: Достойна е за Бога; тя ще бъде отнета от очите ни, понеже сме грешни. На следващия ден света Ирина, като взела стареца Апелиан и шестима благоговейни мъже, отишла с тях извън града и намерила в една каменна скала нов празен гроб, в който никой не бил полаган, влязла в него и казала на Апелиан и другите: Покрийте ме здраво с камъни, така че никой да не може да отвори гроба преди четвъртия ден. След това за последен път приветствала Апелиан и мъжете с него. После се осенила с кръстно знамение и легнала. Мъжете поставили върху гроба тежък камък и се върнали в града. На четвъртия ден Апелиан със същите мъже отишъл при гроба, но като не намерил тялото на света Ирина, помислил, че Христос я е призовал в рая. Върнал се в града, за да възвести това. Мнозина се събрали край гроба и като видели, че е пуст, се учудвали и със страх прославяли Бога. Така завършили страданията на света Ирина; такива били подвизите на тази девица ­ Христова невеста. Тя изповядвала вярата си в Христа първо пред баща си Ликиний, после пред Седекий и сина му Савах, после пред Нумериан, епарха Ваводан и накрая пред Саворий. Градовете, в които пострадала, са следните: Магедон ­ родното є място, Калипол (или Калиник), Константина и Месемврия в Тракия. Тя починала в Господа в град Ефес през месец май на петия ден Предстояща пред Христа, тя го умолява за цялата вселена. Сказанието за подвизите и страданията є написа старецът Апелиан за слава на Отца, и Сина, и Светия Дух, Единия Бог, прославян в Троица, на Когото подобава чест и поклонение от всяка твар сега и всякога, и во веки веков. Амин.", "date": "2019.05.05", "title": "Св. мъченица Ирина Македонска"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/395214-5-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1260 г. - Хубилай става хан на Монголската империя.     1835 г. - В Белгия, между Брюксел и Мехелен, е открита първата европейска железопътна линия.   1873 г. - Дания и Швеция сключват Скандинавски паричен съюз.   1876 г. - При потушаването на Априлското въстание е извършено Баташкото клане.   1891 г. - Концертната зала Карнеги Хол в Ню Йорк, построена от филантропа Андрю Карнеги, официално е открита с концерт, дирижиран от руския композитор Пьотър Чайковски.   1893 г. - Срив на Нюйоркската фондова борса дава началото на икономическа рецесия в САЩ.   1921 г. - Коко Шанел представя легендарния парфюм Chanel No. 5.   1925 г. - Със закон в България са създадени първите държавни трудови борси и са предвидени временни компенсации при безработица.   1930 г. - Ейми Джонсън е първата жена, която започва полет със самолет от Англия до Австралия сама.   1935 г. - Италия напада Етиопия, завладява столицата Адис Абеба и разширява колонията си в Източна Африка.   1945 г. - Втората световна война: Американските войски освобождават концентрационния лагер Матхаузен в Австрия.   1945 г. - Йемен става държава членка на Арабската лига.     1948 г. - Създаден е ПФК ЦСКА (София).   1949 г. - В Лондон е създаден Съветът на Европа и датата се чества неофициално като Ден на Европа.   1955 г. - Западна Германия става независима държава, след като Съюзническата мисия се саморазпуска.   1961 г. - Програма Мъркюри: САЩ изстрелва първия си пилотиран космически кораб, който извършва суборбитален полет с продължителност 15 мин., а астронавтът Алън Шепърд става първият американец пътувал в Космоса.   1967 г. - Великобритания изстрелва първия си спътник - Ариел 3.   1992 г. - С декларация на Народното събрание България признава задължителната юрисдикция на Международния съд в Хага.   1992 г. - Кримският парламент обявява независимостта на Крим и с проведения през август референдум потвърждава този статут.   1997 г. - България се присъединява към оръжейното ембарго, наложено от Организацията на обединените нации на Югославия заради военния конфликт в Косово.   2000 г. - 58-годишният Ахмед Сезер, дотогавашен ръководител на Турския конституционен съд, е избран за десети президент на Турция.   2005 г. - Тони Блеър става първият премиер на Лейбъристката партия, спечелил трети последователен мандат.  ", "date": "2019.05.05", "title": "5 май, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/395206-%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%BE%D1%80%D0%B8%D1%82%D0%B5-%D1%81%D0%B0-%D0%BF%D0%BE-%D1%81%D0%BA%D0%BB%D0%BE%D0%BD%D0%BD%D0%B8-%D0%BD%D0%B0-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81-%D0%B7%D0%B0-brexit-%D1%81%D0%BB%D0%B5%D0%B4-%D0%BF%D0%BE%D1%80%D0%B0%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "Управляващата Консервативна партия във Великобритания трябва да бъде отворена за компромис с опозиционната Лейбъристка партия за осъществяването на Brexit след тежките загуби на местните избори в четвъртък, заявиха високопоставени министри, цитирани от Ройтерс. Консерваторите на премиера Тереза Мей загубиха 1332 места в английските местни съвети, а лейбъристите, които обичайно се стремят да спечелят стотици места на изборите в средата на мандата, вместо това загубиха 81. Много избиратели изразиха разочарованието си от неуспеха на Мей да изведе Великобритания от Европейския съюз, почти три години след като страната взе решение за напускане по време на референдум. „Ако местните избори на юг ни казват нещо, то е напомняне, че присъдите на референдума трябва да бъдат изпълнени“, заяви министърът на околната среда Майкъл Гав по време на конференция на шотландските консерватори в Абърдийн. Министърът на здравеопазването Мат Хенкок отправи сходно послание в интервю за радио ВВС. „Мисля, че трябва да сме в настроение за компромис“, посочи той. Лейбъристите поставиха гаранциите за правата на служителите и постоянния митнически съюз с ЕС като условия, за да подкрепят сделка за излизане от съюза. Хенкок намекна, че може би има по-голямо желание за компромис след изборните загуби. Външният министър Джереми Хънг каза от своя страна, че вижда „малка надежда“ за възможен компромис, но плановете на лейбъристите за митническия съюз не могат да са дългосрочно решение за Великобритания. Митнически съюз В петък Мей заяви, че посланието както за консерваторите, така и за лейбъристите от изборите в четвъртък е, че избирателите искат парламентът да осъществи Brexit. В едно от редките си съгласия с премиера лидерът на Лейбъристката партия Джереми Корбин заяви, че сега има „огромен стимул“ за всички депутати да изпълнят сделката за Brexit. Основната партия, която се възползва от обръщането срещу двете основни сили обаче, бяха подкрепящите ЕС либералдемократи, настояващи за нов референдум за спиране на Brexit. Buzzfeed News съобщи в събота, че Мей е оптимистка за скорошно постигане на споразумение с лейбъристите и при закрити врата правителството вече се е съгласило на компромис за митнически съюз. „Миналата седмица министри от правителството и официални представители направиха на лейбъристите ново предложение за митническо споразумение, което на практика предвижда Великобритания да остане в ключови аспекти от митническия съюз с ЕС“, разкриха запознати с разговорите източници пред BuzzFeed News. Сайтът съобщи, че според един от източниците „предложението е равносилно на приемане от правителството на всички искания на лейбъристите“. Политическият редактор на списание Spectator, който е тясно свързан с консерваторите, отбеляза в статия за вестник Sun, че има съгласие за първоначално „обхватно митническо споразумение“, което много прилича на митнически съюз. Впоследствие лейбъристите и консерваторите ще трябва да решат дали в бъдеще това ще доведе до предпочитания от Лейбъристката партия митнически съюз с консултативни права на ЕС или до по-смекчено споразумение, предпочитано от консерваторите. Не е ясно дали ЕС ще одобри временно митническо споразумение, тъй  като по-късно може да се наложи въвеждането на граничен контрол между Ирландия и Северна Ирландия, ако сделката се провали. Източниците на Buzzfeed не знаят кога ще бъде постигнато споразумение, но смятат, че е възможно Корбин да отложи сделката след изборите за Европейски парламент на 23 май, за да нанесе максимални щети на консерваторите. Дори Мей и Корбин да се договорят, не е сигурно, че ще могат да убедят депутатите от партиите си да осигурят мнозинство за приемане на сделката. Много евроскептично настроени консерватори се опасяват, че новосъздадената партия „Брекзит“ на противника на ЕС Найджъл Фараж ще отнеме от подкрепата им на европейските избори. Това насърчи някои британски политици да призоват правителството да заеме по-твърда позиция по Brexit и да поиска ясно отделяне от ЕС. Правителството на Мей се противопоставя на митнически съюз, като предпочита по-смекчено споразумение, което позволява на Великобритания да сключва собствени търговски договори със страни извън ЕС.  ", "date": "2019.05.05", "title": "Консерваторите са по-склонни на компромис за Brexit след поражението на изборите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/395207-%D0%B7%D0%B0%D0%BA%D1%8A%D1%81%D0%BD%D1%8F%D0%BB%D0%BE-%D1%80%D0%B0%D0%B7%D0%BA%D0%B0%D1%8F%D0%BD%D0%B8%D0%B5-%E2%80%93-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D0%B0%D1%82%D0%BE-%D1%86%D0%B0%D1%87%D0%B5%D0%B2%D0%B0", "text": "Имаме проблем, искаме прошка: скандалите с апартаментите и къщите за гости преминаха във фазата на ритуалното посипване на главите с пепел и публичното покаяние. П. Чолаков коментира интервюто  на Б. Борисов в \"Панорама\".       Първата фаза на пиеската бе гарнирана с оставки, но и с половинчати, крайно неубедителни мерки. Особено спрямо зам.-председателя на ГЕРБ Цветан Цветанов. Основната защитна теза на управляващите беше, че разкритията, направени от медии като „Свободна Европа”, „Биволъ” и други, коварно обслужвали БСП. Самокритичният тон почти отсъстваше. Той бе заглушен и надвикан от изблиците на арогантност, от типа   – както заяви самият Цветанов няколко седмици по-рано - също в предаването „Панорама”. Какво разбрахме от интервю на г-н Борисов? Първо, най-после – след близо 10 г. начело на държавата – премиерът дава вид, че започва да разбира, да проумява, че оставките не са решение. „Всеки немислил с главата си, всеки поддал се на манталитета си или решил, че всичко му е позволено, ще си понесе най-тежкото наказание и отговорност”; „Подаването на оставка е половината от работата”, заяви г-н Борисов. Освен оставки, той „гарантирал на българите” по-строги наказания за провинилите се членове на ГЕРБ: „Или ще върнат парите, или ще им бъдат конфискувани, а тези, които са злоупотребили, им се търси наказателна отговорност”. Второ, в характерния си стил, лидерът на ГЕРБ йезуитски се извъртя, като този път благодари на „свободните медии в България” за разкритията. Нито дума обаче за това, че една птичка пролет на прави – медийният пазар в страната е в ръцете на монополисти и олигарси; нито пък за цензурата и автоцензурата в полза на силните на деня, които  . Трето, г-н Борисов, на практика, отново не пое лична отговорност за проблемите в ГЕРБ, партията, която е създал и ръководи еднолично. Да, той каза: „Яд ме е, срам ме е, грешката е моя”. Но забележете къде премиерът смята, че е сбъркал: „Нито веднъж не отидох на гости на нито един мой министър, кмет, областен управител. Ако бях отишъл да видя, сигурно щях да взема много по-рано мерки”. Ами да бяхте ходили, г-н премиер! Има ли някой, който е толкова наивен, че да Ви повярва на уверенията, че е трябвало да навестите велможите си, за да разберете, че зловредстват? Вие, г-н премиер, носите лична отговорност за всичко, което се случва в коридорите на властта, защото сте архитектът на това правителство. Незнанието не Ви извинява. „Отговорност за това, че не знам кой къде живее, може би имам и затова казвам, че греша” –изтъкна Борисов. Но веднага след това побърза да прехвърли топката, да свали тежестта от плещите си: „Всеки попълва данъчна декларация и всеки си носи отговорност”.   Кой ще опере пешкира     След това премиерът го удари на мелодрама, в духа на най-баналните турски сериали. Сценката напомни за сълзите, които проля   на злополучния за нея последен кандидат-президентски дебат: „Аз съм се родил, живея и ще си живея в къщата си в Банкя. Там съм се родил, там си живея и там ще си умра. Колко ми остават - 10-15 години, Господ знае - ще бъда там! Аз не съм позволил един лев да се даде там, където обитавам”. Ох, г-н премиер, Лама Сабахтани, недейте така! За Бога, не си отивайте! Да се върнем на думите на Борисов, че оставките не са достатъчни. Тази реплика, изглежда, има пряко отношение към казуса „Цветанов”, когото „Борисов обичал като дете, но, видите ли, той (Цветанов) сложил „лъжица катран в меда”. Струва си да припомним, че Борисов подчертаваше бащинските си чувства и спрямо уволнените във връзка с катастрофата край Своге и скандала с обществените поръчки - министрите Радев, Нанков и Московски. Засега обаче няма информация на тримата да е потърсена наказателна отговорност. Изглежда, по традиция, дребните рибки ще операт пешкира. Борисов остави и вратичка за измъкването на Цветанов. За последния „денят на прошката” щял да бъде  . Трудно е - както впрочем в повечето неща, казани от Борисов - да се улови логиката. Какво трябва да разбираме: че ако ГЕРБ се представят добре на вота, шефът на предизборния щаб г-н Цветанов да бъде пощаден?!   Възможно ли е качествата на партиен архитект и организатор на избори да заличат проблемите, които има даден човек със закона? За г-н Борисов очевидно отговорът е „да”. Съмненията около г-н Цветанов датират още от първия мандат на партията. Кога точно зам.-председателят е сложил катранената лъжичка в меда, кога г-н Цветанов, този човек с „изключителен авторитет”, е „заличил всичко добро с това, което е направил”? Катранът или медът? През тези 10 г. начело на държавата управляващите от ГЕРБ построиха магистрали и спортни зали, но изглежда, че апартаментите и къщите за гости са повече. На фона на  , произведеният „мед” бледнее. Кои надделяват – хорът на пчеличките или този на калинките и търтеите? Кое преобладава – катранът или медът? В резюме, като оставим патетиката настрани, важното е, че Борисов – това „дете на народа” (както сам се нарече) – не мисли да подава оставка. Преди няколко седмици една новина обиколи света за секунди: стана ясно, че Алан Гарсия, бившият президент на Перу, се е самоубил, когато научил, че полицията идва да го арестува. Той е разследван за това, че е получил подкупи от бразилска строителна компания. Как ще ги стигнем...    ", "date": "2019.05.05", "title": "Закъсняло разкаяние – Борисов като Цачева"}
{"url": "http://www.classa.bg/%D1%81%D0%B2%D1%8F%D1%82/item/395208-%D0%BD%D0%B5-%D0%B1%D0%B8%D0%BB%D0%BE-%D1%82%D0%BE%D1%87%D0%BD%D0%BE-%D0%BC%D0%BE%D1%85%D0%B0%D0%BC%D0%B5%D0%B4", "text": "В Берлин през 2018 г. най-често давали на новородените момчета името Мохамед, а в Бремен то било на второ място. Това написаха някои медии, а \"новината\" беше тиражирана и в България. Но истината е малко по-различна.       Мари и Паул са най-често избираните имена за децата в Германия през 2018 година. Следващите места в класацията при момичешките имена заемат Софи и Мария, а при момчешките - Александър и Максимилиан. Данните са на Дружеството за немски език, което е систематизирало информацията от повече от 700 служби по гражданското състояние в страната. Много от родителите продължават да избират традиционни имена, които носят и техните родители или прародители. Особено това важи за източните и северногерманските федерални провинции, където много популярни са имената Матилда, Фрида, Грета, Лени и Лина, а при момчетата – Карл, Оскар, Антон, Якоб и Тео.   Ето и най-популярните имена през 2018 година общо за Германия:   Топ 10 при момичетата 1. Мари 2. Софи 3. Мария 4. София 5. Емилия 6. Емма 7. Хана 8. Мия 9. Анна 10. Йохана Топ 10 при момчетата  1. Паул 2. Александър 3. Максимилиан 4. Елиас 5. Бен 6. Луис 7. Леон 8. Ноа 9. Хенри 10. Феликс Мохамед и Лайла водят при турско-арабските имена Експертите от Дружеството за немски език анализират и чуждестранните имена, например тези от турско-арабски произход. Работата е в това, че всеки четвърти жител на Германия има миграционни корени. С най-голям дял в тази група - 14 процента - са гражданите от турски произход. При тях водещи са били имената Лайла/Лейла и Мохамед. В Берлин  , изпреварвайки Луис и Емил. \"От 22 177 новородени момчета в Берлин, 280 са били кръстени Мохамед\", казва ръководителката на Дружеството за немски език Андреа-Ева Евелс. Това означава 1,26% от всички новородени през 2018 г. момчета в германската столица. Но в общата германска класация Мохамед не влиза в първите 10 най-популярни имена, а фигурира под номер 24. \"Не, ислямът не превзема Европа\" По този повод в социалните мрежи се разгоря остра дискусия, а някои от участниците в нея призоваха да се вниква и правилно да се тълкуват данните. Така напр. във Фейсбук Божидар Божанов пише: Софи и Максимилиан традиционно са в топ 3 на най-популярните имена в Германия \"Медии като Дейли Мейл и Брайтбарт излизат със заглавие \"Мохамед е най-популярното име в Берлин!\" Отваряш да видиш реалните данни и... странна работа - най-често използваните в Берлин са Александър, Максимилиан и Паул. После гледаш отстрани \"първо име\" и там пише Мохамед - хората давали повече от едно първо име на децата си, и Мохамед е на 1-во място само като гледаш първото първо име. Пак ще си кажете, много е. Само че мюсюлманите много често кръщават децата си Мохамед - на места над 50% от момчетата се казват така. Интересно е защо национални медии решават, че има значение как се казват 1,26% от децата в германската столица. В заключение - първо,  . Макар мюслюлманското население да нараства, то все още е малцинство в едноцифрените проценти. И второ - все по-противно става когато национални медии цитират западни парцали с тенденциозни новини, които имат за цел единствено внушения, но не и предаване на информация.\"  И още една важна подробност: независимо от различното изписване на името Мохамед (в Германия то се среща като Mohammed, Mohammad, Muhammed, Mohamed) статистиката го отчита като едно и също име.    ", "date": "2019.05.05", "title": "Не било точно Мохамед..."}
{"url": "http://www.classa.bg/%D1%81%D0%B2%D1%8F%D1%82/item/395209-%D1%80%D0%B0%D0%B7%D0%B1%D0%BE%D0%BB%D1%8F%D0%B2%D0%B0-%D0%BB%D0%B8-%D0%BD%D0%B8-%D1%81%D0%B0%D0%BC%D0%BE%D1%82%D0%B0%D1%82%D0%B0", "text": "Екип от лекари под ръководството на д-р Луис Якоб са анализирали данните на повече от 20 хиляди участници на възраст между 16 и 64 години от проведено в Англия изследване \"National Psychiatric Morbidity\". Целта е била да се проучи психическото здраве на участниците.       Научната студия обаче не показва дали самотата действително е причина за психическите заболявания. \"В големите градове, например, има повече хора с психически заболявания, което често може да се обясни с феномена анонимност. Много често психично болните съзнателно търсят анонимност. Освен това има разлика между самотата и самотния начин на живот. Когато самотният начин на живот е желан, той може да се отрази и благоприятно на хората\", казва главният лекар на Центъра за психосоциална медицина в Северна Германия Арно Дайстер. 33% едночленни домакинства Най-вече в големите градове много домакинства се състоят само от един човек Причините за това   се коренят и в нарастващата продължителност на живота, намаляването на раждаемостта и все по-малкото бракове. Според Федералната статистическа служба във Висбаден, през 2016 година 41 процента от германските домакинства са били домакинства, съставени само от едно лице - доста над средната стойност за EС (33 процента). Над 1 милион са вече в България В България почти всяко трето домакинство се състои от самотен българин, показват данни от анализ на Евростат за 2017 г. Данните от последното преброяване на Националния статистически институт (НСИ) сочат тенденция към увеличаване на броя на едночленните домакинства в България: през 2001 г. те са били около 660 хиляди, през 2011 г. - около 900 хиляди, а днес вече надхвърлят 1 милион (от общо около 3 милиона домакинства в България).", "date": "2019.05.05", "title": "Разболява ли ни самотата?"}
{"url": "http://www.classa.bg/%D1%81%D0%B2%D1%8F%D1%82/item/395210-%D0%B8%D0%B4%D0%B0%D1%82-%D0%BB%D0%B8-%D0%BA%D1%80%D0%B0%D0%B9%D0%BD%D0%BE%D0%B4%D0%B5%D1%81%D0%BD%D0%B8%D1%82%D0%B5", "text": "Те са против миграцията и ЕС - крайнодесните, които вече загряват преди ключовите за Обединена Европа избори. Сред тях вече официално е и българската \"Воля\". Което обаче едва ли ще помогне много  на партията на Марешки.         Нямало конкуренция между Матео Салвини и Марин Льо Пен за лидерство на съюза на крайнодесните в Европа, а с унгарския премиер и лидер на ФИДЕС Виктор Орбан вече си партнирали. Това декларира в България, където бе на посещение за втори път през последните 6 месеца, лидерката на френския крайнодесен Национален сбор Льо Пен. Тя призова българите да гласуват на 26 май за избрания от нея партньор - партията „Воля“, демонстрирайки нагледно лозунга на партията си: „Ние идваме“. Крайнодесните загряват преди старта Визитата ѝ предшества насрочената за 6 май в Прага конференция „Мир и благоденствие отвъд ЕС“ (Peace and Prosperity Beyond EU), където тя ще държи реч, и изглежда е турне в подкрепа на съюзници и за мобилизиране на гласоподаватели преди определените като ключови за бъдещето на Обединена Европа избори. Седмица по-късно лидерът на „Лига“ и италиански външен министър Матео Салвини организира в Италия среща на европейски патриотични партии от Движението за Европа на нациите и свободите. Поканен е и лидерът на „Воля“ Веселин Марешки. Запитана вчера за отношенията между нея и Салвини, Льо Пен отговори, че се познават от доста време. „Ние сме партньори, но също така и приятели, много му се възхищавам. Европейското движение няма нужда от лидери, има нужда от нации, от държави. Ще разочаровам тези, които се надяват, че има конкуренция между нас. Има само солидарност“. Но солидарност има и с Орбан. Лидерката на френските крайнодесни припомни подкрепата, която той получи от нея и крайнодесни евродепутати, когато Европарламентът одобри започването на наказателна процедура срещу Унгария заради подкопаване на върховенството на закона и основни принципи на демокрацията. В Будапеща преди дни Орбан нарече Салвини „най-важния човек в Европа“, подчертавайки, че Европейската народна партия (ЕНП) трябва да работи с бъдещия националистически алианс, иначе щяла да се самоубие. И това, разбира се, не са приказки от куртоазия, а заявки за бъдещи политически съюзявания. Защо \"Воля\"? Откриването на кампанията на „Воля“ бе официалният повод за визитата на Марин льо Пен. В София пристигнаха също евродепутатът Геролф Анеманс, който е и председател на Движението за Европа на нациите и свободите, Людовит Гога - лидер на словашката партия „Родина“, и Радим Фиала - съпредседател на чешката формация „Свобода и пряка демокрация“. Миналата есен стана ясно, че от букета национал-патриотични формации в България Марин Льо Пен избра да си партнира с най-младата - „Воля“, която дължи присъствието си в българския парламент на корпоративния вот. През годините френската националистка изглеждаше по-близка с „Атака“ на Волен Сидеров, пробва се и с ВМРО на Каракачанов, но накрая се спря на управляваната от бизнесмена Веселин Марешки „Воля“, поканена и за член на Движението за Европа на нациите и свободите.   Тази европейска легитимация на формация, известна като „партията на Марешки“, едва ли ще изведе „Воля“ до желани проценти на вота - и поне до един евродепутат. Три седмици преди изборите социологическите сондажи ѝ отреждат под 2%. Но кампанията ѝ започна с масирана реклама по телевизии, билбордове и сайтове, а пресконференцията на Льо Пен, Марешки и сие бе предавана пряко - чрез платено излъчване по \"Канал 3\". На нея лидерката на френските крайнодесни повтори, че е избрала „Воля“, защото споделяли едни и същи ценности, „стремеж към свобода, независимост, суверенитет, свободата на българите да избират за себе си това, което искат“. Не бе пропуснат и Марешки, който беше определен като \"един от храбрите и смели лидери“. Емиграцията, а не имиграцията тревожи хората  В залата, където се развяваха български трикольори и нито едно европейско знаме, Марин льо Пен обяви, че вратата е отворена за „всички, които искат да запазят границите и идентичността си, които са против миграцията и налаганите от ЕС правила“. Но антимигрантската реторика се приема по един начин във Франция, където от години прииждат хиляди и хиляди от бившите колонии в Северна Африка и други държави, и по друг в България, която мигрантите гледат да напуснат колкото се може по-бързо. Проучване на Европейския съвет по външна политика (EСВП), огласено на 1 април, показа, че гражданите на държавите от Югоизточна Европа са обезпокоени повече от емиграцията, отколкото от имиграцията. И България не прави изключение.  Има и още нещо. Във Франция Националният сбор се представя като борец срещу статуквото, опозиция на управляващите в лицето на президента Макрон и неговата партия, опитвайки да трансформира   в гласове за себе си. Но в България националистите от „Обединени патриоти“ са съдружник във властта, „Воля“ е крепител на статуквото в лицето на управляващата ГЕРБ - помагат за кворума в пленарна зала, гласуват заедно с мнозинството. А слоганът на плаката ѝ за евроизборите „Заедно спираме грабежа“ трудно може да бъде разбран предвид мълчанието по текущите скандали като  “ и  , строени с европейски средства, които всъщност не са къщи за гости. И тази обективна истина не се връзва с новите националистически премени на представящия се за борец „срещу корупцията и партиите на статуквото“ Марешки.   Днес той ползва друга реторика - че „не може да има силна и Обединена Европа, когато част от европейските държави са силно изостанали и бедни“. Такава може да бъде изградена от пълноправни партньори, не от „господари и слуги”. Но за разлика от други крайнодесни в Европа, от „Воля“ не са пуснали в обращение „Не на исляма“. Впрочем, не само те, но вече и „Атака“, които през 2011 г. влязоха в сблъсъци с молещи се мюсюлмани пред джамията „Баня баши“, са я изключили от репертоара си. Марешки - борец срещу грабежа? „Не искаме едни нации да бъдат погълнати от други, по-силни и по-богати, не искаме всички да си приличат“, заяви вчера Льо Пен. Макар в този   всички да си приличат по едно - позитивни към режима на Путин и за отпадане на санкциите срещу Русия. Не могат да бъдат изключени и съмненията за  , а за някои, като Марин льо Пен, даже не става въпрос за съмнения, а за факти - като известния кредит от 9 млн. евро, взет от руска банка през 2014 година. Сега сред всички тях се нарежда и собственикът на бензиностанции и аптеки в България Марешки, инкорпориран там по нечия воля - щял да спре грабежа. Като първа стъпка би могъл да посочи грабителите, например.    ", "date": "2019.05.05", "title": "Идат ли крайнодесните?"}
{"url": "http://www.classa.bg/%D1%81%D0%B2%D1%8F%D1%82/item/395205-unicredit-%D0%BD%D0%B0%D0%BF%D1%83%D1%81%D0%BA%D0%B0-facebook-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D1%82%D0%B8%D1%87%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B0%D0%BD%D0%BD%D0%B8", "text": "Гpyпaтa нa UnіСrеdіt щe пpeĸpaти пpиcъcтвиeтo cи в coциaлнaтa мpeжa Fасеbооk. Cъoбщeниeтo ce пoяви нa cтpaницaтa нa бaнĸaтa пo-paнo днec, a пoдoбни имa и нa cтpaницитe нa ĸлoнoвeтe в дpyгитe eвpoпeйcĸи дъpжaви. “C пocтoянния cи aнгaжимeнт дa инвecтиpa в пoдoбpявaнeтo нa cвoитe дигитaлни ĸaнaли, зa дa пoддъpжa виcoĸ cтaндapт нa oбщyвaнe, UnіСrеdіt oбявявa пълнoтo cи oттeглянe oт Fасеbооk, Меѕѕеngеr и Іnѕtаgrаm oт 1 юни 2019 г.”, глacи тo. Kaĸтo e извecтнo, Меѕѕеngеr и Іnѕtаgrаm cъщo ca coбcтвeнocт нa Fасеbооk. Oфициaлнo, oт бaнĸaтa нe oбяcнявaт пpичинaтa зa xoдa, ĸoйтo бe пpиeт oт пoтpeбитeлитe c ĸpитиĸa. Ho пo-ĸъcнo пoтвъpдиxa, чe peшeниeтo e зa вcичĸи cтpaни, в ĸoитo UnіСrеdіt paбoти. Taĸoвa oбaчe мoжe дa бъдe нaмepeнo в изявлeниe нa Жaн Πиep Mycтиe, ĸoйтo cтoи нaчeлo нa бaнĸaтa. B paзгapa нa тeжĸия cĸaндaл, cвъpзaн c Саmbrіdgе Аnаlуtіса и Fасеbооk минaлoтo лятo, фpaнцyзинът нapeди нa cлyжитeлитe дa пpeĸpaтят вcичĸи вpъзĸи нa бaнĸaтa cъc coциaлнaтa мpeжa зapaди cĸaндaлa. “Fасеbооk нe ce дъpжи eтичнo”, зaяви тoгaвa тoй. Caмo дни, cлeд ĸaтo бpитaнcĸитe вecтници cъoбщиxa зa cлyчaя c Саmbrdіgе Аnаlуtіса, oт бaнĸaтa зaявиxa, чe ca cпpeли вcичĸи peĸлaми, дoĸaтo coциaлнaтa мpeжa нe влeзe в пpaв път. И въпpeĸи чe Mapĸ Зyĸъpбъpг чecтo oбяcнявa ĸaĸ Fасеbооk имa нoв фoĸyc – пoвepитeлнocттa, зaceгa peaлни дeйcтвия ĸъм зaщитa нa личнитe дaнни нa 1,5 милиapдa пoтpeбитeли нe cмe видeли. B пoдĸpeпa нa тaзи тeopия e и cъoбщeниeтo нa pyмънcĸия ĸлoн, ĸoйтo пpипoмня peшeниeтo oт мapт 2018 г. и дoпълвa: “Teзи нaши пpитecнeния ocтaнaxa нepeшeни и зaтoвa UnіСrеdіt peши дa cпpe вcичĸитe cи пpoфили във Fасеbооk и дpyги coциaлни ĸaнaли, coбcтвeнocт нa Fасеbооk”. Гpyпaтa зaпaзвa интepнeт пpиcъcтвиeтo cи ocвeн чpeз cтpaницaтa и блoгa cи, тaĸa и в YоuТubе, LіnkеdІn и Тwіttеr.  ", "date": "2019.05.05", "title": "UniCredit напуска Facebook заради изтичането на данни"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395201-%D0%BD%D0%B5%D0%B2%D0%B5%D0%BD%D0%B0-%D1%86%D0%BE%D0%BD%D0%B5%D0%B2%D0%B0-%D1%81%D0%B5-%D1%80%D0%B0%D0%B7%D0%B2%D0%B8%D1%85%D1%80%D0%B8", "text": "Преди три години Невена Цонева роди сина си Александър, а днес е по-красива отвсякога. Няма и следа от наднормено тегло по крехката й физика, а лицето й свети от красота и е лишено от всякакъв намек за прекарани безсънни нощи. Певицата, която предизвиква фурор всеки път, когато запее, публикува наскоро своя актуална снимка, след като доста дълго не го беше правила. И очаквано – получи вълна от коментари и лайкове в социалните мрежи.     Изглежда майчинството и най-вече факта, че отново се върна към предишното си динамично работно темпо, се отразяват повече от благоприятно на чаровната Невена, която чухме и видяхме за първи път през не много далечната 2007-ма година, когато с безапелационните си изпълнения стана и първият победител в музикалния формат „Мюзик Айдъл” .        ", "date": "2019.05.05", "title": "Невена Цонева  се развихри"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395202-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-5-%D0%BC%D0%B0%D0%B9", "text": "ОВЕН ( 21 март - 20 април ) Възможна е конкуренция в бизнеса, която ще ви помогне да се утвърдите. Както се казва, няма зло, без добро. Психологическа подкрепа, няма да ви е излишна. Но тя ще дойде неочаквано, от човек, който не ви е обръщал внимание преди. Ако уважите мнението на близките си, ще може да неутрализирате битовите конфликти. ТЕЛЕЦ ( 21 април - 21 май )  Главата ви, ще се замая от притока на емоции и нови впечатления. Оказва се, че любовта ще ви окрили, но вие не вярвахте. Възможно е, да се срещнете с бивш възлюбен. Е, тук разчитайте повече на разума, а не на физиологичното желание. За вашата диетата, ще са полезни хранителни продукти с високи нива на фибри и калций. БЛИЗНАЦИ ( 22 май - 21 Юни ) Опитайте се, да изживеете този ден без конфликти. В противен случай, спомените за него ще ви преследват дълго време. Желателно е, да отидете някъде сред природата, близо до река или езеро. В материалната сфера се очакват добри промени. Ще получите достатъчно пари, за да ви стигнат за всичко - храна, облекло и пътешествия.   РАК ( 22 юни - 23 юли ) Днес, не е желателно да плувате по-течението. В противен случай, денят ще бъде изпълнен с неуспехи и проблеми. Плувайте с последни сили, дори ако обстоятелствата започват да ви \"давят\". Усилията ви в любовта ще отидат на вятъра, ако кажете на избраника си, цялата истина в очите. Стотици пъти мислете, преди да си отворите устата. ЛЪВ ( 24 юли - 23 август ) Трябва да бъдете много разумни, за да не се обвинявате по-късно, за това, което ще се случи в личния ви живот. По-добре премълчете, отколкото да решите да направите нещо кардинално. Финансовите въпроси, откровено ще ви радват. Очаква се да получите премия, за добре свършена работа. Денят е отличен за посещение на фитнес. ДЕВА ( 24-ти август - 23 септември ) Необходимо е, да се отървете от всичко излишно и безполезно. Ако наистина сте уморени от работата, потърсете нещо ново. Между другото, днес е подходящ ден за уволнение, обучение и посещение на курсове. В семейния живот, има много катаклизми, от които може да се отървете, само чрез мирни преговори. ВЕЗНИ( 24 септември - 23 октомври) Възможно е неочаквано да се влюбите, което ще промени живота ви. Просто не бъдете твърде недостъпни, в противен случай вашият избраник, ще счита това за безразличие. Най-краткият път към успех в работата, вече е във вашите мислите? Тогава го приложете на практика. Днес има шанс, да направите пробив в кариерата, а също и да получите бонус за труда си.   СКОРПИОН ( 24 октомври - 22 Ноември ) Често ще се обръщате към вътрешния си глас, за да избегнете грешките. Само не се увличайте от такава \"помощ\", в противен случай, ще спрете да мислите и действате самостоятелно. Играта на думи в романтичните отношения няма да доведе до взаимност, но любовните хитринки, ще са много ефективни. Вечерта, чакайте новини.   СТРЕЛЕЦ ( 23 Ноември - 21 Декември ) Трябва да бъдете по-отговорни и приятелски настроени в колектива. Особено ако шефовете, ви поверят важен проект. Работете повече и мислете по-малко за заплатата и премията. Нека приоритет ви бъде кариерното развитие. Семейните ще бъдат, на върха на блаженството и щастието. Е, защо да не изкарате втори \"меден месец\". КОЗИРОГ (22 Декември - 20 януари ) Днес ще бъдете необичайно уязвими и обидчиви. Дори шефовете ще забележат, че не сте в настроение. По-малко внимание обръщайте на външни критики, а най-добре, се заемете със самообучение. Добре е да учите чужди езици, да подобрите уменията си или се заемете с нещо което ви харесва. От пътуване, е по-добре да се откажете.  ВОДОЛЕЙ ( 21 януари -  19  февруари ) Препоръчва се, да правите компромиси на избраника си. Нека те да бъдат малки, но ще позволят на вашата двойка да остане на повърхността. Внимателно работете с електрически уреди и се откажете от екстремни прояви, днес са противопоказни натоварванията на сърцето и гръбначния стълб. Така че спортните занимания и работа на вилата са изключени.   РИБИ ( 20 февруари - 20 март ) Днес напълно ще забравите, какво сте говорили за половинката си преди ден. И това не е в резултат на проблеми с паметта, а на достойна работа върху себе си. И занапред, ще продължите да бъдете възможно по-отстъпчиви и лоялни. Парите, които чакате, ще пристигнат навреме и в прилично количество. Ще може да се разходите из магазините, да купите подаръци и да се похвалите с нов и стилен образ.", "date": "2019.05.05", "title": "Дневен хороскоп 5 май"}
{"url": "http://www.classa.bg/%D1%81%D0%B2%D1%8F%D1%82/item/395203-%D0%B4%D0%BE%D0%BA%D1%82%D0%BE%D1%80%D1%8A%D1%82,-%D0%BA%D0%BE%D0%B9%D1%82%D0%BE-%D0%BB%D0%B5%D0%BA%D1%83%D0%B2%D0%B0-%D0%B4%D0%BE%D1%85%D0%BE%D0%B4%D0%B8%D1%82%D0%B5-%D0%BD%D0%B0-%D0%BF%D0%B0%D1%86%D0%B8%D0%B5%D0%BD%D1%82%D0%B8%D1%82%D0%B5-%D1%81%D0%B8", "text": "Гари Блок се занимава с медицина, защото иска да помага на хората, които живеят в по-тежки условия спрямо самия него. В продължение на години канадският лекар помага на пациенти, които се сблъскват с крайна бедност и безработица. Колкото и лабораторни изследвания да пуска, колкото и лекарства да изписва по рецепта, общопрактикуващият медик стига до един неизменен извод: здравословните проблеми на повечето от социално-слабите пациенти не се променят значително. Причината за това се крие във факта, че медицината не се занимава с най-сериозния проблем на болните - бедността им. През 2005 г. Блок решава да промени подхода си, като започва да разработва концепцията си за \"рецепти за пари\". А през последното десетилетие я прилага на практика. Това, което прави лекарят, е да покаже на най-бедните си пациенти различни начини, по които биха могли да увеличат доходите си - например, като кандидатстват за социални помощи или за надбавки за инвалидност. Много често се налага просто да помогне на хората да попълнят съответните декларации или молби, с които да получат достъп до помощ от държавата. Влиза ли това в професионалните задължения на един лекар? Да, отговаря Блок. \"Защото ако не лекувате социалните фактори на човешкото здраве - като доходи, жилищно настаняване и др. - значи не полагате всички възможни усилия, за да гарантирате, че пациентите ви ще оздравеят\". Целта на канадския лекар е да мотивира колегите си и държавата да приложат този модел на по-широка база. Разрешаването на индивидуални казуси на бедни хора е добра стъпка в правилна посока, но не е устойчиво без системна промяна. През 19 в. основателят на модерната патология Рудолф Вирхов посещава множество индустриални центрове в Европа и стига до извода, че има връзка между състоянието на социалната среда и здравословния статус на населението. Той изтъква, че медицината не може да се отдели от политическия и обществения живот. След 60-те години на 20 век има стабилен поток от научни изследвания, които разглеждат отношението между социалната среда и здравето на хората в различни географски местоположения, с различни болестни състояния, както при възрастните пациенти, така и при децата, израснали в мизерни условия. Тази база се разглежда задълбочено според биологичните маркери и епигенетиката - промените в начина, по който се проявяват гените на хората, които живеят в тежка среда. През 2008 г. комисия към Световната здравна организация потвърждава, че няма реално разделение между социалните условия и здравето, като препоръчва на медицинските специалисти да обърнат внимание и на съпътстващите фактори по време на лечението. \"Има изключително силни изследвания, които доказват връзката между бедността и влошеното здравословно състояние. Повечето специалисти в сферата на здравеопазването разбират тези данни, но просто ги подминават, като си казват \"Този проблем не влиза в моите работни отговорности\". А всъщност това не е вярно\", казва Блок. Съпротивата идва от страна на някои лекари, които се опасяват, че не разполагат нито с ресурси, нито с времето да се занимават със социално-битовите проблеми на пациентите си. От две години насам обаче властите в Онтарио проявяват интерес към идеята на Блок и са го поканили да разработи обществена програма за подкрепа на по-бедните пациенти. Първата стъпка на Гари Блок е да разработи \"клиничен инструмент за бедността\" - брошура от три страници, съдържащи съвети към общопрактикуващите лекари, които работят със социално-слаби пациенти. Най-общо, правилата му гласят следното: Питайте хората с какви доходи живеят, не забравяйте за връзката между средата и болестните състояния, вземете мерки и свържете пациентите си със системата за социални помощи. Блок дава пример със свой пациент - мъжът е живял на палатка край Торонто в продължение на пет години, без достъп до здравна помощ, с травматична история от детството си и с тенденция към прогресивно изолиране от обществото. \"Когато дойде в кабинета ми, беше в окаяно състояние. Искаше да си намери стабилен подслон, но не разполагаше нито с доходи, нито със социални помощи. Беше очевидно, че страда от сериозни физически и психически проблеми - посттравматично стресово разстройство, дълбока депресия, диабет и ужасни рани на краката. На първо време, успяхме да му намерим място в център за настаняване на бездомни хора. След това го вкарахме в програма за помощ на инвалиди. Всичко това промени житейската му ситуация. Получи възможност да наеме жилище, да си купува редовно лекарства, да се храни нормално за първи път от години. Започна да посещава група за взаимопомощ, чрез която постепенно възстановяваше социалните си връзки. Здравословното му състояние се подобри значително. \"Когато влезе в кабинета, изглеждаше изтощен и изпит, а за около една година се изправи на крака\" , разказва лекарят. От началото на програмата в болницата \"Сейнт Майкъл\", Гари Блок успява да осигури държавно финансиране за наемането на двама служители на пълен щат, чиято работа е посветена изцяло на помощта за пациенти в тежко социално положение. Сътрудниците му разговарят с всеки човек в нужда, помагат за финансовата грамотност, попълват данъчни декларации и т.н. Екипът на Блок разполага и с юрист и правен асистент, които се занимават с всевъзможни проблеми на пациентите, свързани с имотното им състояние и доходите. Канадският лекар защитава идеята, че ако правителството отделя повече средства за справяне с проблемите на бедността, в дългосрочен план ще спести много по-големите разходи за лечението на хора с хронични заболявания, свързани със социалната им среда. \" Проблемът е как да накараме властите да мислят в дългосрочен план. Как да убедим хората, чийто мандат изтича за 4 години, че трябва да поемат риск с реформа, чийто ефект ще се прояви години след оттеглянето им от власт \", коментира той. Гари Блок дава пример с политиките за ограничаване на тютюнопушенето. \"Преди 50 години никой не обръщаше внимание на цигарите от перспективата на здравеопазването. Едва когато медицинският свят навакса със забавянето и видя доказателствата за вредното влияние от пушенето, започна да оказва натиск върху властите\", казва той. Понякога е нужно да минат десетилетия, преди да да се приемат фактите. Докато държавата не се справи със социалните си проблеми, последиците върху обществото здраве ще стават все по-тежки, а това ще обременява всяко следващо поколение с още по-масивни разходи.  ", "date": "2019.05.05", "title": "Докторът, който лекува доходите на пациентите си"}
{"url": "http://www.classa.bg/%D1%81%D0%B2%D1%8F%D1%82/item/395204-spacex-%D0%B8%D0%B7%D0%BF%D1%80%D0%B0%D1%82%D0%B8-%D1%83%D1%81%D0%BF%D0%B5%D1%88%D0%BD%D0%BE-%D1%82%D0%BE%D0%B2%D0%B0%D1%80-%D0%BA%D1%8A%D0%BC-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D1%81%D1%82%D0%B0%D0%BD%D1%86%D0%B8%D1%8F", "text": "Космическата компания на Илон Мъск - SpaceX - изпрати успешно товар към Международната космическа станция. Преди това опити за изстрелването бяха възпрепятствани от електрически неизправности и такива в платформата за приземяване. Ракетата Falcon излетя от космодрума в Кейп Канаверъл във Флорида. Тя беше натоварена с капсула Dragon, която съдържа 2500 кг провизии. Очаква се товарът да достигне МКС в понеделник като от SpaceX съобщават, че ракетата носител се е приземила обратно без проблеми. Платформата за приземяване се намира в Атлантическия океан на около 450 километра от Кейп Канаверъл. Преди това Илон Мъск имаше съмнения дали няма да възникнат проблеми при обратното навлизане в атмосферата на Земята. Досега САЩ разчиташе на Русия и нейния кораб \"Союз\", който излита от космодрума в Байконур, Казахстан. Сега Америка се надява да си сътрудничи със SpaceX и да въведе нови собствени транспортни системи до Международната космическа станция. Така НАСА ще закупува места в капсулите на компанията на Илон Мъск, за да отвежда астронавти и провизии до МКС. Космическата агенция вече е избрала и първите космонавти, които ще заминат в Космоса в капсулата Dragon с ракетата Falcon.  ", "date": "2019.05.05", "title": "SpaceX изпрати успешно товар към Международната космическа станция"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395198-%D0%B7%D0%BC%D0%B8%D1%8F-%D1%83%D0%B4%D1%83%D1%88%D0%B8-%D1%86%D0%B8%D1%80%D0%BA%D0%BE%D0%B2-%D0%B0%D1%80%D1%82%D0%B8%D1%81%D1%82", "text": "В интернет се появи ужасяващ видеозапис за трагичен инцидент, който се е случил с укротител на змии в уличен цирк в Барнаул, Алтайски край. Боата е удушила стопанина си на арената пред публиката, сред която имаше много деца. По време на шоуто, мъжът вдигна голяма боа и я увива около врата си. Избухват аплодисменти, но скоро след това мъжът се свлича на пода и се претърколва настрани. Зрителите не разбрали веднага, че боата е удушила господаря си. Но след няколко секунди колеги се втурнали да помагат да укротителя на змии. Двама мъже размотали змията от шията му и го изнесли от арената, но жертвата починала зад кулисите. \r\n", "date": "2019.05.05", "title": "Змия удуши цирков артист"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395199-%D0%BF%D1%80%D0%B0%D0%B2%D0%B8%D1%82%D0%B5-%D0%BB%D0%B8-%D1%82%D0%B0%D0%B7%D0%B8-%D0%B3%D1%80%D0%B5%D1%88%D0%BA%D0%B0", "text": "По време на секс двамата партньори обикновено се озовават чисто голи в леглото.. Това ги кара да се чувстват по-близо един до друг в чисто физически план, а и дава възможност наистина да почувствате тялото на любимия. Какво обаче ще кажете, ако ви споделим, че можете да правите секс и без да събличате всичките си дрехи. Оказва се, че някои неща е по-добре да си останат върху вас. Експерти разкриха какво е добре да остане върху тялото ни по време на интимните ласки с любимия. Секси чорапи и колан Така една дама може да прикрие тлъсинките около корема си, а това би я накарало да се чувства много по-секси и да се отпусне. Може да оставите жартиерите на вас, а гледката ще е много по-възбуждаща за човека срещу вас. В такъв случай е редно да подчертаем, че трябва да сложите бикините си над жартиерите, за да няма засечки по време на интимните ви ласки. Обувки Женските крака изглеждат влудяващо сексапилно и елегантно, когато са в обувки с висок ток. Освен, че визуално издължават крака, те правят тялото ви да изглежда по стегнато и слабо. Бедрата ви се стягат, а това може да подлуди всеки представител на силния пол. Друг позитив на тези обувки е, ако дамата е значително по-ниска от половинката си. Така разликата ще бъде намалена, а някои от позите, в които сте изправени, ще бъдат ддоста по-удобни. Редно е да подчертаем и, че някои мъже имат фетиш към високи токчета и обичат дамата да стъпва с тях по гърба им. Да, странно е, но всеки си има предпочитания. Бельо В mного списания пише, че еротичното бельо може да бъде много по-възбуждащо дори и от гледката на чисто гола жена. Това е просто задължителен атрибут за всяка дама. Присъединяваме се към това мнение и дебело подчертаваме, че наличието на секси бельо е някак загадъчно и предизвикателно към мъжа срещу вас. Представителите на силния пол се възбуждат от това, че еротичният плат покрива най-интимните ви части. Тъй че не е нужно да се отървавате от бельото си по време на секс. Сутиените също може да действат влудяващо на мъжете. Освен това те държат гърдите ви нагоре и правят формата им по-привлекателна. Ако не свалите сутиена, то няма да е нужно да се притеснявате как изглеждат гърдите ви по време на секс.", "date": "2019.05.05", "title": "Правите ли тази грешка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/395200-%D0%BA%D0%B0%D1%86%D0%B0%D1%80%D0%BE%D0%B2%D0%B0-%D1%81%D0%B5-%D1%85%D0%B2%D1%8A%D1%80%D0%BB%D0%B8-%D0%B2-%D0%B4%D1%8A%D0%BB%D0%B1%D0%BE%D0%BA%D0%BE%D1%82%D0%BE", "text": "Щурата кулинарка Божана Кацарова е на път да хвърли поредната изненада със свое активно участие в публичното пространство. Този път обаче, изобщо не става дума за участие в рейтингово тв риалити, откъдето и придоби популярност.  Чаровната готвачка е на прага да сбъдне една от дългогодишните си мечти, свързани с професионалното развитие. А именно - да има собствен блог с полезни и качествени съвети за кулинарното изкуство.     \"След 2 години избистряне на концепцията, новата ми кухня официално е факт! Малка симпатична бърлога, в която нямам търпение да започна да посрещам гости и да се сътворяват ВКУСНИ НЕЩА. От следващия месец тръгва и НЕ ПОРЕДНИЯТ кулинарен блог, за който съм се постарала да е максимално полезен и лишен от каквито и да било клишета и монотонна реч...”, написа Бо, както и викат на галено приятелите, в социалните мрежи и разбира се предизвика за нула време десетки коментари от своите последователи.   Извън темата за кулинарните подвизи, Божана е все така щастлива в личния си живот. Неотдавна дори тя призна, че в момента изживява нещо много хубаво със своя приятел Ники.   „В момента с Ники изживявам нещо много хубаво. В началото не исках да афиширам връзката ни. От година и половина сме заедно. Запознахме се по работа. Той е истински, умен. Ники е феноменален”, не спира да хвали половинката си щурата готвачка.", "date": "2019.05.05", "title": "Кацарова се хвърли в дълбокото"}
