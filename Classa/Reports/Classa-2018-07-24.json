{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384441-%D1%81%D0%B5%D1%80%D0%B3%D0%B5%D0%B9-%D0%BB%D0%B0%D0%B2%D1%80%D0%BE%D0%B2-%D0%B2-%D0%B8%D0%B7%D1%80%D0%B0%D0%B5%D0%BB", "text": "По-късно днес министърът на външните работи на Руската федерация Сергей Лавров ще посети Израел за среща с министър-председателя Бенямин Нетаняху. В Ерусалим първият дипломат на Москва ще бъде придружаван от началника на Генералния щаб на Въоръжените сили на Руската федерация генерал Валерий Герасимов. Това потвърдиха за TACC от пресслужбата на израелския премиер, цитирана от Фокус. „Можем да потвърдим, че срещата ще се проведе в кабинета на министър-председателя на Израел в Ерусалим\", е отгоровът от пресслужбата на Нетаняху, дадена на запитване от кореспондент на агенцията. В медиите вече бе разпространена информация, че в рамките на срещата Лавров и Нетаняху ще обсъдят ситуацията в Сирия", "date": "2018.07.24", "title": "Сергей Лавров в Израел"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384442-1-%D1%82%D1%80%D0%B8%D0%BB%D0%B8%D0%BE%D0%BD-%D0%BB%D0%BE%D1%88%D0%B8-%D0%BA%D1%80%D0%B5%D0%B4%D0%B8%D1%82%D0%B8-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Необслужваните кредити в еврозоната достигат до почти 1 трилион евро, а около 10% от тях, или 100 млрд. евро, се падат на банките в Гърция, пише в анализ гръцкият вестник „Катимерини\", цитиран от investor.bg. Изданието посочва, че в Германия, която също има трудности със своята банкова система, лошите кредити са наполовина – около 58 млрд. евро, а и германците имат начини да направят това, което е необходимо, за да може банковият сектор да посреща заложените цели. Нещо повече – за разлика от Гърция, банките в еврозоната не работят в условията на капиталов контрол, което означава, че те могат да инвестират, имат доверието на своите депозанти и имат възможността да управляват капитала с международни позиции. По тази причина и лошите кредити намаляват в цялата еврозона, но без гръцките банки. „Катимерини\" коментира, че няма политика дори и за насърчаване на вложителите да върнат парите си в банките. Големи суми започнаха да изтичат от системата и страната още през 2010-2011 година. Пикът обаче беше през 2015 година, когато на власт дойде Сириза. Така нивото на лошите кредити в Гърция достига 40%, докато средното в еврозоната е около 5%. Държавата успява да си набави ликвидност чрез вътрешни репо сделки капиталови буфери на стойност 20 млрд. евро и по тази причина и не работи за стабилизирането на банковата система, твърди изданието. В годините на кризата системата реално е загубила своята стойност – капитализацията на четирите системни банки (Alpha, National, Eurobank и Piraeus) е намаляла до общо 8 млрд. евро. Изданието предупреждава, че при това положение единственият начин Гърция да избегне нова финансова криза след 2020 година е икономически растеж, но с два пъти по-голяма от предвижданата днес скорост. Това изисква не само промяна на политиката, но и на мисленето, посочва още „Катимерини\".", "date": "2018.07.24", "title": "1 трилион лоши кредити в еврозоната"}
{"url": "http://www.classa.bg/%D1%82%D0%B5%D1%85%D0%BD%D0%BE/item/384440-%D1%80%D1%83%D1%81%D0%BA%D0%B8-%D1%80%D0%BE%D0%B1%D0%BE%D1%82-%D0%B7%D0%B0-%D0%BA%D0%BE%D1%81%D0%BC%D0%BE%D1%81%D0%B0", "text": "Три опитни образеца на робота „Федор\" ще бъдат произведени и изпробвани преди един от тях да полети с космическия кораб „Федерация\" през 2022 г. Това заяви пред ТАСС ръководителят на проекта Сергей Хурс. Пробният полет на робота ще бъде първото излитане на новия руски пилотиран кораб „Федерация\", а „Федор\" ще бъде единственият пасажер на борда. По думите на Хурс, първият от образците на „мислещата машина-космонавт\" ще бъде готов към средата на 2019 г. Ще бъдат произведени общо три образеца, които ще преминат през различни изпитания. „Появата на първия образецна робот за изпитания в полет (на „Федерация\" се планира за средата на 2019 г. Ще бъдат направени всичко три опитни образци, които ще бъдат изпитвани при различни условия на полети, каза Хурс. Роботът „Федор\" е създаден от компанията „Андроидна техника\"по техническо задание на министерството на извънредните ситуации на Русия. Демонстрационният образец на робот по проекта „Спасител\" е изготвен през 2016 г. Първоначалното му кодово име „Аватар\",по-късно е заменено от – FEDOR (Final Experimental Demonstration Object Research). През 2018 г. беше създаден и екземпляр на „Федор\" специано за технологична изложба в Москва. Корабът „Федерация\"ще замени международната станция „Союз\", той е предназначен за доставка на гора и товари на окооземна орбита и до Луната. Екипажът на „Федерация\" е не повече от 4 човека. Корабът може да се движи самастоятелно 30 денонощия, а като част от орбиталната станция – до една година", "date": "2018.07.24", "title": "Руски робот за космоса"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384438-%D0%BF%D0%B5%D1%82%D1%8A%D1%80-%D0%B0%D0%BD%D0%B4%D1%80%D0%BE%D0%BD%D0%BE%D0%B2-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%B2-%D0%B1%D0%B0%D0%BD%D0%BA%D0%BE%D0%B2%D0%B8%D1%8F-%D1%81%D1%8A%D1%8E%D0%B7-%D1%89%D0%B5-%D0%BD%D0%B0%D0%BC%D0%B0%D0%BB%D0%B8-%D0%BB%D0%B8%D1%85%D0%B2%D0%B8%D1%82%D0%B5-%D0%BF%D0%BE-%D0%BA%D1%80%D0%B5%D0%B4%D0%B8%D1%82%D0%B8%D1%82%D0%B5", "text": "Банките в България ще намаляват, ограниченият пазар у нас ги натиска, каза председателят на Асоциацията на българските банки   Влизането на България в банковия съюз няма да повиши лихвите на кредитите, в дългосрочен план отдаването на заеми ще стане по евтино. Това ще случи заради подобреното качество на финансовото посредничество, прогнозира пред БНР председателят на Асоциацията на българските банки Петър Андронов.   „Влизането на България в банковия съюз е един дългосрочен сертификат за качество. Ако се справим успешно с това изискване, защото в момента говорим за една предварителна фаза, в която да бъде оценена българската банкова система и се случи успешно приемането ни, качеството на банковия сектор ще бъде подобрено, което означава и оценката за сигурността на сектора се подобрява и респективно кредитирането на икономиката става по-евтино\", заяви шефът на асоциацията.   Страната ни през седмицата официално поиска присъединяване към банковия съюз. Когато влезем в него, надзорът на банковата ни система ще премине към Европейската централна банка. Докато очакваме присъединяването към чакалнята на еврозоната и банковия съюз, банките ни ще бъдат в подготвителен период.   \"Банките в България и в бъдеще ще продължат да бъдат отговорност на БНБ, не само на ЕЦБ. ЕЦБ надзирава само най-големите институции и такива с по-специфични проблеми. Иначе повечето големи български банки в момента по линия на банките – майки са под надзора на ЕЦБ. Така че ние не се притесняваме – напротив: надзорът на ЕЦБ се смята за още по-висок стандарт за сигурност, който ще бъде добре приет от публиката\", коментира още Андронов в предаването \"Неделя 150\". „Надзорът ще бъде споделена, координирана дейност между ЕЦБ и БНБ, тоест отсега занапред ще имаме двоен надзор. В сравнение с досега това е една гаранция повече. Второ, ще имаме ЕЦБ, която е далече от българската действителност и ежедневието и ще прилага доста безпристрастно своите правила, без никакви зависимости, без възможност за влияние. Това във висока степен редуцира рисковете\", допълни той.   Обичайният подход при надзора на ЕЦБ включва трите най-големи банки плюс други банки по нейна преценка и ние се готвим за този подход, декларира Андронов. Относно присъединяването на България към банковия съюз още преди влизането й в еврозоната, само с влизането в механизма ERM 2, той посочи:   \"Банковият сектор, както впрочем и всички ние, би трябвало да предпочитаме да предпочита стандартния, традиционния път и за влизане в банковия съюз, и в еврозоната. На никого няма да е особено приятно за първи път да се използва нов подход или друг механизъм за приемане, какъвто очевидно ще се приложи към нас\", отбеляза още петър Андронов: \"Но със сигурност ако това е единствената алтернатива за постигането на голямата, крайна цел – членство в еврозоната, банковият сектор ще поеме частта от своята отговорност. Това е най-важният приоритет и за нас.\"   Различното ще бъде за първи път да се приеме страна в чакалнята и в еврозоната с предварителна банкова оценка и приемане в банковия съюз, а такъв модел, който се прилага за първи път, носи рискове, предупреди Андронов: \"Защото ние все още не знаем при определени обстоятелства дали всички механизми ще сработят нормално, дали това няма да донесе по-тежки условия и по-сериозни очаквания към нас в сравнение с другите страни, които вече са приети, дали няма да бъдем поставени в условия за допълнителни за изпълнение изисквания, което очевидно ще бъде едно утежнение за нас.\"   Трябва да се има предвид, че методиката, по която ще бъдат оценявани банките, е универсална, важи за всички страни от Европейския съюз и носи презумпцията, че пазарите разполагат с много добра статистика и информация.   Това невинаги е така в България, поясни Петър Андронов: „Уви, за съжаление, много от операциите на пазара с недвижими имоти, който е основен, съществен пазар в България - не разполага публично с добра статистика, и често тези сделки не могат да бъдат остойностявани, осреднявани по подходящ начин, така че да служат за оценка на активи на банките. Това е един от важните въпроси, който ще обсъждаме занапред.\"   Запитан ще има ли преструктуриране на банки заради влизането в банковия съюз, председателят на Асоциацията на българските банки посочи: \"Има консолидация на банковия сектор, броят на банките намаля съществено, има изгледи това да се случва, дори без да броим влиянието на банковия съюз. Самият пазар, ефективността на банковия бизнес, ограничеността на нашия пазар неминуемо натиска банките към окрупняване и преструктуриране. Това ще се случва, независимо дали влизаме в банковия съюз или не, а влизането в банковия съюз може да бъде един допълнителен катализатор.\"", "date": "2018.07.24", "title": "Петър Андронов: Влизането в банковия съюз ще намали лихвите по кредитите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384436-%D0%B7%D0%B0-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D0%B8-%D1%80%D0%B0%D0%B4%D0%B8%D0%BE%E2%80%9E%D1%81%D0%B2%D0%BE%D0%B1%D0%BE%D0%B4%D0%BD%D0%B0-%D0%B5%D0%B2%D1%80%D0%BE%D0%BF%D0%B0%E2%80%9C", "text": "Ще подновяват на български език излъчванията на радио „Свободна Европа“.   Въпросното радио беше един от инструментите, с които Западът воюваше с комунизма.    Колко бе ефикасно то, е отделен въпрос.   Но днес да разчиташ отново на това радио? Какъв знак е това? Че в България няма свобода? Че България не е в Европа? Че българските медии са несвободни? Че искаш да удариш шамар на българските управници? Че искаш да дадеш бял хляб на тукашни „истински“ демократи – повечето от които са измисленяци, фалшификатори на собствените си биографии? Впрочем – Орбан би ли се съгласил да бъде открито подобно радио в Унгария? Ясно е отсега, че „Радиото на Свободата“ няма да има почти никакво влияние.  Но, все пак, натрапването му е лош знак. ***  Тия дни един бивш служител на „Свободна Европа“ /Димитър Бочев/ разказваше, каква свобода имало навремето, в „ония години“, в това радио.  Веднъж му дали да преведе някакъв текст от Солженицин, но той отказал, понеже не му харесал.  И представете си само – не го наказали! Понеже на някои хора Господ им е Георги Марков*, ето какво пише той за въпросната свобода /в писмо до Бочев/: „От много отдавна вече не вярвам в „свободата на словото“, която на практика се свежда и в двата свята до свободата да крещиш на глас у дома си или пред неколцина приятели това, което те вълнува.  Но я се опитай да изкажеш мнение в „независимия“ вестник „Таймс“ или в независимото Би Би Си?  Имаш много здраве от пробитата шапка на демокрацията.  Там, както и в „Работническо дело“, трябва да се съобразиш с линията на вестника или радиото.  Принципите са абсолютно същите. Разликата е само във формите – едните са по-груби и недодялани, а другите по-гладки… Нито хората от Радио София, нито хората, които стоят зад тукашните радиостанции, ги е грижа за България и българите.  Просто хората си изкарват хляба, както биха могли да го изкарат с отглеждането на таралежи например… Така че всяко решение, което те взимат, всяко мнение, което те изразяват, няма нищо общо с истината, правдата, борбата за доброто и съвършенството на човека, любовта, красотата. Не!  Никаква друга кауза освен своята проста и ясна кауза – да си циментираш положението и да не си създаваш неприятности… Все повече ме смайва впечатлението, че истинската болест на нашето време не е нито комунизмът, нито капитализмът, нито тероризмът, нито каквито и да са революционни и контрареволюционни евангелия, а главно (може би дори единствено) това мръсничко, подличко, егоистично, добре маскирано, добре гарнирано чувство да си осигуриш своето живуркане, като се присламчиш към някой октопод, който има нужда от тебе да му чистиш пипалата… Всяка дребна редакторска маймунка, колкото и бездарна да е, която почука на вашата врата (или на тукашната), има огромни предимства пред такива като мене.  Защото те не се интересуват какво всъщност предават за България, не се интересуват да вникнат дълбоко в нуждите на ония, които слушат оттатък, да отговорят най-пълно на техните очаквания… а просто да си изслужат времето за пенсия и след това да имат приятни старини в някое крайморско топло заливче… Този морал така ме порази, че тогава разбрах, че обществената съвест на Запад е или мръсна политическа игра на деня, или куп лай.а, че тя не е искрен отклик на нищо, защото малцината честни и искрени донкихотовци, които милеят за човешкото достойнство, нямат достъп нито до радио, нито до телевизия, нито до вестници. Ако търговските интереси на Запад повеляват, те са в състояние да започнат да свирят съветския химн редом със собствените си национални диарии…     Това е действителността. Това е все същият конфликт между партията и отделните творци.  Ако комунизмът някога дойде на Запад, уверявам те, че техните диктатури ще бъдат далеч по-отвратителни от нашите – източните. Но ако не дойде, причината за това ще бъде, че техните обществени форми са по-съвършено неморални и представляват по-модерни и по-солидни укрепления за посредствеността и бездарието, основите на несправедливостта са много по-дълбоки и парфюмът на демагогията (за да прикрие миризмата на лай.ата) – много по-силен…“ ***  Четете Марков, четете го. И парфюмирайте Истината. Ще отвори ли Марков нечии очи? ***  *Георги Марков е един от авторите на партизанската епопея – телевизионния сериал „На всеки километър“.  Но след като свободно напуска България, където е един от любимците на Живков, написва „Задочни репортажи за България“, четени по „Свободна Европа“.  Тази шизофрения трудно може да бъде обяснена: Знаменосецът на късния български антикомунизъм Марков преди това вее и байрака на партизанското движение.  През ноември 2014 година в София бе открит негов паметник.  На него е изписано: „Живите затварят очите на мъртвите, мъртвите отварят очите на живите“.  Не е ясно обаче, защо не са посмели да напишат, че е убит от комунистическата Държавна сигурност по заръка на Живков – едно твърдение, с което проглушиха ушите на света.  Защо спестиха тази истина, ако наистина вярват в нея? На откриването присъствала и вдовицата на Марков – Анабел Дилк.  Петър Увалиев, който със сигурност повече от Марков заслужава паметник заради неизкоренимото си българолюбие, разказва, че тя е автор на една отвратителна антибългарска книга, озаглавена „Разделната стена“.  Ето какво казва Увалиев за „Разделната стена“:  „Не приемам 200 страници, изпълнени с дива омраза срещу България! Защо тази вдовица крие книгата си, когато рони сълзи в София и го прави публично, по телевизията?  Защо не споменава, че Марков е поискал развод?  Тя сама пише, че й е заявил намерението си да се върне в България, че иска развод…  У нас ще се хванат за главата, когато прочетат с каква злост плюе нас, българите. И най-вече – България!  Илюзията й за обезщетение ще се изпари…“ Въпросното обезщетението трябвало да бъде 15 милиона лири.  ", "date": "2018.07.24", "title": "За Георги Марков и Радио„Свободна Европа“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384437-%D1%81%D0%BF%D0%B8%D1%80%D0%B0%D1%82-%D0%BA%D0%BE%D0%BB%D0%B8%D1%82%D0%B5-%D0%BF%D0%BE%D0%B4-%D0%B5%D0%B2%D1%80%D0%BE-5-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0", "text": "Спират от движения всички коли без Евро 5 или Евро 6 в София при гъст смог   Всички коли в България да имат стикери, показващи колко вредни емисии изпускат във въздуха. Такива законодателни промени предлагат от Столичната община. В дни, когато се очаква силно замърсяване на въздуха, в центъра на София ще се допуска движение само на автомобили с екологичен стандарт Евро 5 или Евро 6. Това е една от крайните мерки срещу обгазяването, които предвиждат в общината и които бяха представени на заседание на транспортната комисия към Столичния общински съвет, пише “Монитор”.   Мерките ще се прилагат в зависимост от степента на замърсяване и количеството фини прахови частици, които се очакват в следващите 48 часа. Ако те са между 50 и 100 микрограма на кубичен метър, общината само ще отправя призиви към гражданите да не излизат с автомобилите си и да не палят печки на твърдо гориво.   Ако се очаква замърсяване от над 100 микрограма буферните паркинги в града ще работят безплатно, за да могат хората да си оставят там колите и да се придвижат до центъра с метро. В случай, че праховите частици са над 150 микрограма на кубичен метър таксата за паркиране в синята зона в центъра ще е двойно по-висока – 4 вместо 2 лева на час.   Най-драстични мерки се предвиждат, ако очакваното ниво на замърсяване е над 200 микрограма. Именно тогава няма да се допускат в центъра на града автомобили, които не отговарят на най-високите екостандарти Евро 5 и Евро 6. За да се случи това обаче, са необходими законодателни промени, с които всички коли в страната да бъдат сертифицирани и задължително да имат стикери, показващи колко замърсяват.   Следващата стъпка е въвеждане на т.нар. зелен билет за градския транспорт. Той ще струва един лев и с него ще може да се пътува цял ден по всички линии на обществения транспорт. Такъв билет ще се пуска, ако праховите частици са били над 200 микрограма на куб. м. в продължение на два дни и в следващите 48 часа прогнозите са те да останата на това ниво. Ако пък екстремното замърсяване продължи повече от две седмици се предвижда пълна забрана за движение на коли в София.   Мерките ще бъдат гласувани на предстоящата сесия на общинския съвет на 25 януари и ще могат да влязат в сила веднага. Изключение са само тези от тях, свързани със стикерите на автомобилите, тъй като за прилагането им са необходими законови промени, които ще отнемат повече време.   Друга мярка, която предстои да влезе в сила съвсем скоро, е значително повишаване на таксите, които плащат строителните машини и тежката техника, за да влязат в центъра на София.  ", "date": "2018.07.24", "title": "Спират колите под Евро 5 в центъра на столицата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384434-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B5,-%D1%87%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%BC%D0%B0-%D1%81%D1%8A%D0%B2%D1%81%D0%B5%D0%BC-%D0%BC%D0%B0%D0%BB%D0%BA%D0%BE-%D0%BC%D0%B8%D0%B3%D1%80%D0%B0%D0%BD%D1%82%D0%B8", "text": "Превъзбуденият дебат в България може и да създава друго впечатление, но истината е, че в тази страна има съвсем малко мигранти - пише германският ФАЦ по повод последното решение  на НС срещу приема на бежанци.               „Българският парламент забрани на правителството да сключва двустранни споразумения за приемането на бежанци\", съобщава швейцарският „Нойе Цюрхер Цайтунг\". В кратката информация по темата четем още: „Както консервативно-националистическото правителство, така и опозицията в България искат да предотвратят връщането в страната на бежанци от други държави в ЕС\".     По същата тема в германския „Франкфуртер Алгемайне Цайтунг\" е публикувана обширна статия от балканския специалист на вестника Михаел Мартенс. След като излага фактите за гласуването в петък, Мартенс пише: „Мнозинството българи са против приемането най-вече на мюсюлмански бежанци и мигранти. Тази политика се поддържа и от опозиционната лидерка Корнелия Нинова и почива върху широк обществен консенсус\".   Почти никой не желае да остане в България   След като резюмира обсъжданията в НС и аргументите на премиера Бойко Борисов, авторът продължава: „Превъзбуденият обществен дебат може и да създава друго усещане, но истината е, че в България има съвсем малко мигранти. В тази балканска страна почти не се подават молби за политическо убежище. По пътя си към Северозападна Европа само малцина избират маршрута през България и почти никой не желае да остане в най-бедната държава от ЕС.   Според софийския Хелзинкски комитет, това се дължи и на факта, че вече от години България води политика на „нулева интеграция на бежанците\". Така например правителството не било предоставило на общините необходимите средства за провеждане на интегративни мерки. В доклад на Хелзинкския комитет, публикуван в началото на юни, става дума още за „словесна и физическа агресия\" срещу търсещите закрила и за „директни атаки и нападения\": „Обикновено полицията не разследва тези инциденти, а извършителите остават неизвестни и ненаказани\".   България трайно затяга политиката си към търсещите закрила. Още в края на 2016 година законодателството за бежанците беше променено: кандидатите за убежище вече нямат право да напускат зоните, в които са настанени, докато се разглежда молбата им. Целта е „стриктен административен контрол\" по време на течащата процедура, гласят мотивите. При рецидивни нарушения се предвижда настаняване в лагер от затворен тип. Но през 2017 година е имало едва 60 места в такъв затворен лагер.   Бежанските лагери са почти празни   В интервю за Дойче Веле българската министърка на външните работи Екатерина Захариева наскоро защити курса на своето правителство. 80 процента от хората, които пристигат в Европа, са не бежанци, а нелегални мигранти, каза министърката и добави, че България не е единствената страна, която отказва да приема бежанци.   В края на миналата седмица българската Агенция за бежанците (ДАБ) съобщи, че бежанските лагери в страната са почти празни. Към средата на юли в тях са били настанени 577 души - най-вече от Ирак, Сирия, Афганистан и Пакистан. По данни на ДАБ, през юни България е дала бежански статут едва на 12 души. А за първото полугодие на 2018 броят им е 164. За същия период временна закрила са получили 255 души\", пише в края на статията си Михаел Мартенс.", "date": "2018.07.24", "title": "\"Истината е, че в България има съвсем малко мигранти\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384435-%D1%81%D0%BC%D1%8A%D1%80%D1%82%D1%82%D0%B0-%D0%B5-%D0%B1%D0%B5%D0%B7%D0%BC%D0%B8%D0%BB%D0%BE%D1%81%D1%82%D0%BD%D0%B0-%D0%B8-%D0%B4%D0%B5%D0%B1%D0%BD%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D0%B0-%D0%BE%D1%82%D0%B2%D1%81%D1%8F%D0%BA%D1%8A%D0%B4%D0%B5", "text": "  Трайна тенденция на намаляване с 30 на сто на населението в дългосрочна перспектива. Това показва демографската прогноза на Евростат за България за периода 2016 – 2070 година.     По данните на Евростат, от 7.1 милиона души през 2016 година може да се стопим до 4.9 милиона до 2070 година. Още по-голям е сривът на населението в трудоспособна възраст, което до 2060 година се очаква да намалее с близо 40%.   Тези данни са отчетени в приетия от правителството Доклад за националната ни сигурност през 2017 година. Основните фактори за демографската картина са ниските нива на раждаемост, миграцията и смъртността. По данни на статистиката, към края на миналата година населението у нас е малко над 7 милиона и намалява с близо 52 000 спрямо 2016 година.   На хиляда мъже се падат 1060 жени.   През 2017 година намалява броят на живородените деца. Те са почти 64 хиляди, но са с повече от 1000 по-малко спрямо 2016 година.   В 19 области раждаемостта е по-ниска от средната за страната. С най-ниските стойности са Габрово и Видин. Нарастват регистрираните бракове – 28 600.    ", "date": "2018.07.24", "title": "Смъртта е безмилостна и дебне българина отвсякъде"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/384439-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%BE%D1%82%D0%BB%D0%BE%D0%B6%D0%B8-%D0%BF%D1%83%D0%B1%D0%BB%D0%B8%D1%87%D0%BD%D0%BE%D1%82%D0%BE-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D0%BD%D0%B5-%D0%BD%D0%B0-%D0%B0%D1%80%D0%B0%D0%BC%D0%BA%D0%BE", "text": "Прегрупирането на държавни активи ще позволи на Саудитска Арабия да отложи първичното публично предлагане (IPO) на националния петролен гигант Aramco до 2020 г. или дори след този период, съобщава Reuters като се позовава на три независими източника. В същото време Саудитска Арабия ще продължи да инвестира в различни икономически и развойни проекти. Миналата седмица Aramco потвърди за Reuters, че работи върху потенциалната покупка на „стратегически дял\" в местния нефтохимически производител Saudi Basic Industries Corp 2010.SE част от Фонда за публични инвестиции на Саудитска Арабия, пише publics.bg. Сделката може да вкара десетки милиарди долари във фонда, което ще му осигури достатъчен ресурс да продължи с плановете за създаване на работни места и за диверсификация на икономиката извън износа на петрол. Тези планове включват и бизнес зона за 500 млрд. долара в северозападната част на страната. Основната цел на листването на Aramco, което първоначално беше предвидено за края на 2018 г. и можеше да се окаже най-голямото първично публично предлагане в историята, беше да се наберат средства за Фонда за публични инвестиции, превръщайки го в двигател на трансформация за икономиката на Саудитска Арабия. Планираната сделка обаче ще позволи на правителството да спечели време с първичното публично предлагане на акциите на Aramco, според източници от бранша и от банковия сектор, посочва Reuters. Сделката ще осигури почти толкова средства за Фонда за публични инвестиции, колкото потенциалното IPO на Aramco, но ще даде време на правителството на Саудитска Арабия да реши важни въпроси, като например дали акциите на петролния гигант да се предложат на международните пазари, както и в Риад. Крайното решение, свързано с IPO-то зависи от принц Мохамед, посочват източниците на Reuters. Планираното публично предлагане е част от амбициозен план за диверсифициране на икономиката на Саудитска Арабия. Когато принцът обяви плана да продаде 5% от Aramco през 2016 г., той прогнозира, че продажбата ще оцени компанията на 2 трлн. долара и дори повече. От тогава редица анализи на представители от петролната индустрия, оценяват компанията на по-малко – около 1-1,5 трлн. долара, внушавайки, че фондът ще получи около 50-75 милиарда долара от IPO-то.", "date": "2018.07.24", "title": "Саудитска Арабия може да отложи публичното предлагане на Арамко"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384433-24-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1799 г. - Наполеон I Бонапарт побеждава османската армия на остров Абукир, разположен в делтата на Нил.   1824 г. - Публикувани са резултатите от първото в света социологическо допитване във връзка с предстоящите президентски избори в САЩ.   1911 г. - Американският изследовател Хирам Бингъм открива в Андите считания дотогава само за легенда град на инките Мачу Пикчу.   1923 г. - В Швейцария е подписан Лозанският договор, с който се уреждат териториалните въпроси в Мала Азия, свързани с делението на Османската империя, и се определят границите на съвременна Турция.   1924 г. - В Париж е основана Световната шахматна федерация (ФИДЕ).   1969 г. - Програма Аполо: На Земята успешно се завръща американският пилотиран космически апарат Аполо 11, извършил полет до Луната.   1974 г. - В енергийната мрежа на Народна република България е пуснат първият електрически ток, произведен в АЕЦ Козлодуй.   1990 г. - Седмото Велико народно събрание на България прекратява правомощията на президента Петър Младенов и открива процедура по избор на нов президент.   2001 г. - Симеон Сакскобургготски, последният цар на България, полага клетва за министър-председател на България и така става първият монарх в световната история, който си възвръща властта чрез демократични избори.   2002 г. - Алфред Моисиу става президент на Албания.   2005 г. - Ланс Армстронг побеждава за седми пореден път на Тур дьо Франс.   2007 г. - Либия екстрадира всичките шест българи, задържани по ХИВ-делото в Либия.  ", "date": "2018.07.24", "title": "24 юли, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/384431-%D1%82%D1%80%D1%8A%D0%BC%D0%BF-%D0%BE%D0%BF%D0%B8%D1%81%D0%B0-%D0%BA%D0%B0%D1%82%D0%BE-%D0%B3%D0%BE%D0%BB%D1%8F%D0%BC%D0%B0-%D0%B8%D0%B7%D0%BC%D0%B0%D0%BC%D0%B0-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B0%D1%82%D0%B0-%D0%BD%D0%B0%D0%BC%D0%B5%D1%81%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D0%B8%D0%B7%D0%B1%D0%BE%D1%80%D0%B8%D1%82%D0%B5", "text": "Президентът на САЩ, Доналд Тръмп, нарече в неделя \"Голяма измама\" предполагаемата руска намеса в президентските избори на 2016 г. Неговото изявление идва след една седмица на критика и противоречия, в която прие намесата на Кремъл на изборите и заяви пълното си доверие в националните разузнавателни служби на САЩ   \"Така че президентът Обама е знаел за Русия преди изборите. Защо не е направил нещо за това? Защо не го каза на нашата кампания? Защото това е голяма измама, поради тази причина и защото си мислеше, че нечестната Хилари [Клинтън] щяла да спечели \", пише Тръмп в личния си профил в Twitter.   Ръководителят на САЩ бе изправен пред сериозни критики от страна на медиите и политици - демократи и републиканци - след някои изявленията, които създадоха впечатление, че поддържа твърдението на Путин, който казва, че Русия няма намеса в президентските избори на 2016 г. Президентът на САЩ обясни изявленията си по доста объркващ начин - обяснение, което изглежда бе израз на усилие да се оттегли от думите си.   По време на пресконференция, след срещата си с Владимир Путин, лидерът на САЩ призна, че \"руската намеса [в президентските избори през 2016 г.] е била извършена и той има пълно доверие на разузнаването на своята страна\". Също така, обитателят на Белия дом подчерта, че от своя страна няма тайни споразумения с Москва.", "date": "2018.07.24", "title": "Тръмп описа като \"голяма измама\" предполагаемата намеса на Русия в изборите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384432-%D1%81%D0%B2-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D1%85%D1%80%D0%B8%D1%81%D1%82%D0%B8%D0%BD%D0%B0", "text": "    В град Тир* един мъж от знатен род, на име Урбан, който бил управител, имал дъщеря, млада девица, познала още в ранните си години Бога, своя Създател; и като претърпяла множество жестоки мъки, тя положила за Него и душата си. Когато се родила, родителите й й дали името Христина, което било не според тяхното езическо мъдруване, но по Божий промисъл: самото име, като някое пророчество, предсказвало, че девицата, когато порасне, ще стане християнка, Христова рабиня и невеста, и мъченица. Когато станала на единадесет години, се открила необикновената й красота, и сред девиците нямало подобна на нея.     Тогава баща й, желаейки да я запази от човешки погледи, й направил стая в една висока кула, дал й най-добрите слугини и поставил там златни и сребърни изображения на своите богове, като заповядал всекидневно да им кади тамян и да им се покланя. Много от знатните и богати хора, слушайки за красотата на девицата, желаели да я имат за съпруга на своите синове. Когато умолявали за това бащата на Христина, Урбан винаги отговарял:   - На никого няма да дам дъщеря си, но я посвещавам на моите богове: милостивите богове твърде много са я обикнали и нека тя остане девица за тях, и вечно да им служи!   Девицата Христина, израствайки по възраст и разум, тъй като Бог я просвещавал и вразумявал със Своята благодат, започнала да достига до познание на истината. Гледайки през прозореца към небето и небесните светила, чрез създанията познавала Създателя и като се убедила в безчувствеността и пустотата на бездушните идоли, не искала да им принася кадене и да им се покланя, но гледала на изток, към небесната висота, въздишала и плачела, казвайки сама на себе си:   - Докога сърцето на хората ще бъде затъмнено, докога ще остава помрачен техният неразумен ум, който не се обръща към Господа Бога, сътворил небето и земята и украсил ги с такава забележима за очите красота?   Разсъждавайки така сама в себе си, тя започнала да се покланя на Единия, Живеещ на небесата, истинен Бог и със сълзи Му се молела да й открие Себе Си, за да познае вярно Този, към Когото се разгоряла любов в сърцето й. Когато прекарала достатъчно дни в пост и молитва, тя се удостоила с посещение от Божията милост: защото й се явил Господен ангел, осенил я с кръстното знамение, нарекъл я Христова невеста, поучил я в съвършенство в Богопознанието, и й възвестил за подвизите на страданието, именно, че за Единия Бог в Троица тя ще бъде изтезавана от трима мъчители; като я укрепил за подвиг, той й дал, тъй като огладняла от поста, да яде чист хляб. След явяването на ангела девицата се утешавала духом и се радвала в Бога, своя Спасител, благодарейки Му, че е посетил Своята рабиня с изпращането на свят ангел при нея; оттогава тя започнала още по-топло да се моли на Господа и да се утешава с любов към Него. Изпълнена с ревност по Бога, тя започнала да разрушава един по един златните и сребърните идоли и като ги счупила на парчета, късно вечерта ги хвърлила през прозореца. На сутринта минаващите оттам събрали парчетата злато и сребро.   Веднъж управителят Урбан, желаейки да посети дъщеря си и да се поклони на своите богове, влязъл във високата кула и като не видял идолите, попитал Христина:   - Къде си сложила боговете?   Но тя не искала да му отговори. След това, като не отворила честните си уста веднага, изповядала Единия истинен Бог, живеещ на небесата, Създателя на всичко. Така наречените богове, златни и сребърни, тя нарекла бесове - идоли, и разказала как ги счупила на парчета със собствените си ръце. Тогава, изпълнен с дива ярост, Урбан посякъл с меч всичките слугини, а дъщеря си подложил на различни мъки: отначало я били безпощадно с тояги и бичове, след което я вързали и я хвърлили в тъмница. Като узнала за това, майка й с плач и ридания се завтекла към нея и я увещавала да се отрече от Христа и да се върне към боговете на баща си. Но Христовата мъченица не само не искала да слуша думите на майка си, но се отрекла от нея самата с такива думи:   - Не ме наричай своя дъщеря. Нима не знаеш, че нося Христовото име, с което име не се е удостоил никой от нашия род? По име и по дела аз вече не съм от вашия род, а от Христовия; аз станах родственица на Христа - небесния Цар; аз съм Негова рабиня и дъщеря; Той е мой баща, майка и Господ!   Дълго плакала майката и като не успяла да направи нищо, си отишла в скръб. Когато минала нощта, Урбан, подбуден към ярост от злобата на бесовете, забравяйки естественото чувство на любов към дъщеря си, седнал в съдилището, желаейки да измъчва света Христина не като своя родна дъщеря, а като чужда и като голяма злодейка. Когато я водели от тъмницата към съдилището, много жени, виждайки я, казвали:   - Боже на Твоята рабиня Христина, помогни й, защото тя е прибегнала към Тебе!   Христовата агница застанала пред Урбан не като пред баща, а като пред мъчител и хищен звяр, и родителят й започнал да я съблазнява с хитрост:   - Жал ми е за тебе, дете мое, и те умолявам: пристъпи към нашите велики богове и им принеси жертва заедно с мене, за да те помилват и да ти простят греха, в който си виновна пред тях. Ако не направиш това, не си моя дъщеря и няма да се смиля над тебе.   - Голяма радост ще ми доставиш - отговорила светицата, - ако не ме наричаш своя дъщеря: защото ти си слуга на сатаната, а аз съм Христова рабиня, и вече не съм твоя дъщеря, защото мой Отец е моят Създател.   Пламнал от люта ярост, Урбан заповядал да закачат девицата гола на дървото за мъчения, да стържат и раздробяват с остро желязо чистото й девическо тяло. И тялото й било остъргано до такава степен, че се виждали голи кости. Когато била отвързана и видяла лежащите на земята части от тялото си, ги хвърлила в лицето на баща си с думите:   - Яж плътта на дъщеря си.   Той, разярен още повече, разпънал света Христина на желязно колело за мъчения, заповядал да запалят огън под нея и да обливат тялото й с горещо масло. Тялото на света Христина, въртяно от колелото на огъня, се печало като риба или като месо за ядене. За човек е невъзможно да остане жив при такива мъчения, но Бог пазел живота на Своята рабиня и я укрепявал за прослава на Своето свято име и за унижение на езичниците. Измъчвана по този начин, света Христина славела Бога и Му се молела. Около нея невидимо стоели свети ангели и облекчавали мъченията й. В това време по Божия заповед неочаквано от огъня се отделил огромен пламък, устремил се към стоящите наоколо нечестиви, и изгорил до хиляда души.    Урбан, не знаейки какво повече да прави с мъченицата, заповядал да я хвърлят в тъмница; тук Господен ангел й се явил по време на молитва, изцелил я от раните и я направил напълно здрава; той й дал и храна; мъченицата се подкрепила и славела Бога. След това бащата заповядал да я хвърлят в морето; слугите качили Христовата рабиня на лодка, откарали я далече от брега и като вързали голям камък за шията й, я хвърлили в дълбочината. Ангел Божий й отвързал камъка от шията й; камъкът потънал, а светицата, поддържана от ръцете на безплътния, ходела по водата като по суша; и така морето станало за нея купел на светото кръщение, за което така силно жадувала.    Светъл облак я осенил и се чул глас свише, произнасящ над нея името на Света Троица, както изисква чинът на светото кръщение, и света Христина видяла Господа, Който й се явил и изрекъл изпълващи с радост слова. Като излязла на сушата, тя се явила пред своя родител и го ужасила. Наистина, нечестивецът се удивлявал и ужасявал, виждайки светата девица, излязла от морето жива. Но и в това чудо той не видял Божията сила, а го сметнал за действие на вълшебството. Той заповядал отново да хвърлят мъченицата в тъмница, с намерение да я посече с меч на сутринта. Но същата нощ сам, неочаквано покосен от смъртта, погинал завинаги, а светицата останала жива, прославяйки Бога и благодарейки Му.   След неочакваната смърт на Урбан, бил изпратен от царя на негово място друг (управител) на име Дион, и му било съобщено за затворената в тъмница Христина. Той я изправил на съд, и отначало се опитвал с ласкателство да склони мъченицата към богоотстъпничество; когато видял, че е непоколебима в светата вяра, дълго я измъчвал, биел я с бичове, стържел я с железни остриета и я горял с огън. Той заповядал силно да нагорещят железен тиган, да прострат светицата гола върху него и да я въртят, обливайки я с кипящо масло и смола, принуждавайки я да се поклони на идола на Аполон, стоящ наблизо.    Но мъченицата оставала непоколебима и твърда като диамант в изповядвянето на пресветото име на Иисуса Христа. А идола на Аполон разрушила с молитвата си, и когато идолът се разбил, управителят паднал на земята и умрял. Бесът, обитаващ в идола, когато обиталището му се разрушило, отнесъл душата на своя ревностен служител и я въдворил заедно със себе си в ада, а светата мъченица отново била окована и затворена в тъмница. Страданието на Христовата девица не останало без следа, защото много от народа, виждайки такива чудеса, славели Единия Бог Иисус Христос и в Него повярвали до три хиляди души; обръщащите се идвали при светицата и тя ги поучавала, докато не дошъл в града друг управител на име Юлиан.   Той призовал светицата на съд и също я подложил на различни мъки: най-напред разпалили огромна пещ и три дни я нагорещявали; след това хвърлили в нея мъченицата и затворили; тя прекарала в пещта пет дена, недокосната от огъня, както вавилонските отроци в древност (Дан. 3); сякаш седейки в чертог, света Христина пеела, славейки Бога. Защото с нея били ангели Господни, оросявайки и разхлаждайки пещта, и съединявали своето пеене с нейното, така че войниците, стоящи на стража до пещта, чували гласовете на пеещите. Когато след пет дни отворили пещта, светицата била цяла и невредима, недокосната от огъня, и християнският Бог се прославил, а езическото нечестие се посрамило. Но управителят, заслепен от сатанинска злоба, не познал в това чудо силата Божия, но го нарекъл вълшебство. Желаейки на всяка цена да победи непобедимата Христова рабиня, той извикал влъхви и вълшебници, умеещи да заговарят всякакви гадини, и им заповядал с вълшебствата си да съберат множество змии, ехидни и скорпиони и да ги пуснат срещу мъченицата, за да й причинят смърт с отровните си ухапвания.   Когато пуснали гадините срещу светицата, нито една от тях не й причинила вреда, макар че пълзели около нея и даже се увивали около тялото й. Наоколо стоял най-главният от вълшебниците, който с нашепванията и хитростите си поощрявал гадините да поразят светицата с ухапванията си. Но те, по Божия заповед, с всичка сила се насочили към своя заклинател и начаса го умъртвили. А светицата казала на гадините:   - В името на Иисуса Христа ви заповядвам, пълзящи змии, ехидни и скорпиони: идете всеки на мястото си и не вредете на никого!   И гадините веднага се разпълзели в различни посоки. След време, като се смилила над умрелия от змиите, тя го възкресила, като се помолила на Господа, и направила така, че той станал християнин. И не само той, но и мнозина, виждайки такива дивни чудеса, повярвали в Господа. А князът се разярил и заповядал да отрежат девствените й гърди, и от раните потекла не кръв, а мляко. Тогава отрязали езика й, прославящ Христа Бога. А мъченицата и след това, като отрязали езика й, говорела ясно, и като взела отрязания си език, го хвърлила в лицето на княза: но той попаднал в очите му.   - Яж, нечестивецо - казала тя, - моите членове!   Князът ослепял от докосването на езика до очите му, а светицата с още по-голяма сила благославяла Бога и хулела идолите и идолослужителите. Управителят, не можейки повече да понася обидните думи и гневейки се за ослепяването си, заповядал да я предадат на смърт. Тогава светицата била прободена с железни копия от войниците и предала своята честна и свята душа в ръцете на своя Господ. Такава велика сила показал Господ в нейно лице, че трима жестоки мъчители не могли да победят една девица.   Един човек от рода на Христина, вярващ в Христа, взел многострадалното й тяло и го погребал с чест. Всичко това станало при царуването на нечестивия Север над гърците и римляните*, и при великото царуване на Господа Иисуса Христа над християните, на Когото чест и слава с Отца и Светия Дух, сега и винаги и во веки веков. Амин. По молитвите на света мъченица Христина, Господи Иисусе Христе, Боже наш, помилуй нас.  Амин.   На този ден се чества и паметта на светите страдалци,  руските князе Борис (Роман) и Глеб (Давид).  (Вж. 2 май.)", "date": "2018.07.24", "title": "Св. великомъченица Христина"}
{"url": "http://www.classa.bg/%D1%81%D0%B2%D1%8F%D1%82/item/384423-%D0%BA%D0%B0%D0%BA-%D1%81%D0%B5-%D0%B3%D1%80%D0%B8%D0%B6%D0%B0%D1%82-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0-%D1%85%D0%BE%D1%80%D0%B0%D1%82%D0%B0-%D1%81-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B8%D1%8F", "text": "В България протестът на майките на деца с увреждания продължава вече месеци. А как стоят нещата в Германия? На какви помощи могат да разчитат тук хората със специални нужди?  Ето какви грижи полага за тях държавата:               Повече грижи и по-добра интеграция на хората със специални нужди - това е основното искане на протестиращите в България родители на деца с увреждания. Много от тях виждат страните от Западна Европа като образец за успешна социална политика. Да вземем за пример Германия, където живеят близо 10 милиона души със специални нужди. Как германската държава се грижи за тях? Степен на инвалидност   Степента на инвалидност в Германия се измерва през 10 - от 20 до 100. Хората с инвалидност над 50 (повече от 7 милиона германски граждани) получават т.нар. „удостоверение за тежко увреждане\". Документът е валиден максимум 5 години. След изтичане на този период удостоверението може да бъде удължено до два пъти без особени формалности. На третия път са необходими нова молба и нов преглед. Удостоверението за инвалидност може да бъде и безсрочно, ако пациентът има трайно увреждане без изгледи за промяна. Потребности   Хората с увреждания често се нуждаят от помощ дори при най-обикновените дейности от всекидневието. В германското здравеопазване важат пет степени на потребност. Най-високата 5-а степен се дава на лица с изключително тежка форма на увреждане, довело до загубата на двигателна функция и в четирите крайника.   За да определят нивото на потребност, представители на Медицинската служба към здравните каси (Medizinischer Dienst der Krankenversicherung) оценяват лицето със специални нужди в шест категории: „мобилност\", „когнитивна и комуникативна способност\", „поведение и психически отклонения\", „самогрижа\", „справяне с медицински потребности\" и „ежедневни дейности\". Всяка категория има различно процентово участие в крайната оценка. Най-голяма тежест (40%) има „самогрижата\", където експертите преценяват дали лицето е в състояние да се храни, облича и ползва тоалетна без чужда помощ.   Потребностите на деца със специални нужди се определят, след като техните показатели във всяка от категориите се сравнят с тези на деца с нормално развитие. При бебетата до 18 месеца най-важно е да се види дали имат трудности при храненето.   Освен изброените дотук шест категории, съществуват още „домакинство\" и „извъндомашни дейности\". В категорията „домакинство\" експертите от Медицинската служба трябва да установят дали и до каква степен уврежданията на даден човек му пречат да пазарува, готви, чисти и контактува с администрацията. Категорията „извъндомашни дейности\" взима предвид придвижването извън дома, ползването на градски транспорт, участието в мероприятия и посещението на градина, училище или работно място. Точките в категориите „домакинство\" и „извъндомашни дейности\" не са част от крайната оценка, те само помагат за изготвяне на индивидуален план за грижа.   Домашни грижи   Здравноосигурените със степен на потребност от 2 до 5, които имат нужда от помощ у дома, могат да получат обезщетение в натура или парично обезщетение. Обезщетението в натура предвижда домашните грижи да се полагат от служители на амбулаторни центрове или професионални болногледачи. Задачата на тези асистенти е да помагат на нуждаещия се при къпането, обличането и ходенето до тоалетна. Освен това те могат да помагат в домакинството, като пазаруват, готвят или чистят. Грижата за хора с увреждания включва и дейности от свободното време - хобита, разходки, игри. Грижите за нуждаещия се могат да се поемат и от роднина. В този случай лицето с увреждания има право на парично обезщетение.   Хората с потребности от 3-а степен могат да получават месечно обезщетение в размер на 545 евро или обезщетение в натура на стойност 1298 евро. Инвалидите с най-висока нужда от помощ получават месечно обезщетение от 901 евро или 1995 евро в натура.   Здравната каса дава допълнителни 40 евро на месец за помощни средства за дома. Такива са например седалките за душ и болничните легла. Освен това лицето с увреждане може да получи еднократна финансова помощ до 4000 евро за приспособяване на входната врата и банята и за монтирането на стълбищен асансьор. Пътуване, данъци и детски надбавки   За голяма част от хората с увреждания в България пътуването с градски транспорт е немислимо, тъй като повечето спирки и превозни средства не са приспособени към техните нужди. В Германия е другояче: на повечето гари и метростанции има асансьори, а автобусите и мотрисите са пригодени за ползване от инвалиди. Очаква се до 2022 година всички гари, автобуси, влакове и метра в Германия да изглеждат по този начин. Хората с тежки увреждания могат да ползват услугите на градския транспорт срещу 80 евро на година. За сравнение: редовната цена на една месечна карта в западните провинции е около 60 евро. По време на пътуването инвалидът може да вземе със себе си и придружител.   Кадър от протест на родители на деца с увреждания   Хората със специални нужди ползват и данъчни облекчения. В зависимост от степента на инвалидност, облекчението върху годишния ДОД варира между 310 и 1420 евро. При тежки увреждания като пълна слепота то може да достигне 3700 евро. Ако лицето с увреждане е дете, данъчните облекчения се ползват от родителите. А притежателите на автомобил биха могли да се освободят изцяло или поне частично от плащане на годишен данък.   В Германия детски надбавки се получават най-малко до навършване на 18-годишна възраст. Родителите на деца с увреждане могат да продължат да ги получават и след това, ако доходът на детето е недостатъчен за неговата издръжка. Според германските закони, за издръжката на едно здраво дете са необходими поне 9000 евро на година. Сумата за деца със специални нужди е по-висока.   Интеграция в обществото   Задачата на германските социални служби е да ограничат негативните последствия от всяко увреждане и качествено да интегрират хората с увреждания в обществото, се казва в брошура на германската Асоциация на хората с увреждания.   В Германия интеграцията започва отрано. Децата с увреждане могат да посещават безплатни лечебно-педагогически или интегративни детски градини. Групите в т.нар. интегративни градини се състоят от деца със специални нужди и такива с нормално развитие. Всички деца в Германия, включително тези с увреждания, са задължени да ходят на училище. В повечето случаи родителите имат право да избират между обикновено училище и такова за ученици със специални нужди. Училища за деца с увреждания има във всички германски провинции. Ако ученикът се нуждае от асистент или придружител, социалните служби поемат разходите за него. Здравната каса пък би могла да осигури за хората с увреждания и различни помощни средства, например специален компютър.   Онези, които искат да посещават университет, могат да финансират следването си с пари по Закона за подпомагане на обучението (BАföG). Размерът на месечната подкрепа зависи от учебното заведение и житейската ситуация на кандидатите. Най-високата месечна издръжка за студенти, които не живеят при родителите си, възлиза към момента на 735 евро. Държавата може да помогне на студентите със специални нужди, като им осигури придружител и специален компютър или поеме разходите за жестомимичен преводач. Освен това сесиите за студентските изпити могат да бъдат удължени, ако увреждането възпрепятства тяхното нормално протичане.   Трудова заетост   Германската Интеграционна служба помага на хората със специални нужди при търсенето на работно място и служи като посредник между кандидатите и техните бъдещи работодатели. При успешно назначаване Агенцията по заетостта може да осигури асистент за работното място. Асистентите помагат например на хора с увредено зрение, като им четат служебните документи. Хората с увреждания, които не са в състояние да работят поне три часа дневно, могат да посещават т.нар. „Работилници за хора с увреждания\", каквито има в цяла Германия. Месечното възнаграждение в тези предприятия е средно 211 евро.   Над 400 000 души годишно подават документи за инвалидна пенсия. В Германия тази пенсия може да бъде пълна или непълна. Хората с увреждане, които не са в състояние да работят поне три часа дневно, се смятат за нетрудоспособни и имат право на пълна инвалидна пенсия. Лицата, които могат да работят между три и шест часа дневно, получават само половината.", "date": "2018.07.24", "title": "Как се грижат в Германия за хората с увреждания"}
{"url": "http://www.classa.bg/%D1%81%D0%B2%D1%8F%D1%82/item/384424-%D1%82%D0%BE%D0%B2%D0%B0-%D0%B1%D0%B8-%D0%B1%D0%B8%D0%BB%D0%BE-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Новият британски министър за Брекзита отправя недвусмислена заплаха към ЕС. Но очевидно не осъзнава, че ако Лондон изпълни тази закана, последствията ще бъдат катастрофални не за ЕС, а за самата Великобритания.               Кого иска да впечатли новият министър за Брекзита Доминик Рааб със заплахата си, че Великобритания щяла да плати дълговете си към ЕС в размер на около 40 милиарда евро едва тогава, когато получи исканото споразумение за свободна търговия? Тази заплаха, както и призивът му към правителството и администрацията да се подготвят за излизане от ЕС без споразумение, не могат да прикрият факта, че Обединеното кралство навлиза в задънена улица.   Ако Лондон не си плати дълговете, за чийто размер вече беше постигнато принципно съгласие, това ще бъде грубо нарушение на договореностите. И колкото и да се готви за напускане на ЕС без споразумение, отсега е ясно, че последствията за Великобритания ще бъдат катастрофални.   Въпреки това твърдоглавите привърженици на Брекзита продължават да вярват в своите си фантасмагории. Можем само да се надяваме, че преговарящите и от двете страни ще се водят от желанието да докарат до някакъв що-годе разумен финал това много трудно начинание. И че британско-европейското партньорство няма да предаде Богу дух.", "date": "2018.07.24", "title": "Това би било катастрофа за Великобритания"}
{"url": "http://www.classa.bg/%D1%81%D0%B2%D1%8F%D1%82/item/384425-%D1%81%D0%B0%D0%BC%D0%BE%D0%BB%D0%B5%D1%82%D1%8A%D1%82-%D0%BD%D0%B0-%D0%BB%D0%B0%D0%B3%D0%B0%D1%80%D0%B4-%D0%BA%D0%B0%D1%86%D0%BD%D0%B0-%D0%BF%D0%BE-%D1%81%D0%BF%D0%B5%D1%88%D0%BD%D0%BE%D1%81%D1%82-%D0%B2-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0", "text": "Самолетът на American Airlines, в който е пътувала директорката на Международния валутен фонд, Кристин Лагард, направи аварийно кацане в Аржентина, малко след излитане от летище Езейза в Буенос Айрес в неделя.   Аржентинските медии съобщават, че по време на полета с дестинация САЩ, е открит спад в налягането в пилотската кабина на самолета, когато е бил на около 200 километра северно от столицата на Аржентина. Това е наложило да се върне в Езейза за аварийно кацане.   Лагард бе в Аржентина през уикенда за срещата на финансовите министри и председателите на централните банки на Г-20.", "date": "2018.07.24", "title": "Самолетът на Лагард кацна по спешност в Аржентина"}
{"url": "http://www.classa.bg/%D1%81%D0%B2%D1%8F%D1%82/item/384426-%D1%86%D0%B0%D1%80-%D0%B4%D0%B2%D0%B8%D0%B3%D0%B0%D1%82%D0%B5%D0%BB-%D1%80%D1%83%D1%81%D0%B8%D1%8F-%D0%B7%D0%B0%D0%BF%D0%BE%D1%87%D0%B2%D0%B0-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D0%BD%D0%BE%D1%81%D0%B8%D1%82%D0%B5%D0%BB-%D1%81%D0%BE%D1%8E%D0%B7-5", "text": "Компаниите ПКК Енергия, НПО Енергомаш и Руската федерална космическа агенция (Роскосмос) са започнали работа по създаването на ракетата-носител Союз-5, насочена към импулсиране на бъдещото изследване на космоса, съобщи Дмитри Рогозин, генерален директор на Роскосмос.   \"Това ще ни позволи да мобилизираме цялата космическа и ракетна индустрия, да я актуализираме и да използваме нашите мощни проектантски и производствени възможности\", каза Рогозин в Twitter.   Става дума за ракета от средна класа, дълга 62 метра, с излетна маса от около 270 тона. Тя ще замести Союз-2 и ще може да превозва между 9 и 17 тона до околоземна орбита, най-малко три пъти повече от Союз-2.   Союз-5 ще бъде оборудван с модернизирана версия на съветския двигател РД-171 за изгаряне на втечнен газ и водород, който според Рогозин ще стане \"най-мощният двигател в света\". \"Ние го наричаме Цар двигател\", посочи директорът, цитиран от РИА Новости.   Както съобщи руският президент Владимир Путин, полетните тестове Союз-5 трябва да започнат през 2022 г. и ще съответстват на първата стъпка към новата свръхтежка ракета, която трябва да се тества през 2028 г. Ракетата в резултат на втората фаза от проекта би могла да пренася 80 тона до ниска орбита.", "date": "2018.07.24", "title": "\"Цар двигател\": Русия започва разработването на ракета-носител \"Союз-5\""}
{"url": "http://www.classa.bg/%D1%81%D0%B2%D1%8F%D1%82/item/384428-%D0%B5%D0%BA%D0%B2%D0%B0%D0%B4%D0%BE%D1%80-%D1%89%D0%B5-%D0%BF%D1%80%D0%B5%D0%B4%D0%B0%D0%B4%D0%B5-%D0%B0%D1%81%D0%B0%D0%BD%D0%B4%D0%B6-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Еквадор в близко бъдеще ще откаже на основателя на WikiLeak Джулиан Асандж убежище в посолството си в Лондон и ще го предаде на властите на Обединеното кралство.   Президентът на Еквадор Ленин Морено пристигна в Лондон в петък, за да участва в Световния форум за хората с увреждания.   Както беше съобщено от изданието The Intercept, позовавайки се на анонимен източник, близък до еквадорското Министерство на външните работи и на кабинета на президента, скритата цел на посещението е сключването на окончателно споразумение между властите на двете страни за предаването на основателя на WikiLeaks. Той уверява, че Ленин Морено „е близо до постигането на споразумение, а може дори и да го е сключил, за предаването на Асандж на Великобритания“.     Същевременно отказът да се даде убежище и физическото предаване, може да се случи още следващата седмица.   На Асандж бе дадено убежище в посолството на Еквадор в Лондон през 2012 година. Той не може да напусне територията му, тъй като ще бъде незабавно задържан от британската полиция за отказа си да се яви в съда през 2012 г. За предаването на Асандж настояват Съединените щати, където той е заплашен от наказание за разкриване на секретни данни на Държавния департамент.   Преди това Министерството на външните работи на Еквадор заяви, че Асандж не може вечно да се крие в посолството им в Лондон. Предоставянето на убежище на основателя на „Уикилийкс“ вече струва на еквадорските власти 5 милиона долара.  ", "date": "2018.07.24", "title": "Еквадор ще предаде Асандж на Великобритания"}
{"url": "http://www.classa.bg/%D1%81%D0%B2%D1%8F%D1%82/item/384427-%D0%BB%D0%BE%D0%BD%D0%B4%D0%BE%D0%BD-%D1%89%D0%B5-%D0%B8%D0%B7%D0%BF%D1%80%D0%B0%D1%82%D0%B8-%D1%81%D0%B2%D0%BE%D1%8F-%D1%81%D0%B0%D0%BC%D0%BE%D0%BB%D0%B5%D1%82%D0%BE%D0%BD%D0%BE%D1%81%D0%B0%D1%87-%D0%B2-%D1%82%D0%B8%D1%85%D0%B8%D1%8F-%D0%BE%D0%BA%D0%B5%D0%B0%D0%BD-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%8E%D0%B6%D0%BD%D0%BE%D0%BA%D0%B8%D1%82%D0%B0%D0%B9%D1%81%D0%BA%D0%BE-%D0%BC%D0%BE%D1%80%D0%B5", "text": "Австралия и Великобритания обсъждат планове британският самолетоносач HMS Queen Elizabeth да бъде изпратен в Тихия океан, на фона на напрежение по повод предполагаемата милитаризация на Китай в Южнокитайско море, съобщава The Guardian.   Австралийският министър на отбраната, Марис Пейн, и на външните работи, Джули Бишоп, обсъдиха съвместни военноморски операции в Тихоокеанския регион с министъра на отбраната във Великобритания, Гавин Уилямсън, по време на посещението си във Великобритания.   След посещение в базата за ядрени подводници, както и на корабостроителниците BAE Systems в Глазгоу, където се изграждат новите фрегати Тип 26, поръчани от Австралия за 36 000 милиона долара, Уилямсън и Пейн проведоха съвместна пресконференция в Единбург, в която участва и секретарят по външните работи на Обединеното кралство, Джеръми Хънт.   Името на Китай не бе произнесено по време на пресконференцията, но бяха споменати „предизвикателствата към международните норми и конвенции в Тихоокеанския регион\". Пайн, от своя страна, подчерта, че има ясни заплахи за \"международния ред, основан на правила\".   Четиримата министри се съгласиха, че тези заплахи оправдават по-голямо сътрудничество в областта на отбраната и сигурността между Обединеното кралство и Австралия, подкрепено от нарастване на британското дипломатическо присъствие в страните от южната част на Тихия океан, Тонга и Вануату.   \"За първи път от 2013 г. насам Обединеното кралство разполага кораби в Тихия океан\", отбелязвайки, че това е третото разгръщане през тази година.   \"Ние ще работим заедно по разгръщането на самолетоносача HMS Queen Elizabeth в Тихия океан и се надяваме да плава рамо до рамо с австралийските кораби. И ние искаме всички по целия свят да разберат, че тези два велики народа са най-добрите съюзници \", заключи той.", "date": "2018.07.24", "title": "Лондон ще изпрати своя самолетоносач в Тихия океан заради напрежението в Южнокитайско море"}
{"url": "http://www.classa.bg/%D1%81%D0%B2%D1%8F%D1%82/item/384429-am%D0%BBo-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BF%D0%BB%D0%B0%D0%BD-%D0%B7%D0%B0-%D1%81%D0%BF%D0%B8%D1%80%D0%B0%D0%BD%D0%B5-%D0%BD%D0%B0-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0", "text": "Президентът на САЩ Доналд Тръмп вече държи в ръцете си писмо от новоизбрания президент на Мексико, Андрес Мануел Лопес Обрадор (АМЛО), с подробностите на план как да се спре нелегалната имиграция в САЩ.   Планът включва създаването на фонд за развитие, който да се използва за борба с бедността, като един от корените на миграционния проблем. Предложението, предадено на Тръмп чрез държавния секретар Майк Помпео, ще включва и няколко страни от Централна Америка.   \"Ако всички ние участваме в този план, може да съберем значително количество пари\", пише Лопес Обрадор. \"Ще се стремим да намерим работа в местата си на произход\", предлага той, според Миленио. Според предложението, всеки бенефициент ще внесе в имиграционния фонд сума, в зависимост от размера на своятата икономика, като 75 на сто от събраните средства ще се използват за финансиране на проекти за генериране на заетост, а останалите 25% - за сигурност и контрол по границата.   По-рано този месец, Лопес Обрадор спомена на Тръмп в телефонен разговор, че е възможно \"всеобхватно споразумение\", а президентът на САЩ определи това като \"голям разговор\". Сега, все още виртуалният мексикански президент заяви, че е \"насърчен\" от факта, че \"и двамата знаем, да изпълняваме това, което казваме\", пише той на Тръмп.   От друга страна, бе съобщено, че Лопес Обрадор ще разгледа декриминализирането на наркотиците, започвайки с марихуаната и медикаментите от мак - за борба с насилието, една от причините за миграционните потоци.", "date": "2018.07.24", "title": "AMЛO предлага на Тръмп план за спиране на миграцията"}
{"url": "http://www.classa.bg/%D1%81%D0%B2%D1%8F%D1%82/item/384430-%D1%82%D1%80%D1%8A%D0%BC%D0%BF-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%80%D0%BE%D1%85%D0%B0%D0%BD%D0%B8-%D0%BD%D0%B8%D0%BA%D0%BE%D0%B3%D0%B0-%D0%BF%D0%BE%D0%B2%D0%B5%D1%87%D0%B5-%D0%B4%D0%B0-%D0%BD%D0%B5-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D1%81%D0%B0%D1%89,-%D0%B0%D0%BA%D0%BE-%D0%BD%D0%B5-%D0%B8%D1%81%D0%BA%D0%B0-%D0%B4%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BE%D1%82-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F%D1%82%D0%B0", "text": "Президентът на САЩ, Доналд Тръмп, се обърна към иранският си колега Хасан Рухани, предупреждавайки го \"никога повече да не заплашва страната му, ако не иска да понесе последствията\". Силните коментари дойдоха след като президентът на Ислямска република призова Вашингтон да спре да провокира Техеран и заяви, че евентуален конфликт с неговата страна ще бъде \"майката на всички войни\".   \"Никога повече не заплашвайте САЩ или ще понесете последици, които много малко са понасяни преди в историята. Ние не сме страна, която ще понася безумните ви думи на насилие и смърт, бъдете внимателни!\" написа Тръмп на личния си акаунт в Twitter.   За да подчертае речта си, ръководителят на Белия дом прибягна до използването на главни букви в цялото си изявление. В реч пред ирански дипломати в неделя Рохани се обърна към Съединените щати, искайки \"да не си играят с опашката на лъва, защото това само би ги довело до покаяние\".   \"Американците трябва добре да разберат, че мирът с Иран е майка на целия мир, а войната с Иран е майка на всички войни\", каза той.   Изявлението на Рохани дойде ден след като Иранският върховен водач, аятолах Али Хосейни Хаменей, декларира пред служители на Министерството на външните работи на Ислямската република, че \"преговорите със САЩ са безполезни \". Той също подкрепи идеята за блокиране на износа на петрол от региона, като се затвори пролива Хормуз, в случай че износът на суров петрол от Иран бъде забранен.   Междувременно Съединените щати оказват натиск върху своите съюзници, да сложат край на иранския внос на нефт, в отговор на твърденията за злонамерени дествия на Техеран. Тези, които не спазват искането на Вашингтон, ще бъдат обект на санкции от САЩ.", "date": "2018.07.24", "title": "Тръмп предупреждава Рохани \"никога повече да не заплашва САЩ, ако не иска да пострада от последствията\""}
{"url": "http://www.classa.bg/%D1%81%D0%B2%D1%8F%D1%82/item/384419-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F%D1%82-%D0%B1%D0%BE%D1%81-%D0%BD%D0%B0-fiat-chrysler-%D1%81%D0%B5%D1%80%D0%B4%D0%B6%D0%BE-%D0%BC%D0%B0%D1%80%D0%BA%D0%B8%D0%BE%D0%BD%D0%B5-%D1%81%D0%BB%D0%B8%D0%B7%D0%B0-%D0%BE%D1%82-%D1%81%D1%86%D0%B5%D0%BD%D0%B0%D1%82%D0%B0", "text": "Серджо Маркионе слезе от сцената в събота като един от най-взискателните и упорити главни изпълнителни директори в автомобилния сектор. Здравословното му състояние е сериозно влошено след кариера, през която спаси Fiat и Chrysler – две от легендарните автомобилни марки.   Четиринадесет години след като пое кормилото на Fiat грубоватият 66-годишен шеф на изградената от него група Fiat Chrysler е заменен. Той е получил сериозни усложнения от операция на рамото и здравословното му състояние се влошава, съобщи компанията. Fiat Chrysler (FCA) не даде повече подробности.   В Италия, където реорганизацията на Fiat му спечели статут на легенда, към него се отнасят като към рок звезда. Бившият студент по философия и счетоводител почти никога не носи вратовръзка и предпочиташе обикновени пуловери, като полу на шега казваше, че така пести време, докато се облича.   Заклет пушач, докато не се отказа от навика миналата година, той е известен с това, че работеше изключително много преди да се разболее. Маркионе изискваше и останалите да поддържат такъв изтощителен график, което му спечели репутация както сред враговете, така и сред приятелите, на упорит и арогантен човек.   „Имам чувството, че живея в тунел. Той не просто е изискващ, той иска целият ти живот да бъде посветен на него,“ каза банкер, който е работил с Маркионе по различни сделки през последните години.   Някои не можаха да издържат на неговия 24-часов подход. „Той праща имейли по всяко време и иска отговор до пет минути, дори посред нощ. Ако не отговориш веднага, губиш доверието,“ казва друг банкер. „Едва когато спрях да работя с него, започнах да имам живот и да виждам семейството си,“ допълни той.   При последното си публично появяване на 26 юни, в характерния за него пуловер, Маркионе изглеждаше уморен и задъхан, когато представяше Jeep Wrangler пред италиански карабинери на церемония в Рим.   Няколко дни по-късно замина за Швейцария за, както обяви FCA, операция на рамото. FCA не уточни какво се е случило след операцията, освен че има усложнения, които внезапно са се задълбочили в събота.   На спешната среща на съвета на директорите в събота FCA избра за ръководител на компанията шефа на подразделението Jeep Майк Манли и изрази дълбоко съжаление за състоянието на Маркионе.   Маркионе направи невъзможното според мнозина – най-вече пое огромния риск, когато само преди десетилетие даде ход на обединението между финансово затруднения тогава Fiat и фалиралия му американски конкурент Chrysler. Сега обединението е седмият по големина автомобилопроизводител и няма дългове.   „Епохата на Серджо Маркионе като главен изпълнителен директор на Fiat вече е легенда,“ каза по-рано тази година анализаторът Макс Уорбъртън от Bernstein.   Проницателните му сделки запазиха интереса на инвеститорите и му спечелиха похвали, дори от конкурентите. Стойността на Fiat се повиши над 11 пъти с помощта на отделянето на подразделението за трактори и камиони CNH Industrial и на подразделението за спортни автомобили Ferrari, подклаждайки очакванията за още трансформиращи сделки в бъдеще.   „Обичам да поправям нещата“   „Може да твърдите, че Серджо има тежък характер. Може да кажете, че е лош баща и не прекарва достатъчно време с децата си, но в никакъв случай не можете да поставите под въпрос лидерските му умения като мениджър. Направи чудеса във Fiat“, каза друг човек, работил с него.   Маркионе е син на карабинер. Роден е в бедния централен район Абруцо в Италия. Семейството му се мести в Торонто, когато той е на 14 години, за да избяга от, както го определя баща му, ограниченията на италианското общество, което цени повече общественото положение, отколкото таланта.   Образованието му е в областта на финансите, а не автомобилите, но Маркионе печели уважение през 2004-5 за способностите си да прави реформи, като спаси почти фалиралия Fiat – най-голямата промишлена група на Италия, съществуваща от век и даваща работа на 200 000 работници в целия свят.   „Обичам да поправям неща и да бъда безцеремонен, Fiat се нуждае от „ремонт“ точно сега,“ каза той след назначаването си за главен изпълнителен директор през 2004 година.   В продължение на 14 години той неуморно преследва тези цели, спи в частния си самолет, докато лети между офисите в Детройт, Торино и Лондон.   Труден преговарящ, известен с това, че получава своето. През 2005 година Маркионе накара General Motors да плати на Fiat 2 милиарда долара, за да може американската компания да се освободи от задължението да купи автомобилното подразделение на Fiat.   Той коригира йерархията в компанията, като замени част от средните ръководни кадри със система, при която длъжностите се заемат от най-способните.   Маркионе орязва разходите, намалявайки драстично броя на автомобилните платформи, и създавайки съвместни компании, за да се споделят разработките и производството.   Сключва партньорство с Chrysler преди най-накрая да изкупи останалата част от компанията в сделка, която организира по време на коледната си почивка през 2013 година на плаж във Флорида на среща на четири очи, за която дори близките до него не са знаели.   Той съживява Chrysler, като залага на това марката Jeep да стане световна. Сега Jeep е двигателят на растежа на Fiat Chrysler.   Маркионе прави смелата крачка да прекрати производството на губещите седани в САЩ и да преоборудва заводите, за да увеличи производството на носещите големи печалби високопроходими автомобили и камиони – крачка, която след това правят и конкуренти.   Известен сред пряко подчинените си в Италия като Доктора (il Dottore), а сред пряко подчинените си в САЩ като Шефа (The Boss), Маркионе управлява ръководния екип с железен юмрук, казват хора, които работят отблизо с него.   Губи ли се печелившият подход?   Маркионе има впечатляващи достижения в повишаване на акционерната стойност на компанията, но не е чак толкова успешен напоследък в осъществяването на редица амбициозни преобразования.   Рентабилността в Европа само частично е възстановена, а FCA все още не е направила съществено „набег“ в Китай. Освен това Alfa Romeo все още не е на печалба, а е в центъра на последната стратегия на компанията, чието изпълнение започна през 2014 година, заедно с Jeep и Maserati.   Маркионе отказваше да следва конкурентите си и да инвестира в електрификация преди най-накрая да направи обратен завой като част от стратегията, представена през юни.   Той също така посочва, че FCA е прекалено зависим от Северна Америка – регион, за който се очаква да премине скоро своя пик.   Въпреки че опитът му за сливане с по-големия американски конкурент GM, за да споделят разходите за правене на електромобили и автономни автомобили, да бе неколкократно отблъскван, Маркионе призна, че за FCA в крайна сметка е неизбежно едно сливане, за да може да се конкурира.   „Не върши работа да си малък и симпатичен. Иди си вкъщи, иди в салон за разкрасяване и прави нещо друго“, каза той миналата година.", "date": "2018.07.24", "title": "Легендарният бос на Fiat Chrysler Серджо Маркионе слиза от сцената"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384420-%D0%B7%D0%B0%D1%89%D0%BE-%D1%81%D0%B2%D0%BE%D0%B1%D0%BE%D0%B4%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D0%B2%D1%80%D1%8A%D1%89%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "На фона на шумотевицата от фалшиви новини и откровени глупости, които заливат българските медии, завръщането на \"Свободна Европа\" звучи като много добра новина.  Но какви ли тези ще застъпва тази американска медия?               Завръщането на „Свободна Европа\" в България (и Румъния) беше оценено еднозначно като шамар за българската медийна среда, която явно е паднала дотам, че 11 години след присъединяването към ЕС се налага българите да получат още един независим външен източник на информация. Както става обикновено при съмнителни режими и развиващи се страни от т.нар. Трети свят.   В предишната си версия радио „Свободна Европа\" задаваше един сериозен и аналитичен тон, а днес това ни е нужно повече от всякога сред шумотевицата от сензации, фалшиви новини и откровени глупости. Разбира се, отляво и от крайното дясно ще чуем писъци срещу намесата в медийния ни суверенитет (като че ли не сме всеки ден пред американските Гугъл, Фейсбук и Ютюб), а материалите на медията ще се громят като идеологическа диверсия („Свободна Европа\" е частна организация с нестопанска цел, финансирана с грантове на американския Конгрес, а както знаем, в България думата „грант\" доби един особен оттенък).    Отдясно са общо взето възторжени. Притеснява ги обаче спряганият за главен редактор Антони Георгиев, за когото се твърди, че е бил разкрит като сътрудник на ДС. Но както помним от първото издание на радиостанцията, американците очевидно нямат особен проблем да наемат бивши агенти, стига да им вършат работа. Оттук нататък следват няколко неизяснени въпроса.   Дай Боже да греша   Връща се Студената война, добре, но кой срещу кого се бие днес при положение, че Тръмп се обяви за по-близък с Путин, отколкото със съюзниците си в ЕС? В своята история „Свободна Европа\" беше една силно идеологическа радиостанция и тъкмо като такава изигра важна роля в някогашния Източен блок. Дали сега смята да провежда тръмпианската политика на алтернативна дясност и разгром на ЕС? Или все пак ще продължи да защитава демократичните ценности, в които доскоро всички вярвахме? Може и да ви звуча параноично, но днес в САЩ се случват неща, които и на сън не си бяхме представяли. Затова не смятам, че е невъзможно тази медия да се захване да пропагандира идеи тип Фараж, Льо Пен или Орбан. Дай Боже да греша. Дай Боже републиканците да загубят Конгреса през ноември.   Странен е начинът, по който беше представено завръщането на радиостанцията: група независими журналисти с името „Боец\" пише писмо до американския Конгрес и за по-малко от два месеца вече имаме новина. Вярвам, че подписалите са почтени хора. А и това, което са изложили в писмото си, е самата истина за нашата медийна среда. Но все пак повечето от авторите са просто редактори на сайтове, много от тях са ми напълно неизвестни, а зад имената им не стоят маси от граждани, протести, стачки, професионални организации. Как тогава стана чудото?   Аз самият веднага съм готов да подпиша молба до Дойче Веле за възстановяване на радиото им. Готов съм да подпиша такава молба и до спокойната и обективна БиБиСи. Освен това ми се вижда много важно да има български версии на новинарската телевизия „Евронюз\" и на културната „Арте\". Но колкото и подписи да съберем, чудо тук едва ли ще стане. Което пак ме връща към геополитическия контекст на решението: във Вашингтон е имало някакви съображения, вероятно преосмислят балканската си политика, но как - предстои да разберем.   Голямата разлика между днес и вчера   Да си представим сега ролята на една направлявана от Америка медия в родното блатце. Говорим за среда, в която със серия от политикански двусмислици и пинг-понг от лъжи из безсъвестни сайтове гражданите бяха убедени, че държавата (в престъпен съюз с Европейската комисия!) заразява животните в Странджа с биологическо оръжие и праща преоблечени като ветеринари цигани да ги колят, за да засели там араби.   Тъй като при нас чужденецът винаги е по-прав от местния, можем да си представим, че един спокоен, експертен тон, опрян на отвъдокеански авторитет, може да върне малко разум в публичния ни живот. Питам се обаче дали тази схема от времето на догонващата модернизация все още е възможна. Дали в разпадналата се дигитална вселена един глас, па макар и „американски\", може да тежи повече от този на баба ти Дора.    Радиата са стотици, експертите - хиляди, гражданите с мнение - милиони. И както мъчително разбрахме, истерията, агресията, да не кажа откровената лудост са винаги по-интересни и затова заглушават спокойните гласове. За да просъществува, „Свободна Европа\" би могла да избере идеологическото радикализиране, което наистина ще ѝ придаде сила, но няма да реши проблема на дезориентираното ни публично пространство. Напротив - ще е просто още едно кресчендо сред общата какофония.   Защото проблемът ни днес не е онзи от времето на комунизма, когато оскъдната информация трябваше да пробие заглушителите и да стигне до хората, прилепили ухо до приемника. Проблемът днес е свръхпроизводството на информация - не цензурата, а брътвежът, в който и най-болният мозък може да намери потвърждение на тезите си. Самата Америка, разкъсвана както никога от медийни войни, далеч не е решила този проблем. И едва ли ще го реши за нас.", "date": "2018.07.24", "title": "Защо \"Свободна Европа\" се връща в България?"}
{"url": "http://www.classa.bg/%D1%81%D0%B2%D1%8F%D1%82/item/384421-%D0%BC%D0%B5%D1%81%D1%83%D1%82-%D0%B9%D0%BE%D0%B7%D0%B8%D0%BB-%D1%81%D0%BB%D0%BE%D0%B6%D0%B8-%D1%82%D0%BE%D1%87%D0%BA%D0%B0", "text": "В Германия оставката на Месут Йозил взриви неочакван политически дебат. В Турция го хвалят за смелостта, но дали наистина Йозил си тръгва заради скрития расизъм или просто прикрива лошата си форма?               Един футболист от националния отбор по футбол се снима с турския президент Ердоган. Критикуват го. После този национален отбор тежко се проваля на Световното първенство в Русия. Тогава мнозина отново се сещат за снимката и за слабата форма на този футболист – и започват да го обвиняват. В резултат от което той обидено напуска националния отбор.   Дотук историята не е особено вълнуваща. Изведнъж обаче се оказва, че тя има много опасен политически заряд. Защото футболистите с чуждестранни корени дълги години се смятаха за едно от най-красивите лица на интеграцията в Германия. И когато – основателно или не – те заявят, че въпреки това се чувстват „германци втора ръка\" и че усещането за ксенофобия наоколо им нараства, тогава сериозен проблем има и политиката. Ето как се развиват нещата:   „Тежко ми е на сърцето, но след дълги размишления реших, че вече няма да играя за Германия в международни мачове - поне дотогава, докогато все още изпитвам усещането за расизъм и липса на респект\", писа Месут Йозил в Туитър. Футболистът смята, че Германският футболен съюз (ГФС) и най-вече шефът на този съюз Райнхард Гриндел се отнася зле с него. „Не желая повече да бъда изкупителната жертва за неговата некомпетентност и неспособността му да си върши работата както трябва,\" написа още 29-годишният Йозил.   \"За тях съм ту германец, ту чужденец\"   Футболистът от турски произход твърди, че в редиците на ГФС се усещат ксенофобски тенденции: „Хора, които имат склонност към расизъм и дискриминация, не бива повече да работят в най-големия футболен съюз в света, който обединява многобройни играчи с най-различен семеен произход\", настоява Йозил, който сам е роден в Германия. Към своите десетки милиони последователи в социалните мрежи футболистът отправи и следното обобщаващо послание по адрес на Гриндел и неговите съмишленици: „За тях аз съм германец, когато побеждаваме, и пришълец, когато губим\". Йозил припомня, че за бившите национални играчи Лукас Подолски и Мирослав Клозе никой не говори като за „германци от полски произход\", но за него самия винаги се казвало, че е от турски произход.   Плеймейкърът на лондонския „Арсенал\" категорично защити и решението си да се снима с турския президент Ердоган, което преди Световното първенство по футбол предизвика много критики. „За мен тази снимка няма нищо общо с политиката или с изборите\", писа Йозил и уточни, че просто е демонстрирал уважение към най-високопоставения политик в родината на своите родители. Снимките с Ердоган, които си направиха Месут Йозил и неговият колега от националния отбор Илкай Гюндоган, отново попаднаха под ударите на критиците, след като германският отбор напусна турнира още в първата фаза.   Заради тази снимка с Ердоган Месут Йозил беше остро критикуван в Германия   Пълномощничката по интеграцията на германското правителство Анете Видман-Мауц от ХДС подчерта разбирането, което трябва да се проява към семейните корени на хората, но в същото време заяви, че когато става дума за злоупотреба с предизборни цели, критиката може да бъде основателна. И все пак тази критика не бива „да води до тоталното дискредитиране на футболистите с чуждестранен произход\", каза Видман-Мауц.   Какво не е разбрал Йозил?   Пълномощничката по интеграцията в Северен Рейн-Вестфалия Серап Гюлер, която сама има турски корени, смята, че уважението към родината на родителите не изключва критика към съответното правителство. Според нея тъкмо това Йозил не е разбрал: „Той нямаше да демонстрира липса на уважение, ако беше отхвърлил поканата на един автократ. Напротив, щеше да демонстрира силен характер.\"   Германската министърка на правосъдието Катарина Барлей смята, че обвиненията, отправени от Йозил, са обезпокоителен сигнал за един дълбок обществен проблем. „Много тревожно е, когато голям германски футболист като Месут Йозил усеща расизъм в страната и смята, че вече не е желан, както и че Футболният съюз не го представлява.\"   Не само мениджърът на националния отбор Оливер Бирхоф беше недоволен от показаното от Йозил на Световното в Русия   След декларацията на Йозил, ГФС отново попадна под силен натиск. Тео Цванцигер, един от предшествениците на Гриндел начело на футболния съюз, е огорчен от случващото се - той смята, че оттеглянето на Йозил от националния отбор е „тежък удар върху усилията на нашата страна да провежда интеграция чрез футбола\". Хората с чуждестранни корени по никакъв начин не бива да се чувстват като „втора ръка германци\", смята Цванцигер.   \"Мърляч на терена\"   В дискусията се намеси и президентът на „Байерн\" Мюнхен Ули Хьонес: „Радвам се, че този цирк най-после приключи. Той от години вече е един мърляч на терена.\" Хьонес, който сам е оспорвана фигура заради укриването на данъци, за което излежа наказание лишаване от свобода, смята, че нещата трябва да сведат до това, за което става дума: спорта. „А от спортна гледна точка Йозил вече от години няма работа в националния отбор\", твърди Хьонес и обвинява Йозил, че прикрива слабата си форма зад цялата история около снимката с Ердоган.   В Турция хвалят Йозил за решението му да напусне националния отбор. Министърът на спорта Мехмет Касапоглу писа в Туитър: „Ние с цялото си сърце подкрепяме достойната позиция на нашия брат Месут Йозил\". Говорителят на Ердоган Ибрахим Калин приветства изявлението на Йозил, че отново би се срещнал с турския президент: „И представете си само на какъв натиск е бил подложен господин Месут? Къде останаха учтивостта, толерантността и плурализмът?!\" А министърът на правосъдието Абдулхамит Гюл поздрави Йозил за това, че е вкарал „най-красивия гол срещу фашисткия вирус\".", "date": "2018.07.24", "title": "Месут Йозил сложи точка"}
{"url": "http://www.classa.bg/%D1%81%D0%B2%D1%8F%D1%82/item/384422-%D0%BA%D0%BB%D0%B0%D0%BD%D0%B5%D1%82%D0%BE-%D0%BE%D1%82-%D0%BA%D0%B0%D0%BD%D0%B4%D0%B5%D0%BB%D0%B0%D1%80%D0%B8%D1%8F", "text": "Това престъпление разтърси света: в Рио де Жанейро полицията си отмъщава на група улични деца и убива 8 от тях. 25 години по-късно има само един оцелял свидетел, а извършителите отдавна са на свобода.             В онази вечер, на 23 юли 1993 г., Ивон Безера де Мело сякаш е предчувствала, че може да се случи нещо лошо: тя дала на три момчета по една монета да ѝ се обадят, ако стане нужда. След това оставила групата от 70 улични деца, които обикновено спели край катедралата Канделария в центъра на Рио де Жанейро.   Безера се грижела за децата, изоставени от държавата на произвола на съдбата. Най-малките били на шест години, а най-големите - на по двайсетина. И момчетата наистина се обадили. По телефона те крещяли: \"Избиват ни!\"   Днес, 25 години по-късно, Ивон Безера е известна педагожка. Тя никога няма да забрави събитията от онази нощ - историята на клането край катедралата Канделария в Рио, което тогава разтърсило целия свят. Включително защото показва една друга Бразилия, съвършено различна от тази на пощенските картички - една жестока, брутална и социално разбита Бразилия.   Днес Ивон Безера е на 61 години. Разказва ни историята на клането, докато седим в жилището ѝ в квартал Фламенго в Рио. Показва ни и снимки. \"Половин час по-късно, когато пристигнах, пред катедралата лежаха труповете на децата\", спомня си тя. Осем деца и младежи между 11 и 19 години били убити в онази нощ. Както скоро станало ясно, убийците са полицаи от Пети батальон на военната полиция в Рио, към която е действал един вид ескадрон на смъртта, чиито членове търгували с наркотици.   За отмъщение   Според една от версиите за причината, накарала полицаите да извършат това ужасно нещо, е че са били предизвикани от младежите, хвърлили камък по една от патрулните коли. Ивон Безера обаче е убедена, че мотивът е бил наказание. \"Полицаите търгуваха с кокаин, пращаха някои от младежите да разнасят стоката. Не бяха си получили парите за една от сделките и си отмъстиха\", разказва Ивон.   В последвалия процес срещу седем обвиняеми един от тях е бил убит - очевидно за заличаване на следи, а други трима полицаи са осъдени. И тримата днес са на свобода, двама от които са били освободени предсрочно. Главният обвиняем Маркус Винициус Емануел Боргес е осъден на 300 години лишаване от свобода, но успява да избяга от затвора, след като излежава 18 от тях.   \"В това общество никой не зачита бедните и тъмнокожите\", казва Ивон Безера. В миналото тя често е била ругана като съучастничка на вагабонтите. Така наричали уличните деца, които дразнели много хора. Даже мнозина гледали на убийството като на необходима социална чистка.   \"Нито един не доживя до 50 години\"   Ивон Безера по-късно основава своя собствена организация за закрила на децата   Безера смята, че всички улични деца от площада пред катедралата Канделария вече не са сред живите. Дълги години тя подържала контакт с някои от тях. Но последният, с когото се познавала, наскоро бил покосен от заблуден куршум. \"Нито едно от децата не доживя до 50 години. Животът им беше белязан от насилието\", разказва Ивон.   Много популярна е историята на травматизирания Сандро Барбоза, който през 2000 г. с пистолет в ръка отвлече автобус и в крайна сметка бе удушен от полицаи. Филмът \"Автобус 174\" на режисьора Хосе Падила разказва именно тази история.   И все пак има поне един жив свидетел: Вагнер дош Сантош попада случайно на мястото на клането. След като убиват шест деца край катедралата Канделария, полицаите продължават да търсят други жертви в околността. Дош Сантош се намира случайно близо до две изплашени до смърт деца, а полицаите искат да убият и него. Покосен е от 4 куршума, един попада в лицето. Но той оцелява и на процеса е един от ключовите свидетели. Впоследствие срещу него е извършен нов атентат: отново е покосен от четири куршума, и отново оцелява. Единственият жив живее в Европа   Дош Сантош днес е на 45 години, живее в Швейцария. \"Едната половина на лицето му е парализирана и е измъчван от тежка травма\", разказва сестра му Патриция Оливейра от основаната от нея организация Rede de Comunidades e Movimentos contra Violencia със седалище в Рио.   Църквата Канделария в Рио: тук са лежали телата на избитите деца   Брат ѝ не вярва, че в Бразилия има справедливост, разказва Оливейра. Нищо от причините, довели до клането преди 25 години, не са е променило. Полицията продължава безнаказано да убива тъмнокожи младежи. Вагнер дош Сантош получава днес около 420 евро държавна пенсия. \"Иска най-после да забрави клането. Но нима можеш да забравиш насилието?\" - казва Оливейра.   \"Пълзящ геноцид\"   Ивон Безера също смята, че нищо не се е променило в Бразилия от 1993 година насам. \"Държавата и обществото толерират насилието над бедните\", казва тя. И действително: само месец след престъплението край катедралата Канделария полицейски ескадрон на смъртта избива 21 човека в квартала Вигарио Жерал. Зя това престъпление са осъдени само 7 от общо 52-ма обвиняеми.   И до ден-днешен бразилската полиция използва същите методи срещу бедните и тъмнокожите младежи. Да не забравяме и нарконасилието, срещу което държавата не взема никакви мерки. През 1993 г. в Бразилия са загинали от насилствена смърт 11 000 младежи. Днес жертвите са 28 000 годишно. Един пълзящ геноцид.", "date": "2018.07.24", "title": "Клането от Канделария"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384413-%D0%BD%D0%B8%D0%BA%D0%BE%D0%BB-%D0%BE%D1%81%D1%82%D0%B0%D0%B2%D0%B8-%D0%B3%D1%80%D0%B8%D1%88%D0%BE", "text": "Половинката на най-добрия ни тенисист Григор Димитров - Никол Шерцингер отново се върна на работа след няколко дни с Гришо в Сен Тропе.    Американката смени забавленията с любимия, с когото се пръскаха с маркуч на скъпа яхта във френски курорт с още нещо, което е признавала, че обича безкрайно - пеенето.   Никол се показа от Австрия в красива рокля с гол гръб, с която ще излезе на сцената за концерт в Австрия.", "date": "2018.07.24", "title": "Никол остави Гришо"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384414-%D1%82%D0%B0%D0%BA%D0%B0-%D1%81%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%B5%D0%BA%D0%B8%D0%BF", "text": "Датският модел Наташа Томсен за пореден път взриви социалната мрежа \"Инстаграм\" с провокативните си снимки.   Блондинката премина на вълна \"футбол\" и позира с екип на турския гранд Бешикташ с разтворени крака и въпрос към последователите си - дали черно-бялата фланелка й стои добре.   Фотосът събра близо 200 хиляди харесвания за ден, а рекламата за Бешикташ със сигурност е голяма, тъй като Томсен има над 4 милиона фена в социалната мрежа. Тагове", "date": "2018.07.24", "title": "Така се представя екип!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384415-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-24-%D1%8E%D0%BB%D0%B8", "text": "ОВЕН ( 21 март - 20 април ) Пазете здравето си, което може да е разклатено, поради физическо натоварване. Бъдете внимателни, по време на занимания със спортни и активни игри на открито. Минала работа, ще ви донесе не лоши доходи. Просто не харчете веднага всички пари, защото скоро ще ви потрябват за ваканция и дълго пътуване. ТЕЛЕЦ ( 21 април - 21 май )  Очаква ви интересен ден. Може да поработите плодотворно или да си починете великолепно. Назначете срещи с приятели, отидете на екскурзия сред природата и всичко ще се развива добре. Договорите и бизнес споразуменията, ще се провеждат на най-високо ниво. Не трябва да се притеснявате за пари, защото ще имате достатъчно. БЛИЗНАЦИ ( 22 май - 21 Юни ) Приемайте всички житейски ситуации, с чувство за хумор. Дори и да срещнете на пътя си недоброжелатели и конкуренти, смело им се усмихнете в лицето. Нови проекти, особено творчески, може да се реализират по-късно вечерта. Въпреки, че без подкрепата на влиятелни хора, няма да минете. Възможна е лека простуда или синузит.   РАК ( 22 юни - 23 юли ) Очакват ви много добри новини. Но резките промени в настроението, могат да развалят отличната картина на деня. Контролирайте поведението, думите и чувствата си. По отношение на здравето, физическата ситуация е стабилна, но трябва да спазвате стриктно диета. Особено ако имате гастрит или язва. Без хамбургери и мазнини! ЛЪВ ( 24 юли - 23 август ) Ще трябва да се занимавате не толкова важни въпроси, отколкото с дълго отложени. Възможни са грешки и разочарования, но всичко, ще е по-ваша вина. Вероятно в професионалната сфера, ще намерите нов богат покровител. Това ще ви позволи, да правите планове, включително и финансови. ДЕВА ( 24-ти август - 23 септември ) Трябва да станете по-активни не само в работата, но и в личния си живот. Не трябва да скачате от една връзка на друга, така няма да създадете силни взаимоотношения. Опитайте се да живеете с чувства, а не с похотливи желания. Възможни са битови проблеми, които ще ви накарат да си вземете почивен ден. Не е необходимо да викате някой на помощ, сами ще се справите. ВЕЗНИ( 24 септември - 23 октомври) Отличен ден за среща със стари приятели. Не забравяйте да се обадите на близките си роднини и да планирате решението на домашните проблеми. Безпочвените преживявания на финансова основа, може да ви доведат до депресия. Опитайте се, да не нарушавате общоприетите норми, тогава всичко ще бъде наред.   СКОРПИОН ( 24 октомври - 22 Ноември ) Не е препоръчително, днес да се заемате с нещо ново и необичайно. Ако започнете да насилвате събитията, ще се окажете в непроходима джунгла, освен това, финансова. Делата, свързани с рекламен бизнес и творчество, ще се развиват великолепно. В любовта, не трябва да се противопоставяте на интимните си желания. Още повече, че те са същите като на любимия ви.   СТРЕЛЕЦ ( 23 Ноември - 21 Декември ) Трябва да свършите всичко сами, без да натоварвате никого с капризи и молби. Възможни са перспективни предложения и доходоносни сделки, които ще ви донесат големи печалби в близко бъдеще. Денят е потенциално опасен, за тези които се занимават с водни спортове, възможни са травми. Бъдете изключително предпазливи. КОЗИРОГ (22 Декември - 20 януари ) Очаква ви прекрасен и продуктивен ден. Всичко, което планирате да приложите на практика, ще се реализира отлично. Днес не е желателно да закъснявате, дори на обяд, още повече за разговор с шефа. Много ще зависи от вашата педантичност и концентрация. Един добър ден за тези, които тръгват на почивка. Пътуването, ще премине по най-добрия начин.  ВОДОЛЕЙ ( 21 януари -  19  февруари ) Трябва да намерите компромис с всеки, с когото ви срещне съдбата. Не критикувайте никого, освен ако сами не искате да попаднете в същото положение. Очаква ви успех, най-важното е, да не го изпуснете. Възможно е да има спорни въпроси по домакински и финансови теми. Ако не давате свобода на емоциите си, тогава всичко, ще бъде наред.   РИБИ ( 20 февруари - 20 март ) Не се препоръчва, днес да вземате спонтанни решения, особено ако те засягат финансите. Дори личните ви симпатии или неприязън към някого, пазете за себе си. Има вероятност да загубите голяма сума пари. Но това няма да е кражба, а нещо по-фино, свързано с измама. Вечерта си легнете по-рано и не яжте преди лягане.", "date": "2018.07.24", "title": "Дневен хороскоп 24 юли"}
{"url": "http://www.classa.bg/%D1%81%D0%B2%D1%8F%D1%82/item/384416-%D1%88%D0%B2%D0%B5%D1%86%D0%B8%D1%8F-%D0%B8-%D0%B1%D0%BE%D1%80%D0%B1%D0%B0%D1%82%D0%B0-%D0%B9-%D1%81-%D0%B4%D0%B5%D1%82%D1%81%D0%BA%D0%B8%D1%82%D0%B5-%D0%B1%D1%80%D0%B0%D0%BA%D0%BE%D0%B2%D0%B5", "text": "Разгорещени дебати за това как трябва да бъдат третирани детските бракове сред имигрантите в Швеция предшестват парламентарните избори в страната, които са на 9 септември тази година.   Една от основните теми, която разделя полярно публичното мнение, е тази за бежанците и техните културни особености.   Коалицията на социалдемократите и зелените спори с опозицията по повод изкореняването на практиката за ранни бракове сред мигрантите.   Тя засяга преимуществено млади момичета, а понякога и момчета, които произлизат от средите на бежанци. Детските бракове са образец за неуспешните опити да намериш баланс между запазването на културата на малцинствата и да съхраниш шведския начин на живот.     Юно Блум, кандидат от опозиционната либерална партия, казва, че Швеция не успява да предостави на пристигащите в страната достатъчно информация за разбиранията на държавата относно правата, свободите, равенството на половете, правата на децата.   Според него докато страната се бори да защити правата на децата и да представи социално подпомагане, концентрирано върху децата, тя позволява малки момичета да се женят за далеч по-възрастни мъже.   Въпреки че Швеция е известна с грижата си за децата, държавата не може да покрие и мигрантските семейства с юрисдикцията си.   Опозицията от своя страна обвинява правителството, че е твърде предпазливо в опит да не бъде обвинено, че не зачита културните различия.   Според официалните данни детските бракове са редки сред току-що пристигналите в Швеция мигранти. Доклад от 2016-а на шведската Агенция по миграция има регистрирани само 132 случая на търсещи убежище в страната момичета, които посочват, че са омъжени.   Повечето са от Сирия, Афганистан и Ирак и попадат в страната по време на пика на бежанската криза от 2015-а, която води в Швеция 163 хил. бежанци.   Властите смятат, че броят на омъжените малки момичета е далеч по-голям от посочения.   В Швеция бракът е забранен, ако някоя от двете страни няма навършена пълнолетие, но въпреки това има изключения. Дясноцентристкото правителство от 2014-а затяга законите като взема предвид растящия брой \"връзки на честта\", които водят до ранни и принудителни бракове сред мигрантите.   И въпреки законите бракове между непълнолетни се случват, а ако са се случили извън границите на Швеция - не се анулират. Правителството беше притиснато да анулира всички бракове с непълнолетни, но избра да приеме предложението. На свой ред предлага собствени мерки за справяне със ситуацията.   Предложението е изложено в завършения си вид през май месец и гласи, че Швеция няма да признава бракове, ако едно от лицата е под 18 години, сключени извън границите й.   Освен това ще изисква съпрузи, които са пристигнали пълнолетни в страната, но са се оженили преди да навършат 18 години, да подновят клетвите си. Критиците обаче не виждат как тези мерки ще бъдат приложени.   Брошура, издадена от Националния борд по здравеопазване и социална  политика, в която се описват мерки за справяне с явлението, също посрещна много критити, заради това, че е твърде благосклонна към ранните бракове и че детските бракове според шведските норми са против законодателството.   Отговорът на правителството е, че вече има твърда и ясна позиция.   Според нея то няма да признава брак, ако една от страните е дете или е била дете при сключването на съюза. За някои обаче подобна мярка е твърде закъсняла и напълно недостатъчна.   Крайнодесните шведски демократи, към които доверието в последните месеци се покачва, са се заели с въпроса. За тях е извратено да не кажеш \"Не\" на възрастен мъж, решен да се ожени за момиченце. И предупреждават, че изборите не са далеч - вотът е на 9 септември.   Предложението на крайнодесните включва забрана за влизане в страната при подозрения, че семейството има намерение да омъжи дъщеря си или да приложи върху тях така нареченото \"женско обрязване\" (отстраняване на клитора). По тяхна идея и властите ще могат да конфискуват паспорти и да принуждават родители да посещават консултации със социалните служби.   Признатите за виновни по параграфите трябва да бъдат екстрадирани.   Блум дава за пример 19-годишно афганистанско момиче, което е убито от доста по-възрастния си  съпруг по-малко от година, след като пристига в страната. Случаят обаче не привлича особено вниманието на шведските медии. Убийство на шведска тийнейджърка би предизвикало колосален отзвук.   Феноменът на ранните бракове идва с бежанската криза от 2015-а, но става все по-труден за игнориране с нарастването на броя на новодошли в страната.   Социалните работници отбелязват скок в обажданията на горещата им линия, а самите работници не знаят какво да правят с момичетата, които са омъжени насила в техните райони.   Известен брой жени, родени и израснали в Швеция, също могат да станат жертва на вратичка в закона, която позволява брак с непълнолетна, сключен в чужбина, да бъде признат в страната. Миналата година започва кампания, която приканва хора, които знаят, че момичета биват изпращани в родните си страни заради женитба с много по-възрастни мъже, да докладват на властите.   Мъжете, от своя страна, виждат тези момичета като визата си към Европа.   Това признават момичета, които още са в гимназията и са в лятна ваканция, но са отведени на Изток да се омъжат за много по-възрастни от тях мъже.   В доста случаи това се прави заради притеснения от асимилация. Идеята е, че ако момичетата се омъжат, те ще бъдат приковани към корените си.   На някои отнема 10 до 20 години да напуснат съпрузите си, а цели фамилии се обръщат срещу тях. Лятото е най-лошият сезон за малките момичета - от май до август млади момичета са карани до роднините си и то най-вече в провинциите на Африка и Близкия изток.   Огромен брой от тях се връщат в Швеция вече омъжени и създават предизвикателства за държавата.   Швеция трябва обаче да поеме отговорност за хората, които приема на територията си. Това означава да приложи същите закони за закрила на детето, каквито прилага и върху шведите. Политиците като че ли все още ги е страх от резки действия.   В Дания и Норвегия не ги е толкова страх да ги нарекат расисти. А през годините все повече момичета, а и момчета, страдат от страха на Швеция.", "date": "2018.07.24", "title": "Швеция и борбата й с детските бракове"}
{"url": "http://www.classa.bg/%D1%81%D0%B2%D1%8F%D1%82/item/384417-%D0%B1%D0%B8%D0%BE-%D0%BD%D0%B0%D1%86%D0%B8%D1%81%D1%82%D0%B8%D1%82%D0%B5-,-%D0%BA%D0%BE%D0%B8%D1%82%D0%BE-%D0%B7%D0%B0%D0%BB%D0%B0%D0%B3%D0%B0%D1%82-%D0%BD%D0%B0-%D0%B7%D0%B5%D0%BB%D0%B5%D0%BD%D0%BE", "text": "Култовата германска полицейска телевизионна драма \"Tatort\" обикновено включва убийства, извършени от трафиканти на органи, крадци на бебета и международни шпиони. Но една неделя през май тази година заподозрените бяха масово уважавана група: традиционни, върнали се към земята органични фермери.   Тяхната земеделска ферма в Шварцвалд имаше и своята тъмна страна и детективите постепенно откриха, че грижата на фермерите за древни посеви и избягването на съвременни технологии са базирани на крайнодясната идеология \"кръв и земя\".   Като всяка добра художествена измислица, този епизод има своите корени в реалността.    Тези така наречени \"био-нацисти\" не са измислица на създателите на сериала, а отразяват нарастващото възприемане на натуралното фермерство и хранене сред крайнодесните екстремисти.   Вегетарианството, веганството и други форми на \"чисто\" хранене и органично фермерство често се свързват с леви, прогресивни движения. Тези хранителни практики често съчетават желанието за здраво тяло с морални и социални съображения.   Интересът към защитата на правата на животните или закрилата на околната среда изглежда са специален обект на интерес на \"зелената политика\".   В последните години обаче \"чистото\" производство на храни и дори етничното третиране на животните са възприети от хора и организации с крайнодесни убеждения.   Този тип апроприиране не е нещо ново.    В Германия натуралното хранене се е зародило първоначално като лява идея през XIX век, но е било адаптирано към фашистката идеология през XX век. Диетите и политиката винаги са били тясно преплетени, но по постоянно променящи се начини. Чистото хранене сега отново се връща към десницата.   Белите расисти в Германия и на други места по света възприемат диети без животински продукти като демонстрират рецепти в YouTube и отстояват устойчивостта и пригодността на вегетарианската диета за \"арийците\".   Изследване от 2012-a, проведено от фондация \"Хайнрих Бьол\", свързана с германската Зелена партия, привлече вниманието към феномена на крайнодесните движения за органично фермерство в провинция Мекленбург-Предна Померания.   Докладът на фондацията предупреждава, че купувачите на привидно безобидно изглеждащи органични салати всъщност биха могли неволно да финансират крайнодясно движение.   По-важно е, че неонацистката Националдемократическа партия в тази провинция има история на съпротива срещу генетичното инженерство, патентите върху живи организми и чуждестранните инвестиции в базирана на въглища енергетика. Поради това тя е добре позиционирана да се представя като защитник на околната среда.   Реториката на десните екологични движения е особено видима в баварското списание Umwelt & Aktiv (\"Околнa среда и активност\"). С корици, на които се редуват пасторални германски залези и политически карикатури, изданието демонстрира интерес към закрилата на околната среда, животните и Heimat (\"отечеството\").   Някои статии са безобидни като изреждат полезни кухненски билки, предлагат теории за спада на популацията на пчелите и се обявяват срещу ловуването на делфини.   Сред тях обаче са вмъкнати и открито ксенофобски материали. Статия за педагогическите преимущества на \"горските детски градини\" ги представя като алтернатива на мултикултурните предучилищни програми.   Друга статия се обявява срещу \"варварството\" на халал практиките на колене на животни като призовава активистите-защитници на правата на животните да се противопоставят на \"тесногръдия и студенокръвен ислямски фундаментализъм\".   Означава ли това, че \"зеленото\" всъщност е \"кафяво\" като нацистките униформи? Не непременно. Въпреки че хората използват храната като обозначаващ символ за тяхната класа, религия, етика и политически убеждения, начинът, по който те го правят, е променлив и комплексен.   Историкът Корина Трайтел, автор на скорошната книга \"Натурално хранене в съвременна Германия: храни, земеделие и околна среда: 1870-2000\" обяснява, че \"натуралните храни\" са \"много политически разнородни\" в съвременната германска история.   Самото понятие \"натурално\" е доста податливо на оформяне според вкусовете на аудиторията.   То може да означава избягване на преработени храни или отказ от захар, алкохол и тютюн; то може да визира ограничаването от време на време на консумацията на месо, преминаване към вегетарианство или купуване на храни, произведени в биодинамични ферми.   Всяка от тези алтернативи може да е израз на различни идеологии политически концепции.   Един от първопроходците в движението на натуралното хранене е бил Едуард Балцер, политически прогресивен религиозен реформатор.   През 60-те години на XIX в., по времето на кризите и гладовете в Прусия, Балцер е твърдял, че вегетарианска, натурална диета ще направи германците по-здрави и ще им помогне да поддържат по-добра физическа форма. Тя би имала и икономически ползи за Германия.   Тъй като вегетарианската диета изисква по-малко орна земя за производство на храни от диета, базирана на месни продукти, възприемането й би помогнало на Германия да стане селскостопански самодостатъчна. В основата на това е стояла по-мащабна социална визия.   Според Трайтел, Балцер \"си е представял диетата като средство за насърчаване на материално равенство между германците, от което да възникне политическа демокрация.\"   В началото на XX век натуралните диети са станали привлекателни за различни групи поради специфични причини. Пацифистът Магнус Швантйе е основал организация за защита на животните като неговите дневници отстояват вегетарианството като част от етиката на съчувствието.   Германската субкултура на естествено хранене включва много евреи, вероятно защото безмесните ястия са направили хранителните табута небиещи на очи. По същото време расистът и националист Карл Вайнлендер се е опасявал, че ще избухне мащабна война между германците и \"монголците\", в която монголците биха спечелили заради вегетарианската си диета.   Нацистите са възприели идеите за връщане към природата, популяризирани от реформаторските движения през XIX и началото на XX век, и са ги преоформили така, че да отговарят на техните собствени идеологически цели. Има популярна легенда, че Хитлер е бил вегетарианец.   Всъщност той от време на време е консумирал и месо, но е възприел по-обща натурална диета, за да подобри физическата си форма и да бъде по-енергичен.   Нацистките пропагандисти са отстоявали натуралната диета като подходяща за модерните, работещи усърдно хора.   Както обяснява кулинарният историк Фолкер Бах, това е било постигнато донякъде чрез просвещаване на домакините за най-добрите начини да изхранват \"тялото на нацията, почти мистично органично цяло\". Готварски книги, ръководства за поддръжка на домакинството и организирани обучения по домашна икономика са учили жените да хранят семействата си по начини, които биха гарантирали на Германия \"хранителна свобода\".   Те са били насърчавани да използват отглеждани локално продукти, по възможност сурови, и да ограничават консумацията на месо, мазнини и яйца.   Идеята за \"натурално\" хранене има дълбоки корени в германската история, но никога не е имало неотменима връзка между дадена диета и идентичност или политически позиции.   След Втората световна война учените, които са работили активно в Третия райх, са се ребрендирали.   Някои са заработили за развитието на органичното фермерство в Западна Германия, други са насърчавали реформаторски диети в Източна Германия.   Политиката на избора на хранителни продукти продължава да се променя и сега. Много от нас продължават да свързват екологията, органичното земеделие и вегетарианството с леви прогресивни убеждения, но сега и десните националисти са узрели за възприемането им.", "date": "2018.07.24", "title": "\"Био-нацистите\", които залагат на зелено"}
{"url": "http://www.classa.bg/%D1%81%D0%B2%D1%8F%D1%82/item/384418-%D1%80%D1%83%D0%BC%D1%8A%D0%BD%D0%B8%D1%8F-%D0%B8-%D1%83%D0%BD%D0%B3%D0%B0%D1%80%D0%B8%D1%8F-%D0%B2-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%B7%D0%B0-%D0%B3%D0%B0%D0%B7%D0%B0-%D0%BE%D1%82-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%BA%D0%B0%D0%BA%D1%8A%D0%B2-%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B8%D1%8F%D1%82-%D0%B8%D0%BD%D1%82%D0%B5%D1%80%D0%B5%D1%81-%D0%BD%D0%B0-%D0%BE%D1%80%D0%B1%D0%B0%D0%BD", "text": "Икономически конфликт за милиарди евро се случва в момента в Югоизточна Европа. Става дума за страшно много газ в Черно море и за зависимостта от доставките на руски газ.   През последните години в румънската част на Черно море бяха открити и вече частично експлоатирани огромни залежи на природен газ. Според умерено оптимистични прогнози става дума за най-малко 40 милиарда кубически метра газ, но може да са и до 200 милиарда – достатъчно, за да покрият изцяло потреблението на Румъния за следващите десетилетия и дори да остане за износ.   За да се транспортира този газ от Черно море до европейските страни, беше планиран строежът на газопровод в рамките на проект, наречен БРУА – от инициалите на страните България, Румъния, Унгария и Австрия. БРУА би трябвало да започне да функционира от 2019 г., а проектът ще бъде подкрепен от Европейския съюз и Европейската банка за възстановяване и развитие.   Както често се случва с големите международни проекти, вече се появиха и спорове. В момента става дума за румънско-унгарски спор по темата за румънското законодателство относно експлоатацията на офшорния газ и количеството газ, което следва да бъде доставено на Унгария през тръбопровода БРУА.   В края на юни шефът на унгарската газопреносна мрежа (ФГСЗ) Крищоф Терхеш поиска от румънските власти да приемат по-скоро предвидения закон за подкрепа на експлоатацията на офшорните залежи и да доставят на Унгария желаното от нея количество от 4,4 милиарда кубически метра годишно.   По-късно унгарският външен министър Петер Сиярто отиде още по-далеч: Румъния застрашава чрез отлагането енергийната сигурност в региона. Румънската страна отхвърли с възмущение тези твърдения, а някои политици и експерти упрекнаха Будапеща, че не е спазила задълженията си, поети в рамките на проекта БРУА.   РАЗНОПОСОЧНИ ИНТЕРЕСИ   Спорът отразява сложните интереси на страните, участващи в тази сделка. От една страна са западните страни от ЕС, включително Австрия, които искат да диверсифицират доставчиците на енергия, за да намалят зависимостта си от руския газ. Част от този алианс са и западните концерни Ексън и О Ем Ви, които осъществяват експлоатацията на газа от Черно море.   Унгария се старае, от друга страна, да заеме по-силна или дори водеща позиция в енергийния сектор в Централна и Източна Европа. Затова правителството на Виктор Орбан реши през юли миналата година да не строи газопровод, който трябваше да свърже БРУА с австрийския енергиен възел Баумгартен. Аргументът на Будапеща: съществуващите вече връзки през Словакия са достатъчни за транспортирането на газа по-нататък.   През февруари 2018 г. на една междуправителствена среща със Сърбия и после на един енергиен форум унгарският премиер Виктор Орбан говори повече или по-малко открито за интереса на страната си: „Монополът на доставките на газ, притежаван от Русия, ще приключи, защото ние ще внасяме повече от половината газ, от който имаме нужда, от друга страна – от Румъния“.   „Това е нова ситуация, не само за Унгария, но и за целия регион. Това означава, че Унгария ще се намира в нова геостратегическа позиция, по-изгодна от досегашната“, каза Орбан.   УНГАРИЯ ИСКА ДА ИГРАЕ КЛЮЧОВА РОЛЯ   В Румъния отдавна съществува политически спор за небрежността и корупцията при даваните от държавата одобрения за експлоатацията на природните ресурси на страната.   В миналото чуждестранните концерни плащаха много малки суми за лицензи за експлоатацията на румънските суровини. Румънската държава загуби по този начин заради сключените ощетяващи я договори значителни суми от прилаганите върху експлоатацията данъци.   Нов закон за офшорната експлоатация би трябвало да коригира сега ситуацията що се отнася до на ресурсите от природен газ в Черно море. Съответен проектозакон беше одобрен преди десетина дни от Камарата на депутатите в Букурещ.   Новият закон, който още не е влязъл в сила, предвижда такси за даване на лицензи от 13 процента и прогресивно облагане в съответствие с развитието на цените на природния газ, което може да достигне до 50 процента от печалбата на фирмите, които експлоатират ресурсите.   Опозицията в Букурещ се оплаква обаче, че други страни с такива ресурси инкасират от енергийните концерни много по-големи суми от таксите за лиценз и данъците. Опозицията обвинява правителството, че е прибързало с изготвянето на закона под международен натиск, включително от страна на Унгария.   Унгарските експерти във всеки случай виждат централна роля за страната си в спора за газа в Черно море. Икономистът и енергиен експерт Андраш Деак от Унгарската академия на науките казва, че сега за първи път от 60 години Унгария може да получи газ, който да не идва от Русия.   „Би било голяма глупост или голям акт на русофилия, ако пропуснем тази възможност“, казва той. Въпросите, които се нуждаят от отговор, според Деак, са свързани с това какви гаранции може да предложи Орбан, за да осигури свободния транзит на газ през Унгария в замяна на приемливи такси и дали Орбан ще използва румънския газ като лост в преговорите с Москва. ДИСТАНЦИРАНЕ НА УНГАРИЯ ОТ РУСИЯ   Що се отнася до пледоарията на Орбан за по-голяма независимост от Русия и нейния газ, Деак не смята, че става дума за смяна на посоката на унгарския премиер, който всъщност е приятел с руския президент Владимир Путин. „От политическа гледна точка Русия в момента не е толкова важна за Орбан, защото Ангела Меркел е в отслабена позиция, а на Унгария вече не се гледа като на второстепенна страна както преди няколко години“, посочва експертът. „Освен това Унгария укрепва отношенията си със САЩ на Тръмп. Все пак, Унгария няма да скъса с Русия, а само се дистанцира до известна степен от нея“, твърди Деак.   По същия начин вижда нещата и политологът от Будапеща Петер Креко от института Политикъл кепитъл, който проучва задълбочено руско-унгарските отношения. „Орбан работи в момента по разширяване на трансатлантическите и западните връзки, мотив, който трябва да покаже, както във вътрешен, така и в международен план, че не е зависим от Путин“, казва той.   „Нещо повече, Унгария е страна без големи природни ресурси и затова иска да се очертае в спора за газа в Черно море като един вид център за дистрибуция на енергия. Орбан иска да увеличи по този начин регионалното си влияние, дори тук да не става дума за износ на идеологията му в страните от Югоизточна Европа“, отбелязва Креко.", "date": "2018.07.24", "title": "Румъния и Унгария в конфликт за газа от Черно море. Какъв е истинският интерес на Орбан?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384411-%D1%88%D0%BE%D0%BA%D0%B8%D1%80%D0%B0%D1%89%D0%B0%D1%82%D0%B0-%D0%B2%D0%B8%D0%B7%D0%B8%D1%8F-%D0%BD%D0%B0-%D0%B4%D0%B5%D1%81%D0%B8-%D1%84%D0%BE%D1%82%D0%BE%D1%81%D0%B5%D1%81%D0%B8%D1%8F%D1%82%D0%B0", "text": "Гнусните ц*ци и шокиращата визия на Деси Фотосесията втрещи целия свят Още в началото на май месец БЛИЦ съобщи на читателите си как мрежата се отврати от тази снимка (18+) на циците на Деси Фотосесията.    Преди дни се появиха нейни снимки от преди пластичните й операции, които доказаха, че тотално се е обезобразила. Но скандалната й визия успя да шашардиса не само българите, но и целия свят.      „Прилича на чудовище. Плейбойка от България на име Десислава Димитрова се фука със свои снимки в социалните мрежи, но събира само критики за визията си\", с подобен материал излязоха няколко чуждестранни медии. ю„Ужас, като чудовище е\";      „Да, и тези патешки устни, един огромен кошмар\"; „Устата й е като грозен балон\" – са сред основните коментари в чуждестранните медии, които показват снимки на нашенската Деси Фотосесията.", "date": "2018.07.24", "title": "Шокиращата визия на Деси Фотосесията"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384412-%D0%BE%D0%B3%D1%80%D0%BE%D0%BC%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB", "text": "Принц Хари се е скарал на Меган Мъркъл, че се облича като звезда от Холивуд, а не като част от Кралското семейство. Това съобщиха британските медии.       Поводът за забележката на съпруга е станало предстоящо турне в Австралия, което е част от задълженията на звездната двойка. Меган искала да сложи прилепнал костюм, който обаче Хари не харесал и определил като „не достатъчно традиционен“.    36-годишната Маркъл е известна със стилните си тоалети, но откакто е част от Кралското семейство, мнозина смятат, че трябва да започне да се облича по-консервативно. Тя често е свързана с тясна кройка. Обича да носи и костюми, които в по-традиционните среди по-често са асоциирани с мъжката част от обществото. По-време на визита в Дъблин Херцогинята на Съсекс избра черен костюм с токчета стил стилето.     Родената в Лос Анджелис звезда има 16 години като актриса зад гърба си и модни специалисти предполагат, че оттам идва ексцентричния вкус на Меган. Но след сватбата с Хари, Маркъл спря с актьорските си задължение и изтри профила си в Инстраграм, където имаше над 1,7 млн. последователи и където често показваше модните си постижения.     Меган доста се е повлияла от Кейт Мидълтън при избора си на тоалети, смятат специалисти. Кейт е съпругата на Прин Уилям, който е втори наследник на Кралския престол. Запазена марка на Кейт са чистите нокти, например. Друга заемка е фактът, че Меган също наскоро предпочита малките чанти, които се носят в ръката и пречат на ръкостискания с други знаменитости.  В момента хитовото облекло около Херцогинята е роклята, с която тя се появи на на откриването на изложбата, посветена на Нелсън Мандела в лондонския арт комплекс Southbank Centre, пише в. Монитор.  За официалното събитие Меган избра стилна рокля на канадската фирма Nonie. Красивата актриса не изневери на цветовата гама, любима и на Кралицата, но кройката на тоалета й бе доста необичайна дори и за самата нея.   Роклята бе украсена с големи черни копчета и колан. За необичайния тоалет херцогинята бе избрала елегантни обувки на ток и малка чантичка в същия цвят. А едва забележимите украшения я направиха да изглежда още по-нежна.  В мрежата вече са категорични, че роклята на Меган Маркъл е основна тенденция това лято.", "date": "2018.07.24", "title": "Огромен скандал"}
