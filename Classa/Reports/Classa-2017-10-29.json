{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374523-%D1%81%D1%8A%D1%83%D1%87%D0%B5%D0%BD%D0%B8%D0%BA-%D0%BD%D0%B0-%D1%80%D0%B0%D0%B4%D0%B5%D0%B2-%D0%BE%D1%82%D0%B3%D0%BE%D0%B2%D0%BE%D1%80%D0%B5%D0%BD-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D0%B2-%D0%B3%D1%80%D0%B0%D1%84-%D0%B8%D0%B3%D0%BD%D0%B0%D1%82%D0%B8%D0%B5%D0%B2%D0%BE", "text": "Има ли опит за държавен преврат с бойкота на военните пилоти да летят на база „Граф Игнатиево” вчера? Това е въпросът, който взриви държавата след скандала. Прокуратурата не намери нередности в безпрецедентния отказ на пилотите от „Граф Игнатиево” да извършват учебни полети и от там заявиха, че отказ за изпълнение на заповед въобще не е имало.     Друго обаче разкриха от базата и стана ясно, че пилотите се страхували да летят, тъй като се съмнявали в изправността на самолетите. Нищо че години наред са летели на тях – тъй като не става дума за новоремонтирани, а за машини, които не са пипани, както разкри пред ПИК TV депутатът от „Обединени патриоти” Доц. Михо Михов. Има самолети, на които се лети ежедневно, има такива които се ремонтират и такива на които им предстои да се оправят, което е факт не само по думите на вицепремиера Каракачанов, но и според всички военни във ВВС.     Военни експерти, действащи и бивши, се чудят как е възможно да се случи отказът точно сега, при положение, че до този момент полетите са извършвани ежедневно. Както ПИК съобщи още вчера, полети са били извършвани и сутринта, след което инженерите решават, че вече няма да се подписват за разрешения за летене. Нищо, че тези самолети са си едни и същи от месец, седмица, и от вчера. Какво се промени за няколко часа, че да пилотите безпрецедентно да отменят полетите си?     Тук има два отговора, а висши военни са категорични, че и в двата е замесен пряко и е отговорен командирът на базата генерал Иван Лалов, който разкри вчера е съученик и близък на президента Румен Радев, като се е издигал паралелно с него в армейската йерархия .     Именно той живее, храни се и спи с пилотите и инженерите в базата денонощно и част от работата му като командир е да знае за проблемите, настроенията на състава, както и как се извършват полетите. Защо обаче ако е знаел, е издал заповед, която би следвало да подозира, че няма да бъде спазена и ще се разрази истинска буря?   Отговорността за последствията от отговора на този въпрос тежи на съвестта на ген. Лалов. Иначе остават съмненията, че е знаел и умишлено е издал заповедта, за да засили антиконстутиционните настроения с цел привличане на политическо внимание към базата в унисон с брътвежите на съученика му Румен Радев, повтаряни от сутрин до вечер в продължение на година, че трябва да се купят нови самолети (пренебрегваме уклона към „Грипен”, защото парламентът вече се справи с нарушенията му по този въпрос).   Вторият въпрос е - защо ако ген. Лалов е знаел за психическото състояние на хората си, не е предприел действия и не е информирал командира на ВВС и министъра на отбраната за опасната ситуация, за да се вземат навременни мерки за париране на напрежението и предотвратяване на всяването на смут в държавата?   В най-лошия вариант командирът на авиобаза „Граф Игнатиево” не е знаел за нито един от проблемите, което говори единствено, че може би не се справя добре с работата си…   Не можем да пропуснем и твърденията на бившия министър на отбраната Николай Ненчев, който най-малко би подкрепил настоящото правителство като десен опозиционер, но въпреки заяви в национален ефир, че подозира пуч, което било лесно доловимо от първия момент. Той попита тези, които са решили да правят този безпрецедентен акт или тези, които са го поръчали и го подклаждат, не се ли замислят, че НАТО наблюдава всичко това и не са ли загрижени, че може да стигне до военен съд.   Не на последно място е важно да се намери отговор и на въпроса как един военен командир докарва ръководена от него авиобаза от стратегическо значение до подобна криза и разпад на състава? Да не би да разчита на съученика си от „Дондуков” 2 да го защити след като лъсне неспособността му и да му запази мястото, ако се стигне до военен съд?   Военните се питат от вчера и друго и във форумите им ври и кипи - нима положението на сухопътните войски е цъфтящо, нима те не са изложени на опасност ежедневно, включително по охрана на границата в тежки зимни условия? Но пък за бунтове не сме чули, както и за натискане от тяхна страна да се закупят определени марки бойна техника.", "date": "2017.10.29", "title": "Съученик на Радев отговорен за скандала в \"Граф Игнатиево\""}
{"url": "http://www.classa.bg/%D1%81%D0%B2%D1%8F%D1%82/item/374519-80-%D0%BE%D1%82-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D1%81%D0%B0-%D0%B8%D0%BC%D0%BF%D0%BE%D1%82%D0%B5%D0%BD%D1%82%D0%BD%D0%B8", "text": "      За разлика от другите спиртни напитки бирата оказва най-силното негативно влияние върху половите хормони в организма на човека. Тя води до феминизация на мъжете; при тях се появяват женски черти и развиват импотентност.   Някога мъжкият полов хормон – тестостеронът, даваше на мъжете активност, волеви качества, стремеж към победа и желание да бъдат лидери, днес ние виждаме едни безволеви същества, способни само да лежат на дивана. Днешният мъж е силно раздразнителен, променя се фигурата му – разширява се тазът му, мускулите на корема отслабват, увеличават се гърдите.     Всичките алкохолни напитки са вредни за организма, но най-вредните са слабоалкохолните, твърдят специалисти. Начело на този списък е бирата, тъй като човешкият организъм бързо свиква с нея. Тя предизвиква отделянето на хормона на щастието – допамин. Дори съществува терминът „бирен алкохолизъм”.     През последните години бирата не може да се нарече „слабоалкохолна напитка”. Алкохолът в нея вече стига до 14%. Зависимостта от нея възниква 3-4 пъти по-бързо отколкото от водката, дори по съдържание на вредни за организма алдехиди и метанол може да се сравни с най-силните ракии.     Психолози твърдят, че биреният алкохолизъм е психологическо заболяване, за което е характерно отричането, че човек е болен, и бързо развиване на зависимост. Бирата е евтина и достъпна. Заради вкуса й, наличието на седативни компоненти и „несериозността в градусите” е трудна борбата с бирения алкохолизъм.     Хмелът, от който би трябвало да се произвежда бирата, има някои лечебни свойства, но неговите смоли са канцерогенни. В материали на Световната здравна организация се посочва, че употребата на бира повишава риска от рак на дебелото черво. Съдържащият се в нея кобалт предизвиква възпалителни процеси в хранопровода и стомаха.     Бирата съдържа токсични вещества, включително и соли на тежки метали, които променят, както беше посочено по-горе, ендокринната система. В организма на мъжете при системна употреба на бира се отделя вещество, което потиска изработването на мъжкия полов хормон тестостерон. Започват да се произвеждат женски полови хормони, които променят външния вид на мъжете. Гласът на жените става по-груб и се появяват т.нар. бирени мустаци.   Бирата съдържа фитоестрогени, които са природни растителни съединения, които по химическа структура са сходни с женските полови хормони. Те не са хормони нито на растенията, нито на човека.   Освен това специалисти твърдят, че много голяма част от бирата, включително и в Европа, е менте. Високата цена на суровината, която се използва в производството на бирата – хмелът и малцът, голямата продължителност на технологичния цикъл на производство – от една до шест седмици, води до опростяване на производството, замяната или влагането на по-малко суровина от производителите фалшификатори. Нарушаването на технологичния режим като вид фалшификация също е много разпространено, включително и в България и се заключава в съкращаването на сроковете за главната ферментация. Много пивовари заменят малца с по-евтини компоненти, в резултат на което се получава ментето. Най-разпространеният метод на фалшифициране е добавянето на вода, особено в бутилките.   През 1516 г. в Бавария за пръв път бил приет законът за чистотата на бирата – „Заповед за чистотата”, който разпореждал в приготвянето на бирата да не се използват никакви други компоненти, освен малц, хмел, мая и вода. Но пивоварите започнали постепенно да заменят хмела с други растения – пелин, лайка, алое; ечемиченият малц – с картофено нишесте, пшенично или царевично брашно; те добавяли в бирата бича жлъчка и дори кости на екзекутирани престъпници. От такава бира хората боледували и дори умирали. Недобросъвестните пивовари за подобни деяния изгаряли на клада, щастливците лежали до живот в затвора. Много положения от този закон са в сила за немските пивовари и днес.   Но времето тече и всичко се променя; изискванията към суровината и технологията на производство на бира в другите страни днес не са толкова строги. Неотдавна френски производители съобщиха, че са измислили начин да произведат бира за 30 часа, използвайки за това стърготини от прасковено дърво. В някои страни произведат млечна, кафена и дори никотинова бира.   В Русия бързо се научили да фалшифицират бирата. Освен замяната на малца и хмела, за повишаване устойчивостта й добавяли в бирата салицилова и борна киселина, сернисто-кисел калций и др. За избелването на напитката използвали сярна киселина, за маскиране на дефектите във вкуса и за образуване на гъста и устойчива пяна добавяли глицерин.   Днешните пивовари също „радват” любителите на бирата с ментета. Действащите нормативни актове позволяват в нея да се влагат ориз, царевица, вкусови и ароматни добавки и други спомагателни материали.  Причината за фалшифицирането на напитката е високата стойност на суровината – хмел и малц, голямата продължителност на технологичния цикъл, затова усилията на производителите са насочени към поевтиняването на суровината и съкращаването на продължителността на технологичните операции.   Но е напълно възможно да се сблъскаме с с по-груби методи на фалшифициране – смяната на бирата с оцветени водни разтвори на йод, чай и пр. Много често марки като „Старопрамен”, „Холстен”, «Efes Pilsner» се използват, като се лепят етикетите им на евтините фалшификати.   Цветът на бирата също се коригира. Тя се оцветява с карамелизирана захар, чаени настойки и др. За повишаване на ценообразуването в нея добавят глицерин, синтетични миещи средства (прах за пране), растителни сапонини или повърхностно-активни вещества; от всичкото това човек може да се отрови.", "date": "2017.10.29", "title": "80% от германците са импотентни ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374520-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D1%81%D0%BA%D0%BE%D1%87%D0%B8-%D0%BD%D0%B0-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA%D0%B0-%D1%81%D0%B8-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B5-%D1%81-%D0%BE%D1%81%D0%BD%D0%BE%D0%B2%D0%BD%D0%B0-%D0%B2%D0%B8%D0%BD%D0%B0-%D0%B7%D0%B0-%D0%BF%D1%80%D0%BE%D0%B2%D0%B0%D0%BB%D0%B5%D0%BD%D0%B8%D1%8F-%D0%BA%D0%BE%D0%BD%D1%81%D1%83%D0%BB%D1%82%D0%B0%D1%82%D0%B8%D0%B2%D0%B5%D0%BD-%D1%81%D1%8A%D0%B2%D0%B5%D1%82", "text": "Това е първият провален Консултативен съвет за националната сигурност в историята на президентството и основната вина за това носи президента. Така бившият държавен глава Росен Плевнелиев коментира в сутрешния блок на Би Ти Ви  състоялото се на два пъти последното заседание на КСНС, на което трябваше да се обсъжда антикорупционния закон и създаването на специален разследващ орган. Първото заседание се провали, тъй като не се събра кворум\".      „В месеците преди КСНС имаше два алтернативни законопроекта, които е съвсем нормално да влязат в Народното събрание за обсъждане. Държавният глава по-скоро игра ролята на еднопартиен, отколкото на надпартиен президент. Резултатът беше печален”, продйължи с атаките Плевнелиев.   По думите му българският народ е свидетел на тоталния провал на целия политически елит по темата с корупцията. На въпрос дали президентската институция трябва да назначава шефа на разследващия орган за корупция, Плевнелиев е категоричен, че не трябва.   „Повече от шест месеца бях едноличен ръководител на тази държава, направих две служебни правителства. Представете си, държавният глава еднолично управлява държавата и еднолично назначава органа, който се бори с корупцията и неговия ръководител. Това означава, че държавният глава има безгранична власт и това не е добре”, разясни Плевнелиев.     Бившият държавен глава критикува и действията на президента Румен Радев по повод бойкота на военните пилоти от база „Граф Игнатиево”.    „Категорично не одобрявам действията на летците. Това за мен оставя горчивото впечатление и неразбиране как функционира Конституцията. Не съм съгласен и с действията на държавния глава, който се опита да защити тези действия, които са поне с нагласата да бъдат противоконституционни”, каза Плевнелиев.   Той не отрече, че във военната ни авиация има проблеми, но подчерта, че военните трябва да спазват своята клетва и дълг. На въпрос дали чувства вина за състоянието на авиацията ни в момента, Плевнелиев заяви, че „всеки един политик трябва да чувства вина за състоянието на авиацията”.", "date": "2017.10.29", "title": "Плевнелиев скочи на наследника си: Румен Радев е с основна вина за проваления Консултативен съвет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374521-%D0%BB%D0%BE%D1%88%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%BD%D0%B0%D0%B8%D0%BC-%D1%81%D1%8E%D0%BB%D0%B5%D0%B9%D0%BC%D0%B0%D0%BD%D0%BE%D0%B3%D0%BB%D1%83-%D0%B6%D0%B8%D0%B2-%D0%B5,-%D0%BD%D0%BE", "text": "Легендарният щангист Наим Сюлейманоглу може да остане остане парализиран, информират турските медии. Джобният Херкулес, който претърпя успешна трансплантация на черен дроб в началото на месеца, е получил мозъчен кръвоизлив малко преди да бъде изписан от болницата.     Усложненията са настъпили малко преди Сюлейманоглу да бъде изписан от болницата, когато 50-годишният трикратен олимпийски шампион е изпаднал в частична загуба на съзнание.      Заради неговото състояние лекарите се опасяват, че роденият в село Птичар бивш спортист може да остане парализиран.   Както е известно, през септември Наим Сюлайманоглу беше приет по спешност в болница заради тежка чернодробна цироза. Това наложи да се извърши трансплантация на черен дроб по възможно най-бързия начин.      Имаше много кандидати да станат донори на тъкан на най-великия щангист, но от тях беше избран само един, който пожела анонимност.      Турският президент Реджеп Ердоган лично следеше състоянието на Сюлейманоглу и го посети в болницата след трансплантацията.  ", "date": "2017.10.29", "title": "Лоша новина за Наим Сюлейманоглу! Жив е, но..."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/374522-%D0%BF%D1%8A%D0%BB%D0%BD%D0%B0-%D0%B4%D0%B8%D1%81%D0%B5%D0%BA%D1%86%D0%B8%D1%8F-%D0%BD%D0%B0-%D0%B1%D1%8E%D0%B4%D0%B6%D0%B5%D1%82-2018", "text": "                          - Първото ми впечатление е, че приходите в бюджета на държавното и обществено осигуряване се увеличават с 550 млн. лв. Това означава, че предвидените за увеличение приходи са единствено и само на базата на увеличението на осигурителните пенсии за фонд пенсии, плюс увеличението на минималната работна заплата, както и увеличението на минималните осигурителни прагове с 3,9 процента, което е административното предложение на министъра на труда и социалната политика. Казвам това, защото по отношение на заетите, въпреки завидния икономически растеж, четвърти в ЕС, за следващата година се предлага само 11 хиляди повече заети в бюджета за Държавното обществено осигуряване. Това поставя под съмнение прогнозата на Министерството на финансите за ръста на заетите за следващата година. Ако е вярна информацията, че бюджета ще расте с 3,9 процента, това означава, че броя на заетите трябва да е по-голям, респективно и приходите да са повече.     Що се отнася до това какви са разходите, предвидените такива са с около 500 млн. повече, което означава, че приказките, които. Патриотичният фронт обясняваха и управляващите от ГЕРБ, когато се приемаше увеличението на минималната пенсия за старша възраст на 180 лв. на 200 лв., че нямат никакво отношение към бюджета на Държавното обществено осигуряване не са верни, защото подложката за следващата година, благодарение на това увеличение е 300 млн. лв. За останалите политики са предвидени 250 млн. лв. Най-притеснителното в бюджета за Държавното обществено осигуряване е, че на практика дефицита или трансфера на финансовото министерство към този бюджет е със само 200 млн. по-малък от изпълнението за тази година. Тоест системата на държавното обществено осигуряване продължава да работи с огромния дефицит, който е имал предишни години.   С други думи реформата, която се предприе и се прие от правителството на Борисов 2, на практика не дава очакваните резултати. Нещо, което ние заявихме при обсъждането на тези промени. В краткосрочен план, макрорамката на бюджета, приходите в бюджета, разходите не отговарят на заложените тогава. Нещо повече намалението на разходите за фонд пенсии е с около 13 млн., което на фона на близо 9 млрд. лв. бюджет е абсолютно нищо и не оправдава по никакъв начин онези мерки, които бяха предприети за увеличаване на възрастта и стажа. Има и други политики, които са притеснителни в бюджета на ДОО, а именно орязване на 50 процента на първите три дни от болничните листи.     - Във варианта, който е внесен за обсъждане в надзорния съвет на НЗОК, този текст го има. Дали е отменен ще видим в проекта на бюджета, когато го внесат в Народното събрание ще стане ясно дали е отпаднал, но той още не е внесен. Защо казвам, че това е изключително неприемлива мярка. Защото става въпрос за осигурително плащане, което се базира на осигурителен принос. Тоест, осигуряваш се за тези 3,5 за фонда общо заболяване, бременност, раждане в рамките на което са и така наречените болнични и в един момент, когато настъпи осигурителното събитие, някой решава, че трябва да бъдат орязани плащанията в първите три, които ги плаща работодателя, което е друга тема, защо ги плаща той, след като работници и служители, в съотношение 60 за работодател, 40 за служители плащат осигурителни вноски за този осигурителен риск на НЗОК, като са задължение да изплатят, когато настъпи осигурителното събитие, съответното плащане.   Вместо да се стъпи на тази здрава основа, защото тази мярка е предприета 2010 и беше антикризисна мярка, това означава ли, че правителството приема тезата, че кризата не е отминала или се е задълбочила, след като орязват на 50 процента предварителното предложение. Тази мярка не може още да е приемлива, защото когато смяташ и имаш информация, че има нарушители, че има лекари, които издават така наречените фалшиви болнични, че има работодатели, които си позволяват да препращат работници и служители, като забележете, работодателя може да накара работника и служителя да си вземе болничен лист след третия ден, тъй като плаща 70 процента до сега първите три дни. Тоест тезите са абсолютно несвързани една с друга.   Основният извод е, че с такъв тип предложения се екстраполира нарушението на едни върху всички останали, нещо, което е категорично неприемливо. Когато имаш информация за нарушителите бъди така добър да ги накажеш тях, а не всички с орязването в това число и болните.     - Това трябва да кажат управляващите, защото те смятат, че трябва да има такъв механизъм. Прокрадна се едно предложение за свръх медицинска комисия, като че ли са малко медицинските комисии и сега към НЗОК към всяка една регионално поделение на НЗОК има във всички 28 области има такива лекарски комисии, които да проверяват всички тези неща.     - За тях има задължение на работодателите, социалните партньори в закона за здравето, те да контролират режима, който е предписан в съответния болничен лист. Ако режимът е домашен това означава, че служителят не трябва да е в Гърция, както казва нашия премиер, а трябва да си стои в къщи. Ако работодателите ги проверят и установят, че ги няма вкъщи нека обжалват болничните листи и да кажат колко са обжалваните случаи, колко са наказаните лекари за така наречените фалшиви болнични.   Аз смея да твърдя от народния фолклор и от медицинския, нещо, което е общо известно, че така наречените фалшиви болнични са документално са най-добре изпипани, което прави още по-невъзможно контролиращи органи да си свършат работата. Но това не означава, че не трябва да разчитаме на съсловните организации, на самоконтрола от страна на лекарите. Защото в крайна сметка това са публични пари, на всички и не трябва да се харчат по този начин.   На второ място, законодателната уредба трябва да бъде така конструирана, за да се изпълняват в закона за здравето административно-наказателни процедури. Преди да се извървят тези процедури като глоба от 1000 до 3000 лв. при повторно нарушение 5 000, да кажат, след като имат такава информация, след като знаят кои са нарушителите, колко от тях са глобени, колко работодатели са обжалвали.     - Трудовото и осигурително законодателство е решило по един коректен начин за всички тези неща има съответни арбитражи, възможности за обжалване и тн. Така, че ако работодателя не разрешава излизане в болничен и имаш болничен лист е несериозно да се твърди такова нещо. Тази дискусия е важна и дано се реши, но не може да се прехвърля отговорността към всички за сметка на всички.     - Алтернативата на БСП е традиционен техен инструмент на фона на бюджетната процедура, когато са в опозиция, не само на те, но и много други опозиционни партии в други държави имат такава практика. Те имат правото да отнасят проблемите, които да искат да наложат. Но радикалните промени в данъчното законодателство, които те предлагат, дори и да са приемливи за една част от обществото, след като с тази политика се иска доверието на избирателите, след като се спечели доверието и когато си управлението. В противен случай те си остават предложения, които се обсъждат, но не приемат от мнозинството.   Такъв е случаят и сега, защото какво означава да искаш да промениш статута на лечебните заведения, след като в търговския закон има разписан текст за фалит на търговски дружества и се минава през процедура по несъстоятелност, фалити и тн. Трябва ли да фалират всички болници с държавно и общинско участие, които имат задължения, за да стигнем до новия им статут по закона за лечебните заведения. Те предлагат да се изплатят всички задължения на лечебните заведения и след това да се премине към тази процедура да нямат задължения, но търговския закон в този случай е категоричен.     - Това, което казвате, е съвършено правилно. Не може за субективни грешки, защото аз съм убеден, че те не са в масовия случаи, защото структурните проблеми в здравеопазването, клиничните пътеки и прословутите лимити са тези, които водят до трупането на тези задължения. Нелоялните мениджърски практики допускам, че са по-малката част, без да мога да направя такова разграничение.   Но докато има лимити, докато има възможност да се ограничава дейността на лечебните заведения, каквито и бюджети да се приемат, дали ще бъдат алтернативни, два или три пъти повече, няма да доведат до по-добро здраве, докато съществуват прословутите лимити. Те са пречка за достъпа, те са пречка за разгръщането на конкуренцията. Проблема изобщо не е в това, че има много лечебни заведения, болните са едни и същи, населението е едно и също, даже е намаляващо, тогава идва сериозния въпрос, какво трябва са се направи, колко пари трябва да влязат в тази система и колко средства са необходими за нормалната дейност.     - При тази структура на здравеопазването, при тази функционална система, при закона за здравното осигуряване, при тези лимити на бюджетите на лечебните заведения, каквито и пари да се налеят няма да се реши проблема. Аз съм убеден, че тази система изисква значително по-голям финансов ресурс. Защото бюджета на страни от ЕС със съпоставим брой на населението с този на България е многократно, от 6 до 14 пъти по-висок от този у нас.   През последните години обаче, колкото и пари да се налеят в тази система насреща не стои адекватен отговор за по-добро здраве, по-добри здравни показатели. Потъват, защото системата е нереформирана. Това мнозинство, в което участват националистите, а нашето отношение по този въпрос е ясно, защото според нас тяхното участие няма как да доведе до реформиране, на която и да е система. Забележете, че управляващите са казали в своята управленска програма, че държат на стабилното управление.   Стабилно управление и реформи са разнозначни неща, защото реформите водят до напрежение, водят до напрежение. А стабилно, означава тупване на топката, означава малко повече пари, да запушим тази дупка, но не да решим генерално въпроса. Тези партии, които са в управляващата коалиция в момента, а и много други са обещали да има демонополизация, обещали са и други реформи, но нещо да е предвидено, за да се искат повече пари. Аз не казвам, че не трябват повече, а казвам, че трябва да е ясно изразено „ние сме направили това, ние сме предвидили да направим това, това и това. И за това искаме повече пари“. Защото не министерството на финансите, а отделните секторни министерства правят реформите, за да искат допълнителен ресурс.   Сега рога на изобилието се излива върху всички бюджетни системи, за да се гарантира спокойствие на управляващите. Само, че то е привидно, напрежението расте и виждате, че когато отделните групи и съсловия виждат, че когато тези протестират веднага им се дават някакви пари, нараства потенциала за протести, това ако правителството не го разбира не знам до къде ще стигнат нещата. Според мен предстоят интересни събития, които очакваме с интерес.     - Не мога да прогнозирам, но ние от Движението за права и свободи многократно сме казвали, че не сме съгласни с тази структура на управление и вина носят не само патриотите, които с езика на омразата разделят обществото, а и мандатоносителя в лицето на ГЕРБ, които припознаха една крайно дясно националистическа партия за техен коалиционен партньор. В този смисъл за нас, когато и да има предсрочни избори винаги ще бъде късно.", "date": "2017.10.29", "title": "Пълна дисекция на бюджет 2018"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374514-%D1%89%D0%B0%D1%81%D1%82%D0%B8%D0%B5%D1%82%D0%BE,-%D1%82%D0%BE%D0%B2%D0%B0-%D1%81%D0%B0-%D0%B4%D1%80%D1%83%D0%B3%D0%B8%D1%82%D0%B5", "text": "В особено тежък момент преди няколко години, след като пристигнах от Великобритания самотна и без приятели, за да живея в САЩ, си изтеглих на телефона \"приложение за щастие\". Беше изненадващо трудно да си избера точното. Имаше близо хиляда обещаващи блаженство варианта в магазина за приложения - от такива, които ще ви научат да медитирате или да бъдете благодарни, до такива, които ви изпращат фотомонтажи на залези и кученца, или невъзможно приятни снимки на вашите любими хора (като ви дават малко време да игнорирате реалните си, не толкова привлекателни любими хора.)     Приложението, което в крайна сметка избрах, ми изпращаше на всеки час позитивна мантра, която трябваше да си повтарям отново и отново. \"Аз съм красива\", или \"Аз съм достатъчна\". Проблемът беше, че всеки път, в който телефонът ми извибрираше с пристигащо съобщение, инстинктивно изпадах във въодушевление, надявайки се, че реален човек се опитва да се свърже с мен.     \"Достатъчна съм си\", се озъбвах горчиво, след като осъзнавах истината, неспособна да се отърся от усещането, че без приятели или социален кръг реално не си бях особено самодостатъчна.   \"Щастието идва отвътре\", гласеше вдъхновяваща картичка в нюзфийда ми във Facebook няколко дни по-късно. Съобщението беше изписано с шантав бял шрифт за мемета върху фонова картинка на жена в толкова болезнена йога поза, че изглеждаше сякаш се опитва да анализира собствените си вътрешности в търсене на блаженството.     След като прекарах последните няколко години в проучване и писане на книга за щастието и тревожността в Америка, съм забелязала, че този специфичен тип съвети за вътрешен мир, които представят търсенето на удовлетворение като лична, вътрешна мисия, отделена от другите хора, са станали все по-чести.     В индивидуалистична култура, поддържана от самоусъвършенстването, идеята, че емоцията се генерира отвътре навън, вместо да се приема отвън навътре, бавно започва да придобива статута на стандартизирана очевидна истина.     Това е щастие, представено като пътешествие на откриване на себе си, а не като естествен страничен продукт от досега до света. Щастие, което подчертава емоционалната независимост, вместо взаимозависимостта. То е базирано на идеята, че смисленото удовлетворение може да бъде постигнато само от пълно изследване на аза, от дълбоко потапяне в най-дълбоките пластове на душата и лабиринтите и клопките на собствената ни личност.     Тази изолационистка философия проличава не само в начина, по който се говори за щастието, но и в това как мнозина прекарват времето си. Хората, които изучават тези въпроси, наблюдават видимо увеличение на самостоятелното \"търсене на щастие\" - действия, извършвани или напълно самостоятелно, или в група без взаимодействие с другите — с ясната цел всеки да остава изолиран в собственото си лично емоционално изживяване.     Духовните и религиозни практики бавно прерастват от групово занимание в индивидуално, с мълчаливи медитативни почивки, приложения за осъзнатост и йога курсове, заместващи социализацията в църквата и колективните молитви и проповеди.   Индустрията за самопомощ с водещия си принцип, че търсенето на щастие трябва да е индивидуално егоцентрично начинание, процъфтява, а само в САЩ се харчат по над 1 млрд. долара годишно за книги за самопомощ. Междувременно \"грижата за себе си\" се е превърнала в традиционният заместител на излизането с приятели.     Близо половината от обядите и вечерите в Америка се консумират от сам човек. Тийнейджърите и младите милениали прекарват по-малко време просто в \"мотаене\" с приятели, отколкото което и да е поколение в историята. То е заместено от комуникацията във виртуалната реалността и смартфоните.     И това важи не само за младежите. Така например средният американец прекарва не повече от половин час дневно в социална комуникация. Все по-малко време хората отделят на самия процес на социализация и комуникация като в това се включват не само позитивни неща от рода на задушевна вечеря с люимия или разговор за това какво не е наред в света с близък приятел на бутилка вино, а всякакъв вид социални контакти от каквото и да е естество между двама възрастни. А това включва ежедневните епизоди на заяждане, спорове, оплаквания, мрънкане и т.н.   Сравнете това с времето на ден, прекарано в гледане на телевизия (три часа) или дори “поддръжка на външния вид” (един час за жените, малко над 44 минути за мъжете).     И все пак някъде по пътя изглежда сме сбъркали из основи баланса. Защото вместо да потвърждават настояването ни, че \"щастието идва отвътре\", широка гама от изследвания ни показват, че е точно обратното.   Научните изследвания на щастието са пълни с аномалии и противоречия, като по-често разкриват повече за целите и ценностите на тези, които ги организират, отколкото за реалностите на човешките емоции. Но ако има нещо, в което практически всички изследвания за естеството и причините на човешката радост са единодушни, то е, че тя зависи от контакта с други хора.     Нови и нови изследвания показват, че добрите социални връзки са най-силният и стабилен предвестник на щастлив живот, до степен да ги определят като \"необходимо условие за щастието\". Това означава, че хората реално не могат да се чувстват пълноценни без човешки контакт.     Според науката, ако искаме да бъдем щастливи, трябва реално да се стремим да прекарваме по-малко време сами. Въпреки че твърдят, че копнеят за самота, когато бъдат запитани абстрактно, когато въпросът се отнася до конкретния момент, хората в огромната си част се определят като по-щастливи, когато са с други хора, а не когато когато са сами. И любопитното е, че това е в сила не само за тези, които се определят като екстроверти, но и при интровертите.   Нещо повече, пренебрегването на социалните ни връзки всъщност е шокиращо опасно за здравето. Научните изследвания показват, че липсата на социални контакти носи със себе си риск от преждевременна смърт, сравним по тежест с този от пушенето, и два пъти по-опасен за здравето ни от затлъстяването.     Като се има предвид всичко това, следващия път, когато имате избора между това да медитирате или да седнете в бар с приятели, на които да се оплачете от курса по медитация, вероятно сериозно трябва да обмислите визитата в бара, независимо какво ви казва \"приложението за щастие\".", "date": "2017.10.29", "title": "Щастието, това са другите..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374515-%D0%BA%D1%8E%D1%84%D1%82%D0%B5-%D0%BD%D0%B5-%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%B4%D1%83%D0%BC%D0%B0", "text": "Мине се не мине и в вземе, че се появи някой глас срещу чуждиците и заемките в българския език. И факт. През последните години английски думи ловко си проправят път в езика ни. Всички изпращаме \"SMS-и\", \"chat-им\" си с приятели, \"friend-ваме\" хора в социалните мрежи, ходим на „party”, хапваме \"bruscetti\", почиваме на \"all inclusive\" и т.н.   Голяма заблуда обаче е, че това е нещо ново за българския език. Преди масовото разпространение на интернет и на англо-американската култура, в езика ни десетилетия наред заемките и чуждиците са навлизали от немския, френския и от руския. Езикът, от който сме взели най-много обаче е друг - турския. Животът в рамките на Османската империя е донесъл в българския богат букет от турцизми, а също така и не много малък брой българизми и други славизми в съвременния турски език. Но знаем ли какво наистина означават те?           Много от турцизмите (или османизмите, както смятат за по-правилно някои лингвисти) в българския днес се възприемат като остарели форми, но други все още се употреяват и до днес. Някои от тях са повлияли на българския език толкова силно, че през XXI век е трудно да си представим, че те всъщност не са български думи. Такива например са \"чешма\", \"зехтин\", \"таван\", \"тютюн\", \"кюфте\", \"юрган\", \"чаршаф\", \"шкембе\", \"чорба\", \"гювеч\" и други. Подобна е ситуацията и в останалите езици на Балканите.     Макар и след Освобождението да са заменяни с български еквиваленти, голяма брой от географските наименования все още носят (или най-малкото са познати) турските си имена. Така например буквалното значение на името на връх Мусала е \"открито място за молебен\". Разговорното наименование на \"Прохода на републиката\" - Хаинбоаз - буквално означава \"опасен проход\". А Лудогорието все носи и турското си име - Делиорман (\"дели\" - луд, \"орман\" - \"гора\"). А архаичното име на Стара планина – Балкан, откъдето идва и името на целия полуостров, в буквален превод от турски означава \"планина с гъста гора\".   Част от фамилните имена на българите днес също произхождат от турската лексика. Но рядко се замисляме какво означават те в превод. Така например фамилията Солакови идва от \"левичар\", Джамджиеви от \"майстор, който прави прозорци\" и Сарафови от \"човек, който обменя пари\" и т.н. А популярното обръщение \"бай\" (например бай Кольо), с което все още много хора у нас се обръщат към по-възрастните им познати, означава \"мъж\" или \"господин\".     В българския език днес място намират много звучни думи от турски произход, голяма част от които са остарели и на които много млади хора не знаят точното им значение. Но въпреки това често ги използват в различни ситуации. Тях използваме най-често в разговорната реч, когато влагаме в значението допълнително емоционално натоварване.   Нерядко употребяваме фразата \"Потънаха ми гемиите\", когато искаме да кажем, че сме се провалили в някое начинание - без да знаем обаче, че \"гемия\" на турски означава \"кораб\". Понякога казваме, че се \"кахърим\" (че се чувстваме тъжни или затруднени) или пък че сме станали \"пишман\" (че сме сглупили тежко).   В българския има и турски думи, които употребяваме, но трудно можем да си преведем. Такава например е думата \"кеф\", която реално няма свой български еквивалент. С нея изразяваме специфичното чувство на едновременна радост, спокойствие и наслада. Тя няма еквивалент в други езици.     Турски думи често може да бъдат чути на българските пазари. Такива например са \"менте\" (фалшификат), \"борч\" (дълг), \"вересия\" (заем), \"келепир\" (лесни пари), \"кандисвам\" (съгласявам се), \"алъшвериш\" (търговия), \"ортак\" (партньор/помощник), \"масраф\" (разход) и \"рушвет\" (подкуп).   Често използваме турски думи, когато искаме да обидим някого по-звучно. Например: \"кьорав\" (сляп), \"серсем\" (глупак), \"балък\" (наивник), \"келеш\" (пикльо) и \"бабаит\" (хулиган).   Някои турцизми имат различно значение в българския и в турския зик. Така например \"чешит\" в българския се използва като синоним на \"странен\" или на \"особен\", докато в турския означава просто \"вид\" или \"сорт\". \"Балък\" в българския е описание за \"наивник\", но в турския тази дума не означава нищо друго освен \"риба\".   Често използваме турски чуждици, за да изразим възмущение и съжаление, както и за да кажем, че се намираме в неприятна ситуация. Такива например са следните думи: \"зор\" (трудност), \"зорлем\" (насила), \"дерт\" (беда), \"резил\" (срам), \"сакън\" (недей), \"шашардисвам се\" (изумявам се), \"язък\" (за съжаление) и т.н.     Понякога в разговорната реч поздравяваме някой \"авер\" (приятел), който например е \"авджия\" (ловец), като му казваме \"евала\" (браво) за успешния улов. На Нова година си пожелаваме \"берекет\" (плодородие) и \"късмет\" (макар в турския език тя да има значението на \"бъдеще\").   Често си правим \"лаф\" (разговор) или \"мухабет\" (разговор на седянка) с \"комшията\" (съсед). Понякога отиваме с \"тайфа\" (група) от приятели на \"теферич\" (излед край река или на ливада), където си разменяме по някой \"майтап\" (смешка/шега).   Други турски думи, които често употребяваме в българския език днес и които често може да бъдат срещнати дори и в медиите са още \"демек\" (тоест), \"адаш\" (съименник), \"чалъм\" (умение; находчивост), \"юруш\" (право напред; втурвам се), \"мераклия\" (ентусиаст), \"сефте\" (за пръв път), \"тапия\" (документ); \"дикиш\" (шев) и много други.   Според някои турските заемки и чуждици e добре да бъдат избягвани, тъй като нарушават мелодичността на българския език. А според други е тъкмо обратното - те му се отразяват благоприятно, придавайки му пъстрота и свежест.   Без значение какво е нашето лично мнение по този въпрос, факт е, че всеки език е като жив организъм. Нови думи се появяват или заемат от други езици, след време изчезват, а на тяхно място идват нови.   Така е било откакто свят светува. И може би без заемки и чуждици  всеки език би бил скучен.", "date": "2017.10.29", "title": "\"Кюфте\" не е българска дума"}
{"url": "http://www.classa.bg/%D1%81%D0%B2%D1%8F%D1%82/item/374516-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%BE%D1%89%D0%B5-%D0%BD%D0%B5-%D1%80%D0%B0%D0%B7%D0%B1%D0%B8%D1%80%D0%B0%D1%82-%D0%BA%D0%B0%D0%BA%D0%B2%D0%BE-%D0%BD%D0%B5-%D0%B5-%D0%BD%D0%B0%D1%80%D0%B5%D0%B4-%D1%81-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-f-35", "text": "Многострадалният изтребител-бомбардировач пето поколение F-35 Lightning II („Мълния\") пак е в центъра на скандал, пише rusvesna.su. Сега в американските ВВС разследват необясними случаи за влошаване на самочувствието на пилотите по време на изпитанията през последните няколко месеца. Макар програмата да струва над 1 трилион долара, досега на самолета са открити няколко стотици „критични\" недостатъци и той няма да е готов за бойни изпитания преди 2019 г.      В началото на годината F-35 беше подложен на разгромяваща критика в ежегодния доклад от директора на управлението по експлоатационни изпитания и проверки в Пентагона Майкъл Гилмор.   Военните открили в самолета 276 слаби места, отнасящи се до работата на операционната система версия 3F, половината от които останали и в подобрената версия за програмно осигуряване 3FR6. Сега месечно се откриват средно по 20 грешки в програмата. С експлоатационните качества на самолета също има проблеми. F-35 не отговаря на изискванията на изтребител от пето поколение поради невъзможността да лети на свръхзвукова скорост без форсаж, ниска тяговъоръженост и маневреност, недостатъчна радиолокационна забележимост и ниска „живучест\". Производителят Lockheed Martin обаче няма точен план за действие как да реши проблемите.      Американските военни откроили цял комплекс от проблеми, свързани с бойното използване на F-35: невъзможност за използване на вграденото четирицевно оръдие GAU-22/A калибър 25 мм без съществена доработка, ограничени възможности за поразяване на движещи се земни цели, неефективна система за нощно виждане, неудовлетворителни характеристики на сензорите от авиониката и още много други. Към всички технически проблеми на изтребителя се прибавиха и така наречените „физиологични епизоди с пилоти\", при които рязко се влошава тяхното здравословно състояние по време на изпитанията.    Американците са регистрирали вече 29 подобни инцидента. От тях 10 са станали през тази година, при това половината са възникнали от 2 май и 8 юни в авиобазата „Люк\" в щата Аризона. В резултат полетите с F-35 са спрени, а след тяхното възобновяване са регистрирани още три „физиологически епизода\". В продължение на няколко месеца военни експерти са работили с пилотите, но причините за възникване на проблемите останали загадка.    Симптомите наподобявали кислороден глад, но могат да свидетелстват за повишаване на равнището на въглероден диоксид в кръвта. Като възможна причина специалистите сочат нарушение на потреблението на кислород от тъканите на организма, декомпресионна болест и обезводняване. Кислородната система обаче се оказала изправна.    Преди всичко от необяснимото влошаване на самочувствието се оплакват пилотите при модификация F-35A; при версия F-35C се случили само 5 „епизода\", а при F-35B – само 4. Някои пилоти категорично са отказали да изпълняват изпитателни полети с F-35.", "date": "2017.10.29", "title": "Американците още не разбират какво не е наред с изтребителите F-35"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374517-%D1%81%D0%B5%D0%BA%D1%81%D0%BE%D0%BC%D0%B8%D1%8F-%D0%BF%D1%81%D0%B8%D1%85%D0%B8%D1%87%D0%BD%D0%BE-%D1%80%D0%B0%D0%B7%D1%81%D1%82%D1%80%D0%BE%D0%B9%D1%81%D1%82%D0%B2%D0%BE-%D1%81%D1%8A%D1%81-%D1%81%D0%B5%D0%BA%D1%81-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%81%D1%8A%D0%BD,-%D0%BA%D0%BE%D0%B5%D1%82%D0%BE-%D1%81%D1%82%D0%B0%D0%B2%D0%B0-%D0%B2%D1%81%D0%B5-%D0%BF%D0%BE-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D0%B5%D0%BD%D0%BE-%D0%B8-%D1%83-%D0%BD%D0%B0%D1%81", "text": " \"Събудих се, защото той правеше секс с с мен. Действително не знаех какво да си мисля. Първоначално сметнах, че е решил да си съживим отношенията\", споделя жертвата на престъплението.  35-годишният Лоурънс Барили не отрича факта на изнасилванията, но твърди, че ги е извършвал под влиянието на зачестяващо психично заболяване - сексомния. Това разстройство е разновидност на лунатизма и хората които страдат от него правят секс по време на сън.   Бившата любовница на Лоурънс признава, че мъжът я е предупреждавал за своята особеност. Но независимо от това жената не била готова за изнасилванията, които \"се случили около 200 пъти\". Към обвинението за изнасилване се е присъединила и предишната любовница на Лоурънс Барили, с която мъжът се е срещал от 2008 до 2010 г. Съдебното дело продължава.   Какво казва медицината за сексомнията. Това е разстройство на психиката, при което спящият човек проявява сексуална активност в най-различни форми. Най-често срещани са опитите да се прави секс с партньора си понякога и без той да иска. Има случаи, при които пациентът търси контакт с непознати. Учените смятат, че сексомнията прилича на лунатизма – ходенето насън. И в двата случая пациентите не помнят какво се е случило.  Американски учени от Сан Антонио (Тексас, САЩ) обаче алармират, че случаите на сексомния се увеличават лавинообразно. Те установили, че 8% от хората с нарушения на съня страдат от „любовната” болест. Тя се среща три пъти по-често при мъжете, отколкото при жените.  „Досега не сме проучвали колко хора имат подобен проблем. Цифрата обаче е притеснителна“, казва един от изследователите д-р Шарън А. Чунг. „Броят на пациентите с проблеми със съня непрекъснато се увеличава. Това означава, че и сексомнията също ни заплашва”, допълва тя.  Канадски учени също потвърждават, че сексомнията - състояние на съня, при което спящите не помнят, че са правили секс, е по-често срещана, отколкото са предполагали. „Мислехме, че болестта е рядка. Всъщност се среща доста по- често, отколкото предполагахме\", заяви Шарън Чун.  Учените от научно-изследователската лаборатория по изучаването на съня в Торонто привлекли за експериментите си 832-ма  души /428 мъже и 404 жени/, които имали едни или други нарушения на съня.   Участниците минали през клинично изследване и отговорили на въпросите на специални анкети. Оказало се, че 10 процента от мъжете и 4 процента от жените правят секс, докато спят. Често те дори не си спомнят за това - за случилото се им разказват техните партньори.   Най-често срещаните симптоми на заболяването са проблеми със заспиването, умора, раздразнителност, потиснато настроение, понижено сексуално влечение. Учените са категорични, че опасността от сексомния е два пъти по-голяма при хората, които пушат и консумират алкохол. Първите проучвания на болестта сочат, че близо 70% от лунатиците изразяват своите сексуални желания по време на някои от епизодите си.  Лекарите съветват да потърсите специализирана помощ дори и при най-малкото съмнение, че страдате от сексомния. Заболяването може да застраши начина ви на живот и да ви причини редица неприятности.  Случаите на сексомия зачестяват и у нас и предизвикват оживени обсъждания в социалните мрежи. Едно от тях може да се види във форумите на БГ-мама. Ето какво споделят някои от участниците в него.    Здравейте момичета,  Искам да ви разкажа за нещо, което ми се случва в последните 2 години и което винаги съм считал за нещо съвсем безобидно и дори изключително приятно, докато днес не прочетох една статия, в която го наричат „странен сексуален синдром” и го изкарват болестно състояние, което трябва да се лекува навреме    На практика докато спя през нощта, без да съзнавам какво правя, събличам приятелката ми започвам да я опипвам… абе с две думи я награбвам в съня си и се стига до див секс, който спокойно бих нарекъл най-якият секс, който някога съм правил. По сила на страстта, надминава дори секса от първите месеци на връзката ни (заедно сме от повече от 6 години) и се класира сред най-добрите сексуални изживявания, които съм имал изобщо, а ви гарантирам, че не случайно съм си сложил прякора Ханк Муди    Обикновено започвам да осъзнавам какво се случва в момента на проникването или когато започвам да бъркам по чекмеджето на нощното шкафче за презервативи (да не повярва човек колко съм отговорен дори и на сън   ). От този момент нататък съм буден и изпълнен с животинска страст, а когато свършвам, имам чувство, че блокът ще падне – добре, че е ново качествено строителство с отлична изолация, иначе щяхме да имаме разправии със съседите    За мен това е супер (за нея понякога не чак толкова, защото на практика бива събудена и изнасилена без да се пита за мнението й, но за сега търпи   ) и даже ме е яд, че не мога да го предизвикам да се случва по-често защото не зависи от желанието ми. Днес обаче попадам на това:   И се оказва, че за моя голяма изненада, всъщност съм болен и трябва да се лекувам – и си викам „баси, веднъж да ми се случи нещо хубаво и то ще се окаже болест”.  В статията се оказва, че това бива съпътствано от депресия и безсъние, но аз спя като камък, преди и след този неочакван секс, а и по принцип, а не намирам у себе си никакви симптоми на депресия, даже мисля че съм прекомерно позитивен. Обаче знам ли – нямам дори 30 години. Да не се окаже, че ако не се лекувам и тези неща ще дойдат след някое време. Та исках да ви питам, дали имате такива случаи с вашите мъже и как бихте коментирали тази ситуация.    Е добре, на теб като ти е хубаво, приятелката ти като е съгласна, какъв е проблемът?    Американците да си пишат каквото искат.    Да. Случвало се е съпругът ми в ранни зори /в 4-5 часа сутринта/ да ме буди, целия вдървен. Както казваш - сексът е страхотен. Никога не би ми минало през ума, че това удоволствие всъщност е болест.      Както вече казах, проблемът е да не би да се окаже, че ако оставя нещата така, след време ще развия депресия и безсъние, за които говорят в статията.  Всъщност това е въпросът - да вярвам ли на това, което пишат американците или има някоя тук на чийто мъж му се случва от 30 години и до ден днешен е без депресия и със здрав сън.    На твое място, за да се успокоя, бих се посъветвала със сексолог.      Много по-голям проблем от депресията и безсънието ми изглежда рискът да изнасилиш някого. Има дори такива съдебни процеси на запад. Честно казано - ако някой ми приложи описаното докато спя, или ще го пребия, или ще се разведа, или и двете.     Ако те успокоява това, че в 21 годишният ми брачен живот съм се събуждала поне 20-тина пъти от това, че мъжът ми \"работи\" върху мен и не съм се оплаквала, пък и той определено няма никакви отклонения, значи ще съм ти от полза за проучването.  Не знам каква честота на \"явлението\" говори за болест, но от нас - толкова.    Веднъж се пробва моя мъж да ме буди с подобни намерения. Обещах му, че ако се пробва пак, ще го изчакам да заспи и ще го насекся хууубаво с точилката. Може и с тигана. Депресии обаче от много секс и хубавите емоции от него трудно може да придобие човек.", "date": "2017.10.29", "title": "Сексомия - психично разстройство със секс по време на сън, което става все по-разпространено и у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374518-%D0%BD%D0%B8%D0%BD%D0%BE%D0%B2%D0%B0-%D0%B8%D1%81%D0%BA%D0%B0%D0%BC%D0%B5-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D0%B8-%D1%81%D0%B2%D0%B0%D0%BB%D1%8F%D0%BD%D0%B5-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "              Последните седмици имаше много въпроси, защо свикваме заседание сега. Дори се внуши, че този конгрес е извънреден. Няма нищо извънредно в това заседание, посочи Корнелия Нинова. Тя подчерта, че конгресът е постоянно действащ орган и заседава не по малко от един път годишно, като обсъжда важни за страната и партията въпроси. „Има ли такива въпроси днес. За пръв път България е председател на Съвета на ЕС, което е възможност да бъдем активен участник за вземане на решения за бъдещето на Европа“, подчерта лидерът на БСП.     Тя припомни, че партията декларира, че ще подкрепи правителството за председателството при условие, че приоритетите за него бъдат изготвени в НС от всички партии. „Г-н Борисов прие това условие и разбира се не го изпълни. Обществото ни не беше ангажирано в смислен дебат как да се развива ЕС и къде е мястото ни в общите европейски интереси. Правителството сведе председателството до техническа подготовка, но не и до политики. Комисия в БСП изготви анализ за приоритетите на председателството“, допълни Нинова.   Сваляне ГЕРБ от власт, предсрочни избори и мотивация да ги спечелим, една от стъпките е вот на недоверие към кабинета, това предложи Нинова на конгреса. Той да реши кога БСП да преговаря с другите партии и да внесе вот на недоверие към кабинета. Нинова подчерта, че втората тема на конгреса е бюджет 2018. „Да, бюджет се прави от правителството, но е работа на опозицията да представи алтернативата си. Ние сме поемали ангажимент и сме длъжни пред онези почти 1 млн. българи, които ни подкрепиха да спазваме обещанията си. Работа на управляващите е дали ще се съобразят с алтернативата ни или ще е отхвърлят автоматично само, защото е предложена от опозицията, това ще бъде тест за тяхната политическа зрялост. Не просто предлагаме сметки, а залагаме алтернатива“, обясни Нинова.   Тя обърна внимание и на това, че е имало критики, че ръководството на партията се е самоизолирало, че трябва да се вслушва в членовете си. „Отчитаме това мнение и свикахме това заседание. Нека чуем какво мислят членовете ни по важни въпроси за България и БСП. По-важно е не как се оценяваме ние, а как ни оценяват сънародниците си. Защо се усилват гласовете на онези, които мислят, че всички партии са еднакви. Пропастта народ-политическа класа се увеличава“, категорична бе Корнелия Нинова.   Тя запита колко трябва да чакаме, за да осъзнаем, че това е огромен риск за функционирането на държавността, а не за оцеляването на БСП като партия. „Можем ли да заявим, че битката с ГЕРБ по оста ляво-дясно е абсолютно задължителна, но, че вече не е достатъчна. ГЕРБ е еманация на модела, който е резултат на политическите грешки на всички партии, участвали в управлението на страната в последните години на прехода. Може и да и останем на равнището на партийните си противоборства с ГЕРБ, но може и да бъдем държавници и да кажем преходът беше сгрешен, разбираме и искаме да променим това. В резултат на грешни политики, корупция и лични интереси в тези години на прехода, изчезваме като народ“, категорична бе Нинова.    Тя изтъкна, че страната се намира в демографска катастрофа, само за миналата година българите са намалели с над 50 000 души, а 2,4 млн. живеят в тежки материални неравенства. „Отваря се ножица между най-богатите и най-бедните. Делът на неграмотните достига критична нива, всяка година отпадат по 19 000 ученици. В това време между 10 и 15 млрд. лв. се присвояват от паралелната държава и сме първи по корупция в ЕС. Тези проблеми са натрупвани в годините“, посочи лидерът на левицата Народът ни, заяви Нинова, не е доволен от живота си и това недоволство ще изригне рано или късно.   Според нея, за да не позволят това да се случи ГЕРБ погнаха основни човешки права. „Свободата да мислиш различно, те прави мракобесник. Ако искаш да защитиш живота си, ти си държавен предател. Това е едно модерно робство, което се прави от ГЕРБ, която си присвои държавата. Този модел се подкрепя от различни структури на обществото, и бизнес структури, които предпочита да защитят интереса си сега и на парче, без визия какво ще коства това на България като държава. Масово се внушава, че няма алтернатива, а когато това се случи срещу нея се хвърля цялата държавна машина. Имитират се реформи“, посочи Нинова.    „Не просто трябва да сме алтернатива, това е задължително, но недостатъчно. Вече имаме по-висока цел-да освободим държавата и народа си от веригите, в които ги държи една партия и ги употребява, за да се възпроизвежда, нека народът да бъде свободен да избира, когото си иска, може да не харесва и нас, но да бъде свободен. Няма да е лесно и изведнъж, но трябва да започнем с първите стъпки. Кое държи хората в зависимост-едното е бедността, а другото е неграмотността. Затова има нужда от промяна в данъчния модел и образователния модел“, заяви председателят на БСП.   От друга страна Нинова определи външната ни политика като политика на ПР-а, на снимката и снишаването пред по-силните. През това време, според нея, са се хвърлили време и средства БСП да бъде представена като антиевропейска партия. „Българският народ е равноправен с другите народи, санкциите срещу Русия трябва да паднат, не сме второ качество хора, за да ядем второ качество храни. Или ще променим Европа, или ще я загубим като цивилизационен избор, защото заради вашите десни правителство, ЕС е в това състояние. Десните партии определиха тези изказвания като антиевропейски и започна обработване на общественото мислене, че БСП е антиевропейска партия. Сега тези десни лидери започнаха да повтарят това, което ние говорихме по време на кампанията“, коментира Корнелия Нинова.   Тя изтъкна, че е подобрена комуникацията и организацията между ръководството и структурите по места, но обърна внимание на това, че в последните седмици в обществото се създало впечатление за тежък разнобой в БСП и изказвания, че никога в историята си тя не е била толкова разбита.   „Коя партия, кой е партията – не лидерът, не ръководството, а членовете на партията. Вие сте представителите им из цялата страна. Моля, да кажете на обществото дали нашите членове са разделени, да кажете по каква линия, ако не, моля да информирате и нас, и гражданите, от чие име 9 души наши другари изразяват публично такива позиция.    Събрахте ли се на съвети, упълномощихте ли ги или те говорят от свое име. Публичният дебат беше сведен до вот на доверие на лидера и неговото бламиране, ако само това беше въпросът той е лесен за решаване. В партията ни има много подготвени и качествени хора. Но не е това въпросът. Така наречената от медиите вътрешна опозиция или отделни другари имат различно мнение по много по-важни теми“, посочи Нинова.   Вместо да участват в решенията на партията, те стоят отстрани и критикуват-„материалът в ПГ на БСП е слаб“, това много ми прилича на едно изказване на Борисов, даже изразните средства са същите, заяви Нинова и призова – „Не посягайте към депутатите от ПГ“. Корнелия Нинова бе категорична, че застава зад ПГ, защото знае за какво коства това на тези хора, а именно – да работят денонощно, да отстояват позиции на БСП всеки ден, да понасят удари. 24 законопроекта, на 60 часа говорене от трибуната и още много. Коя ПГ е постигала това, попита Нинова.    „Чуха се мнения, че ПГ се е напълнила с младоци, детишляци. Какво оспорвате-решение на партия, да се отворим към партията, как очакваме да са опитни, като 15 години ги държите на резервната скамейка, да не би да изземват депутатските места. На думи винаги казваме-ще дадем път на младите, когато това трябва да стане факт, казвате-не са готови, за да бъдем ние вечни. В ИБ били влезли млади хора. Не обиждайте другарите си. Позволихте си да казвате, че политиките на партията се правят някъде навън. Не ви е ли неудобно сега да погледнете тези хора в очите, които работеха непрекъснато, за да сме имаме този продукт днес“, обърна се Нинова към вътрешните опозиционери.   Според нея основните критики са били за еднолични решения от Нинова, а всъщност недоволните критикували Устава на БСП и решения на конгреса и НС. „Мислих, че атакувате лидера, защото сте обидени от промените, които направихте, сега виждам, че не е така. Следейки позициите си, разбирам, че не атакувате лидера в лично качество, а критикувате посоката на партията, защитавайки позиция на едрия бизнес. Вие искате да промените посоката на партията, което минава през смяната на лидера. Защо сега?, попита Нинова и заяви, че според нея това се случва, защото БСП е дала отпор на завладяната държава и не е поискала постове, както и да бъде опитомена от Бойко Борисов.   „Разклатихме сериозно парламентарно мнозинство и управляващото мнозинство до степен да завалят оставки в НС и, защото дойде време да представим истинската алтернатива, а не поредната фалшива. Опозицията не може да бъде опитомена, значи трябва да бъде разбита. От нас зависи дали ще допуснем това. Не съм безгрешна, човек трябва да чува и да се коригира, но някои критики не приемам категорично. Информираха ме, че днес ще се явявам на тест на къде ще бутам БСП. Ако усетите, че партийният или държавен водач, го е докарал до там да се скрие отзад и да ви бута, махайте го веднага. Този човек не става, лидерът седи отпред и води, поема удара, но само ако има зад гърба си силна, смела и единна партия-нашата. Ако усетите до това, е един лидер го е докарал до това да си крепи стола, ще ви предаде, махайте го веднага. Не мога да ви обединявам за лични цели за използване на партията за власт, пари и постове“, подчерта Нинова.   „Няма да искам вот на доверие или не. Не съм за пост. Доказах го, когато отказах поста председател на НС. Ако мислих за себе си щях да използвам случващото се в момента на тази силна атака отвън и отвътре, да подам оставка и да отидем на избори, щях да спечеля, след 2 месеца отново щях да съм председател, но председател на какво? На партия, където 2 месеца вътрешно партийни лобита са ровили вътре, външни сили са ровили с мръсни ръце.    На кой лидер му е нужна такава партия? Ето защо не мислейки за себе си, а за партията ви казвам-нямам дребна амбиция за лична облага и пост, но имам голяма амбиция-да променим България. Мога да ви дам самочувствие, че може да управляваме по-добре България, че сте победители, защото сте, вие сте единствените побеждавали ГЕРБ някога в тази държава. Но, ако сме заедно и единни само. Не искам просто власт, искам този свят да се промени. С вас може, да го променим“, обърна се към делегатите още Нинова.   ", "date": "2017.10.29", "title": "Нинова: Искаме предсрочни избори и сваляне на Борисов!"}
{"url": "http://www.classa.bg/%D1%82%D0%B5%D1%85%D0%BD%D0%BE/item/374513-14-%D0%B3%D0%BE%D0%B4%D0%B8%D0%BD%D0%B8-%D0%B1%D0%B5%D0%B7-%D0%BA%D0%BE%D0%BD%D0%BA%D0%BE%D1%80%D0%B4", "text": "На 24 октомври, отбелязахме 14 години от последния пътнически полет на едно от най-големите чудеса на съвременната авиация - самолетът Конкорд. Той е в експлоатация в последните 27 години, от 21 януари 1976 г. За това време в редовни и чартърни полети е превозил повече от 3 милиона пътници в общо 243 845 летателни часа. Той е един от двата свръхзвукови пътнически самолета, използвани някога в гражданската авиация. Максималната му скорост е 2 179 км/ч и преминава разстоянието от Париж до Ню Йорк за по-малко от четири часа. Използван е от авиокомпаниите British Airways и Air France. Смята е, че е най-сигурният пътнически самолет до единствената му катастрофа през 2000 г., ако се оценява броят на загинали пътници спрямо изминатото разстояние. Преломът настъпва на 25 юли, когато полет 4590 на Air France завършва трагично със 113 жертви, четири от които на земята. При излитането, лявото крило на самолета се запалва при излитане и той катастрофира. Всички пътници и екипажът загиват, както и 4 души на земята. Причината е, че на пистата е имало метално парче, отчупило се от DC-10 броени минути преди полета на Concorde. При излитането си самолетът пука гума на това парче при висока скорост, от което се пробива един от резервоарите на лявото крило, получава се теч на гориво. Самолетът губи двата си леви двигателя без които не може да се издигне. През пролетта на 2003 г. British Airways и Air France обявяват, че прекратяват полетите на Конкорд. Причината е рентабилността - скъпи билети, което означава малко пътници. Самият самолет и неговите характеристики не позволяват кой знае какво развитие в големината му. Ефектът от намаляване на пътниците след атентатите в Ню Йорк по-малко от две години преди това, също а фактор при решението. В добавка са високите разходи за гориво и поддръжка. Последният му полет е на 24 октомври 2003 г. от летище Кенеди в Ню Йорк до Хийтроу в Лондон. Пътници са 100 знаменитости, сред които актрисата Джоан Колинс, модели, политици и др.", "date": "2017.10.29", "title": "14 години без Конкорд"}
{"url": "http://www.classa.bg/%D1%81%D0%B2%D1%8F%D1%82/item/374508-%D1%82%D1%80%D1%8A%D0%BC%D0%BF-%D0%BE%D0%B1%D0%B5%D1%89%D0%B0-%D0%B4%D0%B0-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D0%B8-%D0%B2%D1%81%D0%B8%D1%87%D0%BA%D0%B8-%D1%84%D0%B0%D0%B9%D0%BB%D0%BE%D0%B2%D0%B5-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D0%B5%D0%BD%D0%B5%D0%B4%D0%B8", "text": "Президентът на САЩ, Доналд Тръмп, обеща да направи всички файлове за убийството на Кенеди публични, с цел да се сложи край на всички теории за конспирацията около случая. В публикация на личния си профил в Twitter, той заяви, че решението е взето след сериозен разговор с началника на генералния щаб Белия дом, Джон Кели, както и с членове на разузнавателните агенции. Той също така подчерта, че само имената и адресите на засегнатите хора, които все още са живи, ще бъдат пазени в тайна. \"Това правя от съображения за прозрачност\", каза Тръмп. На 26 октомври бяха разсекретени 2891 документи на ЦРУ и ФБР за атентата срещу президента през ноември 1963 г.. Този период за публикуване на файловете е създаден от Конгреса по силата на закон, подписан от президента Джордж Буш през 1992 г., за да се опита да потуши конспиративните теории за престъплението, приписвано единствено на Лий Харви Осуалд. Публикуването на някои от архивите беше отложено до април 2018 г., съгласно решение на американския президент. От Белия дом увериха, че тези документи ще бъдат проучени допълнително.", "date": "2017.10.29", "title": "Тръмп обеща да разсекрети всички файлове за убийството на Кенеди"}
{"url": "http://www.classa.bg/%D1%81%D0%B2%D1%8F%D1%82/item/374509-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D1%87%D0%B0%D1%81%D1%82%D0%BD%D0%B8%D1%82%D0%B5-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D1%81%D0%B5-%D0%BF%D0%BE%D0%B4%D0%BB%D0%B0%D0%B3%D0%B0%D1%82-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%82%D0%B5%D0%BB%D0%BD%D0%B8-%D1%81%D0%BB%D1%83%D0%B6%D0%B1%D0%B8", "text": "Блокирането на рекламното съдържание на RT и Sputnik от социалната мрежа Twitter отразява \"пряко нарушение на твърденията Вашингтон, че насърчава невъзможността да се влияе на медиите и свободата на словото\", каза говорителката на Министерството на външните работи на Русия Мария Захарова в ексклузивно интервю, проведено в руското посолство в Аржентина. Говорителката на руското външно министерство покани да си спомним, че мярката на Twitter се е състояла \"без съдебно решение и без заповед от страна на юридическата власт\". Захарова отбеляза \"има само доклад на специалните служби и решение на частната компания\". По тази причина действието на социалната мрежа е \"тревожен сигнал\". „Всъщност, специалните служби на САЩ са отишли твърде далеч в натиска върху медиите\", каза тя. Зачитането на международното право и да не се считаш за \"изключителна държава\", е единствената възможност за сътрудничество, като същевременно опазваш собствените си интереси и се избягват конфликтите, скрити или открити. Захарова подчерта, че приоритетите на Русия са Хартата на ООН и международното право. Захарова, каза още, че Латинска Америка и Карибите \"отдавна са престанали да бъдат задния двор на САЩ\". „Икономиката, науката, финансите, политиката и други области на живота в тези страни се развиват много интензивно и показват такъв потенциал, че е неподходящо да се говори с тези народи от позата на по-голям брат. Латинска Америка в много случаи е поставяла Вашингтон на мястото му\".", "date": "2017.10.29", "title": "Захарова: \"Частните компании се подлагат на американските разузнавателни служби\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/374510-%D1%87%D0%B5%D1%80%D0%B5%D0%BD-%D1%81%D0%BF%D0%B8%D1%81%D1%8A%D0%BA-%D1%81-%D1%80%D1%83%D1%81%D0%BA%D0%B8-%D1%84%D0%B8%D1%80%D0%BC%D0%B8-%D0%B2-%D1%81%D0%B0%D1%89", "text": "Държавният департамент на САЩ публикува списък с 39 руски оръжейни компании, с които отсега нататък е забранено да се търгува според нов закон. В черния списък са големи износители на оръжия като \"Рособоронекспорт\" и прочутия концерн \"Калашников\", предаде Reuters. Другите компании в \"черния\" списък са \"МиГ\", \"Сухой\" и \"Ижмаш\", \"Вертолети России\", посочва ТАСС. Агенцията отбелязва, че Вашингтон отдавна е наложил санкции на много от тези фирми. Ограниченията, които САЩ могат да наложат в рамките на закона за засилване на санкционния режим срещу Русия, са насочени срещу продажбата на високотехнологично оръжие от страна на Москва. Това заяви представител на Държавния департамент по време на брифинг. САЩ може да разширят санкциите по всято време, каза още той.", "date": "2017.10.29", "title": "Черен списък с руски фирми в САЩ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374511-%D0%B3%D0%BE%D0%B4%D0%B8%D1%88%D0%BD%D0%B0-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D0%BD%D0%B0-%D0%B8%D0%BD%D0%B4%D0%B5%D0%B2%D1%8A%D1%80-%D0%B2-%D1%81%D0%BE%D1%84%D0%B8%D1%8F", "text": "Ако имате малък бизнес и държите той да си остане такъв, ок. За тези, които търсят експанзия към международни пазари и създаване на компания със стойност от десетки и стотици милиони, пътят почти задължително минава през различни кръгове на набиране на капитал и привличане на правилните партньори. Точно на този етап от фирменото разрастване бе посветена и годишната конференция на предприемаческата мрежа „Индевър\" (Endeavor), която за първи път се състоя в България и събра над 200 предприемачи и мениджъри от 27 страни. Начините за привличане на финансиране варират както според сектора, в който оперират компаниите, така и според възвръщаемостта, която обещават, но също и според размера на търсеното финансиране, стана ясно от изказванията на участниците. Любими на фондовете за рисков капитал са технологичните фирми, защото имат най-голям потенциал да носят възвръщаемост над 1000%. А точно такава е необходима, за да може рисков фонд да си покрие загубите от губещите начинания, които е подкрепил, и да поддържа нормата на печалба, която обещава на своите инвеститори, обяснява Алън Тейлър, управляващ директор на „Катализатор Индевър\" (Endeavor Catalyst). Това е дъщерна структура на организацията, имаща за цел да съдейства на перспективни фирми за развитие на техните планове и намирането на повече от един инвеститор, като участва и със собствени ресурси. Ако конкретна компания например се нуждае от един милион евро или долара, то най-вероятно трябва да потърси финансиране от фондове за рисков капитал или от такива за дялови инвестиции. Разликата е, че първият тип инвеститори търсят възвръщаемост от десет пъти и повече, а дяловите компании поемат по-нисък риск, срещу доходност от 200 до 600%. Целта на фондовете е да помогнат на конкретната компания да достигне 8- или дори 9-цифрена стойност, след което да осребрят вложенията си чрез публично предлагане на фондовата борса или чрез директна продажба на тяхното участие. Ако обаче фирмата е нишова, изисква инвестиция под половин милион долара и крие потенциал за печалби от милиони, най-полезно за нея е да потърси финансиране от т. нар. „бизнес ангели\", препоръчва Карел Облук, бивш главен изпълнителен директор на AVG Technologies (първата компания от Източна Европа, излязла на Нюйоркската фондова борса). Това са обединения на вече успешни предприемачи и професионални инвеститори, търсещи възможности за инвестиции в компании с потенциал за високи печалби, които заради малкия си размер не се забелязват от „радара\" на големите инвестиционни фондове. Това може дори да бъде и предимство, защото осигурява потенциал за още по-голяма възвръщаемост, смята Карел Облук. Той сочи като пример AVG Technologies, която благодарение на бизнес модела си е имала стойност от един милиард долара, но преди листването на борсата в Ню Йорк все още не е била известна на широката публика. Същите възможности според него може да се открият и пред български компании. Ключовото е да се търси международна експанзия, защото всеки от източноевропейските пазари поотделно е малък и не предоставя възможности за създаване на стойност, която да е съизмерима с тази на големите международни компании. Точно за развиване на потенциала на компаниите от региона все по-активно ще оперира представителството на „Индевър\" в България. Предприемаческата организация, която осигурява подкрепа не само чрез финансиране, но и чрез ментори и платформа за сътрудничество с други компании от създадената от нея мрежа, вече се е запознала с бизнеса на повече от 120 български фирми. Осем от тях са допуснати в мрежата и преминават през следващите етапи на развитие.", "date": "2017.10.29", "title": "Годишна конференция на Индевър в София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374512-%D0%B7%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5", "text": "Шепа офицери от ключовата ни авиобаза \"Граф Игнатиево\" отказаха да извършат тренировъчни полети във вторник и това се превърна във водещата новина на деня, а цялата йерархия на военното и цивилното ръководство на отбраната преживя силен трус от горе до долу. И има защо. За пръв път български офицери протестират, преодолявайки забраната за това с правото да откажат да летят, ако не се чувстват уверени. Демонстрацията на пилотите предизвика разтърсващ ефект, защото оголи до кокал безкрайното протакане на проблема с модернизацията на изтребителната авиация, което влиза във все нови и нови спирали. Концепцията за пореден път е сменена в последните месеци и сега ще се върви паралелно хем към поддръжка и осъвременяване на старите \"МиГ-29\", хем към придобиване на нов тип и ново производство боен самолет. Конкурсът за който пък бе върнат в първоначална фаза, което отлага приключването му с още около година. А почти всички от ремонтираните в Русия 10 двигателя на \"МиГ-29\" са без технически документи за пригодност. Няма и смазочни масла нито за разконсервацията им, нито за функционирането на летящите 7 \"МиГ\"-а. Министерството на отбраната е пуснало обществена поръчка за масла, но кога ли тя ще бъде изпълнена и дали ведомството не е закъсняло с нея? Отпуснаха се – по спешност, все едно сме във война – и 20 млн. лв. за авиационно гориво, което щяло да стигне до идната есен. В тази ситуация пилотите едва си докарват по 30 летателни часа на година, докато натовският стандарт е 180 часа. Така не само техниката, но и личният състав е обречен на деградация. Всички тези проблеми присъстват отдавна в медиите, а политиците не слизат от екран да обещават разрешаването им. Когато обаче за пръв път се стигна до колективно действие именно от тези, които са най-потърпевши от нерешаването им, властта от раз се оказа разобличена като част от проблемите, а не от решенията. Затова трябваше светкавично да овладее положението. Военният министър Красимир Каракачанов първоначално заяви, че не приема бунтове и стачки в армията и че някой изкуствено създава напрежение. По-късно през деня нарече случилото се \"недоразумение, раздухано от медиите\". На следващия ден пък предшественикът му Николай Ненчев заяви, че ситуацията прилича на „пълзящ държавен преврат, опит за дестабилизация на държавата и правителството\". А коментатори изрекоха на глас онова, което бе на езика на Каракачанов и на Ненчев – че имаме ако не дълга ръка, то поне сигурен пилотски гръб за \"бунта\" в президентството – поне по биографични съображения. Прокуратурата този път съвсем чевръсто приключи случая, като не установи данни за какъвто и да е бунт. Най-големият ефект от броженията в \"Граф Игнатиево\" обаче е за общественото мнение. Разделението в мненията трябва ли да се дават пари за въоръжаване, или не, може би вече няма да е нерешима дилема. Положението на изтребителната авиация е същото като това с линейките в София. Гражданите все негодуват, че те много закъсняват, тел. 112 само пречи, и медиите през ден показват най-фрапантни случаи за това, а от \"Спешна помощ\" постоянно отговарят колко са малко екипите за огромния град и не могат да смогнат. Въпросът отдавна можеше лесно да бъде решен просто като се отпуснат значително повече пари за коли, екипи и по-високи заплати – нали човешкият живот е най-ценното за нас. По същия начин, дори не толкова заради националната сигурност, стои и въпросът с изтребителите. Трябва ли някой ден да падне самолет и не дай си боже, да загинат пилот или цивилни на земята, за да проумеем, че ако ще имаме бойна авиация, тя трябва да е в изправност. Ако не – да я закриваме. Веселин Стойнев", "date": "2017.10.29", "title": "За изтребителите"}
{"url": "http://www.classa.bg/%D1%81%D0%B2%D1%8F%D1%82/item/374504-%D0%BD%D0%B0%D1%81%D0%B0-%D1%80%D0%B0%D0%B7%D0%BA%D1%80%D0%B8-%D0%BD%D0%B5%D1%89%D0%BE-%D1%81%D1%82%D1%80%D0%B0%D0%BD%D0%BD%D0%BE,-%D0%BA%D0%BE%D0%B5%D1%82%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D1%87%D0%BE%D0%B2%D0%B5%D1%88%D0%BA%D0%BE%D1%82%D0%BE-%D1%82%D1%8F%D0%BB%D0%BE-%D0%B2-%D0%BA%D0%BE%D1%81%D0%BC%D0%BE%D1%81%D0%B0", "text": "Преди две години НАСА започна безпрецедентен експеримент, за да определи какво се случва с човешкото тяло, когато е изложено на нулева гравитация за дълъг период от време. За целта космическата агенция определи двама астронавти близнаци - Скот и Марк Кели: Скот бе изпратен на Международната космическа станция за година, а Марк остана на Земята. Когато Скот се върна, двамата братя претърпяха поредица от тестове, предназначени да сравнят телата им по всички възможни начини и да се види какво се е променило. Според резултатите, ДНК на Скот показва признаци на прекомерно метилиране (процес, при който клетките свързват химикали, известни като метилови групи, с техните ДНК молекули), съобщава сайтът на НАСА. Учените обясняват, че това е нормален процес, който тялото използва, за да активира и дезактивира определени гени и го прави постоянно. Скот Кели обаче го изпитал на много по-високо ниво от брат си Марк, докато бил в космоса. Изследователите приемат, че метилирането става толкова активно, защото тялото му се приспособява към една радикално различна среда, което би могло да му помогне да свикне с липсата на гравитация по-бързо. \"Сред най-вълнуващите неща, които сме виждали, когато наблюдаваме генетичното поведение в космоса, е, че наистина има експлозия, като фойерверки, които избухват, веднага щом човешкото тяло навлезе в космоса\", казва изследователят Крис Мейсън. \"С това изследване видяхме хиляди и хиляди гени да променят начина, по който се включват и изключват.\" Учените казват, че резултатите от това проучване ще бъдат изключително важни след няколко години или десетилетия, когато хората предприемат дългосрочни мисии на Марс или Луната.", "date": "2017.10.29", "title": "НАСА разкри нещо странно, което се случва с човешкото тяло в космоса"}
{"url": "http://www.classa.bg/%D1%81%D0%B2%D1%8F%D1%82/item/374505-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%82%D0%B8%D1%87%D0%BD%D0%BE%D1%82%D0%BE-%D0%BF%D0%BE%D1%81%D0%BB%D0%B5%D0%B4%D0%BD%D0%BE-%D0%B8%D0%B7%D1%80%D0%B8%D0%B3%D0%B2%D0%B0%D0%BD%D0%B5-%D0%BD%D0%B0-%D1%81%D1%83%D0%BF%D0%B5%D1%80%D0%B2%D1%83%D0%BB%D0%BA%D0%B0%D0%BD%D0%B0-%D0%B9%D0%B5%D0%BB%D0%BE%D1%83%D1%81%D1%82%D0%BE%D1%83%D0%BD", "text": "Група американски учени пренаписа историята на последното огромно изригване на супервулкана Йелоустоун, съобщава порталът на Американската асоциация за напредък в науката. Изследване на нов геологичен запис на този феномен дава изненадващи нови данни за изригването преди 630 000 години. Неговата следа върху планетата ни е драматична. Изследователите са открили и анализират два слоя вулканична пепел в седименти от морското дъно в басейна на Санта Барбара, край бреговете на южна Калифорния. Слоевете носят химически отпечатък от най-новото изригване на Йелоустоун, което формирало котела му. Когато анализирали откритието, учените осъзнали, че изригването не е едно явление, а две, които се случили в кратък период от време и спрели тенденцията към глобално затопляне. Планетата се възстановявала от ледена епоха. \"Ние открихме, че има две супер ерупции, които формират пепел, с разлика от 170 години и всяко е охлаждало океана с приблизително 3 градуса по Целзий\", обяснява геологът Джим Кенет. Професорът обяснява, че двете изригвания причинили вулканични зими. Този ефект се дължи на факта, че емисиите на пепел и вулканичен серен диоксид намаляват количеството слънчева светлина, достигаща земната повърхност и причиняват временно охлаждане. Освен това, двата периода на охлаждане са продължили повече от очакваното, добави изследователят. Това се дължи на вторични фактори, които улесняват увеличаването на морския лед и снежната покривка, които отразяват слънчевата светлина и могат да променят циркулацията на океаните. Ако супервулканът на Йелоустоун бе избухнал днес, събитието може да бъде достатъчно мощно, за да предизвика още една вулканична зима. Това може да има опустошителни последици за човечеството. Въпреки това е изключително трудно да се предскаже кога ще настъпи катастрофално изригване. Може да минат стотици или дори хиляди години преди следващото.", "date": "2017.10.29", "title": "Апокалиптичното последно изригване на супервулкана Йелоустоун"}
{"url": "http://www.classa.bg/%D1%81%D0%B2%D1%8F%D1%82/item/374506-whatsapp-%D0%BF%D1%83%D1%81%D0%BA%D0%B0-%D0%BD%D0%B0%D0%B9-%D0%BE%D1%87%D0%B0%D0%BA%D0%B2%D0%B0%D0%BD%D0%B0%D1%82%D0%B0-%D0%BE%D1%82-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D1%84%D1%83%D0%BD%D0%BA%D1%86%D0%B8%D1%8F", "text": "Най-очакваната характеристика на тези, които притежават WhatsApp, вече е реалност. Потребителите ще разполагат с до 7 минути, за да изтрият вече изпратени съобщения. Компанията включи стъпките за използване на тази функция в секцията \"Често задавани въпроси\" на своя блог. \"Изтриване за всички\", което е името на новата функция, ви позволява да изтриете конкретни съобщения, след като бъдат изпратени \"до групов чат или индивидуален разговор\", се казва в инструкциите. Според компанията \"това е полезно, ако по грешка изпратите съобщение до грешна група или ако изпратеното от Вас съобщение е грешно\". Но като всяка функция, тази новост също има своите условия. Едната е, че има само 7 минути, за да се изчистят съобщенията (след това те вече не могат да бъдат изтрити), а второто е, че получаващият или получаващата група могат да видят на екрана си известието: \"Това съобщение е изтрито\". Новата функция е много лесна за използване: Потребителят отваря WhatsApp и отива в чата, който съдържа съобщението, което иска да изтрие. Върху съобщението трябва да се натисне продължително (По желание можете да докоснете няколко съобщения, за да ги изтриете едновременно). След това натиснете \"Изтриване\" в горната част на екрана (където се появява изображението на кошче) и накрая натиснете \"Изтрий за всички\". Функцията се изпълнява за потребители с Android, iPhone и Windows Phone. Компанията не е посочила колко бързо и масово ще бъде стартирането на тази функция в световен мащаб.", "date": "2017.10.29", "title": "WhatsApp пуска най-очакваната от потребителите функция"}
{"url": "http://www.classa.bg/%D1%81%D0%B2%D1%8F%D1%82/item/374507-%D0%BF%D1%8A%D1%80%D0%B2%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0,-%D0%BA%D0%BE%D1%8F%D1%82%D0%BE-%D0%BD%D0%B5-%D0%BF%D1%80%D0%B8%D0%B7%D0%BD%D0%B0%D0%B2%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F", "text": "Германия е първата нация, която не признава независимостта на Каталуния. Това бе потвърдено от говорителя на правителството на Ангела Меркел, Стефен Сейберт, който заяви, че страната му подкрепя \"ясната позиция\" на испанския министър-председател Мариано Рахой. Говорителят на германския канцлер добави, че Берлин се застъпва за защитата на \"конституционния ред\" и подчерта, че \"суверенитетът и териториалната цялост на Испания са и остават неприкосновени\". \"Надяваме се, че засегнатите ще се възползват от всяка възможност за диалог и сваляне на напрежението\", добави Сейбърт. Преди това Европейският съвет посочи след одобрението на член 155, че \"за Европейския съюз нищо не се променя и Испания продължава да бъде единственият ни събеседник\". В много спорно гласуване, поради липсата на правни гаранции и сериозността на последиците от него, каталонският парламент обяви независимата република Каталония с резултат \"за\" при гласуване, в което не участваха три опозиционни партии , Междувременно сенатският парламент одобри прилагането на член 155 относно Каталуния, което предполага намеса в автономията.", "date": "2017.10.29", "title": "Първата страна, която не признава независимостта на Каталуния"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374503-%D0%BE%D1%82-%E2%80%9C%D1%84%D0%B0%D0%B1%D1%80%D0%B8%D0%BA%D0%B0%D1%82%D0%B0-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8%E2%80%9D-%D0%B4%D0%BE-%D0%B3-%D0%BD-%D0%B4%D0%BE%D0%BC%D1%83%D1%81%D1%87%D0%B8%D0%B5%D0%B2", "text": "Днес г-н Кирил Домусчиев пусна съобщение, в което обяснява, че е нападнат от тролове и фалшиви новини, от хейтъри и пр., във връзка с псевдо-новината,  Като автор на тази фалшива новина, да уточня следното: В главата на сайта, с огромни букви пише  . Под този текст на най-челно място пише следното: А най-отдолу на сайта пише следното: В тази ситуация да бъдем обявявани за хейтъри и тролове, които искат да разсипят държавата, е леко пресилено. Но нещо друго не е пресилено. В резултат на епичния преход, вкл. на усилията на герои като г-н Домусчиев, който е сред най-влиятелните българи в последния четвърт век, та в резултат на действията, или бездействията, на такива като него, в момента журналистиката е далеч под “кота нула”. Няма никакъв професионализъм, никой не проверява никакви източници, преписват дори медии, дето се водят “сериозни”. Журналистика няма, съответно и информационната среда е това, което виждаме.При това, аз не говоря абстрактно – всички богати са виновни, всички политици са виновни. Говоря конкретно. Как се руши медийната среда от власт имащите? От приятелите ви, г-н Домусчиев, от вашите най-близки… Точно сега тече един друг скандал, който е много показателен. И отговаря на всичките ви въпроси, г-н Домусчиев. В момента близката до Вас партия ГЕРБ, осъществява невиждан терор над всяко инакомислие в Мрежата. Едно, че аз лично съм блокиран във Фейсбук. Но блокирани са стотици други. Вкл. такива, с които аз съм на коренно различни позиции. Но и те са жертви на този пореден удар върху свободното слово и върху Истината.    Ето за това говора, за това казвам, че вие г-н Домусчиев, вие и тези като вас, които ръководят държавата, вие сте виновни за това днес да нямаме журналистика. Защото днес е изгодно да затвориш устите на неудобните. Но утре тях ги няма, за да бъдат зоркото куче, което ще хване неистината и ще наложи истината. Помислете какво правите днес, г-н Домусчиев, какво прави приятелят ви Бойко Борисов, какво се случва в държавата. И тогава няма да имате въпроси за това, което ще стане утре. Станалото днес е резултат от усилията ви в миналото. Помислете, може ли да има качествена медийна среда, като всеки ден я рушим? Каква ще е информационната среда като армията от тролове изтреби всички опозиционери? Вие, г-н Домусчиев, ще направите ли нещо срещу това? Ще посъветвате ли премиера да спре ордите си? Или ще го подминете, а ще крещите яростно, само когато нещо неудобно се случи ва Вас… Ще ви задам още един въпрос, г-н Домусчиев. Кому служи някогашният най-влиятелен спортен сайт? Обективна ли е медия, която в сблъсъка на двете “ЦСКА”-та, тя служи на едната страна. На онази, която не е на Гриша Ганчев? Бихте ли посъветвали редакционния екип на този сайт малко да промени политиката си? Като ще се борим за истински новини, ако би зависело от вас, в този сайт, бихте ли променили нещо?  Но да не се отклоняваме, нека се върнем на вашето напускане на България, ако минималната заплата се вдигне… В цялата работа, ние всъщност сме на най-почтена позиция. Ние сме един нов вестник “Стършел” и не се срамуваме от това. Не претендираме да сме обективни журналисти, не се правим на честни и не се опитваме да манипулираме общественото мнение. Ние просто се майтапим. Но мнозина говорят същото, без да се майтапят, и дори претендират да си получават огромните заплати за това. Бих задал въпроса КОЛКО  Е ЗАПЛАТАТА НА ЦВЕТАНКА РИЗОВА, която лекомислено цитира непроверен слух от Интернет, в bTV? Ако тази заплата е повече от минималната, дали е заслужена? Това журналистика ли е? И не беше само тя. Г-н Домусчиев като силно влиятелна личност бихте могъл да направите нещо, така щото в държавата отново да има медии, те да са силни и независими, и най-важното – обективни. Защото в “Гъдел Нюз” ясно пише, че това са измислици. Но в bTV никой не предупреди, че са измислици… Извинявам се на всички читатели, че им поднесох това сериозно четиво. Следващите ще са все така весели, както сме ви обещали…", "date": "2017.10.29", "title": "От “фабриката за фалшиви новини” до г-н Домусчиев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374499-%D1%80%D0%B0%D0%B4%D0%B5%D0%B2-%D0%BD%D0%B0%D1%82%D0%B8%D1%81%D0%BD%D0%B0-%D0%B1%D1%83%D1%82%D0%BE%D0%BD%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F", "text": "Корнелия поискала предсрочни избори. Защо? За да се възпроизведе абсолютно същата парламентарна картина. За да се изхарчат още едни 40 милиона на данъкоплатеца. ГЕРБ печели с 5-6 процента разлика, БСП втори, Патриотите - трети, турците - четвърти. Вероятно няма да влезе \"Воля\". Психодесните ще изядат поредния геврек. Това показват всички изследвания - \"Галъп\", \"Маркет линкс\", \"Алфа\"... Защо тогава се активира мантрата \"предсрочни избори\", и то в навечерието на председателството? За да се буни държавата? За да се угоди на собственото его, за да се втърди положението й в партията? Пълно безумство и безотговорност, симулация на опозиция, а всъщност себичност. Доста издайническа история. Радев очевидно ползва бутона \"Корнелия\" за своите политически цели, приласкава егото й.  Освен това вече откровено се държи като опозиционен лидер. Това няма да доведе до добро за България.", "date": "2017.10.29", "title": "Радев натисна бутона \"Корнелия\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374500-%D0%B4%D0%B0-%D0%BF%D1%80%D0%B8%D0%BF%D0%BE%D0%BC%D0%BD%D1%8F%D0%BC%D0%B5-%D0%BB%D0%B8-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%B1%D0%B0%D1%8F%D0%B7%D0%B8%D0%B4-i-%D0%B9%D1%8A%D0%BB%D0%B4%D1%8A%D1%80%D1%8A%D0%BC", "text": "Бихме могли да припомим на българския премиер Бойко Борисов подвизите на Мурат I и Баязид I Йълдъръм (Светкавицата). Но не го правим. Президентът на Турция Ердоган е споменал в свое изказване Босна и Херцеговина, имайки предвид, че сегашна Турция е наследник на Османската империя.     Това кометира турският журналист и историк Хикмет Огуз. Според него турският президент само припомнил заръката на бившия босненски президент Алия Изетбегович, който ден преди смъртта си през октомври 2003 г. му казал: \"Реджеп, вие сте потомци на султан Фатих. Тези земи са ви оставени от него в наследство и затова трябва да се грижите за тях.\"   Преди 13-ти, 14 -и век на Балканите също има история, също има наследници, които са ходили чак до Цариград.      Продуктивно ли е да започнем да си спомняме за цар Симеон - къде е бил и кой къде се е криел тогава?   Това каза премиерът Бойко Борисов по повод изказването на турския президент Реджеп Тайип Ердоган, че Босна и Херцеговина е \"завещана\" на Турция. Изказването на българския премиер стана след срещата му в Сараево с председателя на Съвета на министрите на Босна и Херцеговина Денис Звиздич.   Огуз заяви още, че Баязид I Светкавицата е постигнал невероятни военни успехи, които се изучават и до днес в учебниците по военна история в цял свят. Българите не се ли чувстват потомци на своите ханове и царе? Това е нормално и логично. Нелогично и нелепо е изявлението на Борисов, защото българския владетел Симеон е царувал, когато на Балканите не е имало османци.     Да не забравяме, че Ердоган преди време влючи и някои български градове в границите на империята, към която се стреми. Тогава реагираха само учени и журналисти, а Борисов, който бе премиер замълча. По-късно се похвали, че умеел да се разбира много добре с турския президент.     Припомняме, че Баязид I по кръв е полубългарин. Майка му е Кера Тамара, дъщерята на българския цар Иван Александър и сестра на цар Иван Шишман. През 1378 г. преди падането под турско робство по настояване на султан Мурад І - бащата на Баязид І, тя става част от харема му. Подвигът й се смята за една от най-големите саможертви в българската история.     След смъртта на султан Мурад І синът му Баязид І веднага убива брат си и напуска полесражението на Косово поле. Той се отправя към Одрин, за да си осигури владетелския трон.    Пътят от Косово до Одрин преминава с такава скорост, че получава прозвището “Светкавицата”. Новият султан се впуска в дълга военна еспедиция като успява да превземе голяма част от Балканите, в това число и България. Избива голяма част от аристократичните родове, както и висшите духовници. Неговата агресивност и постигнатите победи го правят един от най-известните пълководци по онова време.     Гибелно за него обаче се оказва сражението с войските на монголския владетел Тимур при Ангора през 1402 г. Османската армия и съюзниците й, между които и на български васали, е разбита, а самият Баязид пленен. Той е затворен в клетка и използван като столче за крака и за качване на кон от Тимур, а съпругата на Баязид - Деспина Оливера Лазаревич е принудена да прислугва гола на Тимур.", "date": "2017.10.29", "title": "Да припомняме ли на Борисов за Баязид I Йълдъръм?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374501-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%E2%80%9D%D0%BC%D0%B8%D0%B3%E2%80%9D-%D1%81%D0%B0%D1%89-%D1%89%D0%B5-%D0%BD%D0%B0%D0%BA%D0%B0%D0%B7%D0%B2%D0%B0%D1%82-%D0%B2%D1%81%D0%B5%D0%BA%D0%B8,-%D0%BA%D0%BE%D0%B9%D1%82%D0%BE-%D0%B8%D0%BC%D0%B0-%E2%80%9D%D1%81%D1%8A%D1%89%D0%B5%D1%81%D1%82%D0%B2%D0%B5%D0%BD-%D0%B1%D0%B8%D0%B7%D0%BD%D0%B5%D1%81%E2%80%9D-%D1%81-%D0%BA%D0%BE%D0%BC%D0%BF%D0%B0%D0%BD%D0%B8%D1%8F%D1%82%D0%B0", "text": "  Със закъснение от почти месец администрацията на президента Доналд Тръмп публикува в петък първия списък с 39 компании и организации от Русия, на които се налагат санкции съгласно одобреното на 28 юли с почти пълно единодушие решение на двете камари на Конгреса. Срещу повечето вече действа американско ембарго, а сред добавените имена сега попада и корпорация ”МиГ”. Припомняме, че точно от МиГ зависи модернизацията на значителна част от българската бойна авиация.   Списъкът на Държавния департамент включва 33 компании от военно-промишления комплекс на Русия, 3 спецслужби - Службата за външно разузнаване (СВР), Главното разузнавателно управление на Генщаба на Въоръжените сили (ГРУ), Федералната служба за сигурност (ФСБ), както и 3 организации, които Вашингтон определя като \"разузнавателни\" - компаниите Специален технологичен център и Цифрово оръжие и защита, както и \"автономната нестопанска организация\" Професионално обединение на конструкторите на информационни системи. Срещу част от тях вече имаше наложени санкции от президента Барак Обама.   Особеното в този случай е, че самото присъствие на компаниите и организациите в списъка не означава автоматично въвеждане срещу тях на санкции. Активите им няма да се замразяват в САЩ (това вече е направено за повечето по силата на предишно ембарго) и се забраняват само \"съществени транзакции\" - а не тотално прекратяване на бизнеса - с тях, а имената от списъка няма автоматично да попадат в забранителния списък на финансовото министерство на САЩ, което прилага санкциите. На въпроса \"подлежат ли на санкции съюзнически или партньорски държави, закупили руско въоръжение, резервни части и свързаните с това доставки\" от Държавния департамент отговарят, че не забравят колко важни са единството и отношенията с тези държави и че Вашингтон ще продължи да търси такова единство с европейски и други партньори за прилагане на санкциите, \"които са ефективни и важни за контриране на руската агресия в Украйна\".   \"Там, където е възможно, САЩ възнамеряват да работят с партньори и съюзници, за да им помогнат да идентифицират и избегнат включване в потенциално попадащи под санкциите дейности, като в същото време подсилваме военните способности, използвани за колективни отбранителни усилия.\"   Ограниченията включват поне 5 от общо 12 вида санкции като забрана на износ на американски стоки за нарушителя, забрана той да получава кредитиране от САЩ, отказ за издаване на американски визи (включително за ръководството на компанията или организацията нарушител) и др. За подобни сделки ще бъдат преследвани компании и граждани по цял свят. В обяснителната част към документа се казва, че дали една сделка е \"значителна\" ще се решава от Държавния департамент \"след обсъждане на всички факти и обстоятелства около транзакцията и претегляне на различни фактори за всеки конкретен случай\". Сред факторите се посочват (но и се уточнява, че обхватът им може и да е по-широк) значимостта на сделката за националната сигурност и външнополитическите интереси на САЩ, естество и мащаб на транзакцията и връзките и значението ѝ за отбранителния или разузнавателния сектор на Русия, пише още \"Дневник\".   Изрично се посочва, че най-вероятно няма да се задействат санкции, ако сделката за стоки и услуги е за чисто граждански крайни потребители и не включва разузнавателни структури. Това означава, че конструкторското бюро \"Сухой\" може да е в новия списък, но клиенти в Ирландия, Мксико и Тайланд ще си получат гражданския Sukhoi Superjet 100. Същото важи и за случаи, свързани с регулаторната роля на ФСБ - руското контразузнаване, например, издава сертификати за допускане на руския пазар на електроника за масова употреба.   Но очевидно се свиват бизнес възможностите за корпорации като \"Ростех\" и дъщерните \"Рособоронэкспорт\", \"Оборонпром\" или \"Вертолеты России\", извели Русия до второто (според SIPRI) място в света по износ на въоръжение през 2016г. Андрей Фролов, главен редактор на сп.\"Экспорт вооружений\", коментира за РБК, че \"дори клиенти със собствени финансови възможности вече добре ще си помислят как да реализират сделки така, че да не попадат под санкциите на САЩ\". Индия и Китай ще продължат да си партнират с Русия в отбранителния сектор, но това не е сигурно за страни като Казахстан и Азербайджан.   \"Най-лошото от тези санкции за военно-промишления комплекс е, че влияят косвено чрез пропуснати ползи, т.е. просто клиентите не идват при нас и няма как да разберем защо - заради ембаргото или защото не ги устройва цената\", допълва той.", "date": "2017.10.29", "title": "Санкции срещу ”МиГ” - САЩ ще наказват всеки, който има ”съществен бизнес” с компанията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374502-%D1%81%D0%B2-%D0%BF%D1%80%D0%BF%D0%BC%D1%87%D1%86%D0%B0-%D0%B0%D0%BD%D0%B0%D1%81%D1%82%D0%B0%D1%81%D0%B8%D1%8F-%D1%80%D0%B8%D0%BC%D0%BB%D1%8F%D0%BD%D0%BA%D0%B0", "text": "В дните на император Деций и съуправника му Валериан, при военачалника Пров, недалеч от град Рим, в уединено и малкоизвестно място имало малък женски манастир. В него се подвизавали няколко добродетелни постнички, в числото на които била и престарялата по години и съвършената в добродетелите игумения София.    В този манастир живеела и блажената девица Анастасия, родена в Рим, която на тригодишна възраст останала без родители. Преподобната София я възпитавала в своя манастир и я научила на всички добродетели, така че в поста, подвизите и във всички трудове тя превъзхождала останалите.      Като достигнала двадесетгодишна възраст, Анастасия станала извънредно красива, така че някои от знатните римски граждани, като чули за красотата й, страстно желаели да я вземат за жена. Но светата девица, като счела всичко за суета, станала Христова невеста и като пазела за Него девството си, пребивавала в молитви денем и нощем.    Дяволът не веднъж се опитвал да я отклони от нейния равноангелен живот и да я склони към живот в света, като я смущавал с нечестиви помисли, със съблазни от лукави уста и с различни други свои хитрини. Но той ни най-малко не успял в своята борба против тази, в немощното естество на която се била вселила силата Христова.    Като не можал да я победи по този начин, дяволът явно възстанал срещу нея, като въздигнал жестоки мъчители. По това време имало силно гонение срещу християните и дяволът подучил някои от невярващите, враждуващи против християните, да наклеветят Анастасия пред военачалника Пров. Като отишли при този нечестив човек, езичниците започнали да му говорят, че в едно уединено място между бедните и живеещи без мъже жени живее някаква девойка Анастасия, подобна на която по красота няма в целия Рим.   Като чул за красотата на Анастасия, военачалникът незебавно изпратил слугите си да я доведат.   Tе хванали Анастасия като вълци овца, сложили на шията й железни вериги и я повлекли към града, където я завели при военачалника. А тя, като стояла пред тях, с духовните си очи се обърнала към своя Жених, Христос. Всички, които видели Анастасия, се удивили от красотата й, смирения й взор и кроткото й лице. Военачалникът се обърнал към нея с думите:   - От какъв род си, от каква вяра си и как се казваш? Като навела очи, светицата отговорила с тих глас:   - Аз съм дъщеря на един от гражданите на град Рим, възпитана съм в християнско благочестие, а името ми е Анастасия. Военачалникът казал:   - Това име е необичайно за римляни, не зная какво означава Анастасия?   - Анастасия - отвърнала светицата, - означава \"възкресение\", тъй като Бог ме възкреси, за да говоря против теб дотогава, докато не надвия твоя баща - сатаната.   Военачалникът продължил:   - Девойко, отговарай ми кротко, за да не възбудиш гняв в мен; аз щадя младостта ти и не искам да погубвам красотата ти; послушай ме като баща, който желае разумно да те посъветва. Защо си се прелъстила от вредното християнско учение и напразно погубваш годините си, лишавайки се от добрия живот и от насладите, които боговете са дали за радост на хората? Що за утешение е да избягваш обществото на хората и да прекарваш живота си в уединение? Каква ще е ползата ти от това, доброволно да се предаваш на мъчения и смърт заради Разпнатия?    Не е ли по-добре да се поклониш на нашите безсмъртни богове, да си вземеш честен и благороден мъж, да се веселиш сред наслади, да се радваш на деца, да живееш сред добри хора в слава и чест, да притежаваш много имоти, злато и сребро и да не погубваш в крайна бедност и нищета живота си, дарен ни от боговете за благополучно съществуване. И така, съветвам те, ела и се поклони на боговете и незабавно ще имаш благороден, почтен, славен и богат мъж, близък до царския престол и притежаващ голяма сила. Заедно с него и ти ще се ползваш от голяма почит и ще се наслаждаваш на всички блага през всички дни на живота си.   Света Анастасия, като повдигнала наведените си надолу очи и като погледнала военачалника, отговорила на тези думи:   - Моят мъж, моето богатство, моят живот и моето веселие е моят Господ Иисус Христос, от Когото ти не ще ме отвърнеш със съблазнителните си думи, не ще ме прелъстиш, както змията прелъстила Ева, не ще усладиш за мен горчивата ви гибел и със страх от мъчения не ще ме отлъчиш от моя Господ, заради Когото, ако би било възможно, съм готова сто пъти да изтърпя мъчения.   Военачалникът заповядал на предстоящите да я бият по лицето, като повтарят думите: \"Така ли трябва да отговаряш на светлейшия владетел?\" След това, като желаел да я посрами, той заповядал да разкъсат дрехите й и да я изправят гола пред всички и я попитал:   - Девице, приятно ли ти е да стоиш разголена пред очите на всички?   - Безумни, безсрамни и изпълнен с всякаква нечистота - отвърнала светицата. - Това не е мой срам, а твой, тъй като моят Господ знае, че слънцето никога не е виждало голотата ми, а ти ме изправи гола пред очите на толкова много хора; знай, че ти посрами повече себе си, отколкото мене. Заради този срам моят Жених ще ме покрие с одеждата на славата, а на теб вечен срам ще покрие лицето ти и всеки разумен човек сега би казал: ако военачалникът не би бил безсрамен и изпълнен с нечиста похот, той не би разголил девическото тяло за зрелище на всички.   И като се обърнал към разголилите я, тя рекла:   - Щом сте разголили тялото ми и щом сте приготвили за мен оръдия за различни мъчения, защо се бавите? Бийте, режете, разкъсвайте, покрийте с рани разголеното тяло, покрийте с кръв открития срам. Ето, вие ме виждате приготвена за мъки и не се надявайте да чуете нещо друго от мен, освен това, че желая да умра за моя Христос.   Тогава по заповед на военачалника тя била разтегната и привързана към четири стълба надолу с лицето; под нея подложили огън със сяра и смола и я мъчили отдолу с огън и зловонен дим, а по гърба я биели безмилостно с тояги. А света Анастасия, страдайки от ударите, задъхвайки се от дима и опалвана от огъня, търпяла и вместо стон, произнасяла до края Давидовия псалом: \"Помилуй ме, Боже\".   Били я дотогава, докато палачите изнемогнали. След това, като я отвързали от стълбовете и я снели от огъня, я привързали към едно колело и въртейки колелото, счупили всичките й кости и изпокъсали всичките й сухожилия. Тя се помолила на Господа:   - Прибежище мое и Защитнико мой, не отстъпвай от мен, тъй като душата ми изнемогва от болки и костите ми са съкрушени. След тази молитва колелото изведнъж се спряло и светата мъченица, отвързана от невидима сила, се оказала напълно здрава и невредима. Всички, които били там, били страшно изумени при вида на това чудо.    А военачалникът не само че не се вразумил, тъй като злобата му го била заслепила, но с още по-голяма свирепост отново започнал да измъчва светицата с други мъчения. Той заповядал, като я окачат, да стържат ребрата й и да разкъсват тялото й. А тя мъжествено изтърпяла всичко това и само към Бога възвеждала очите си, като казвала:   - Женихо мой, погледни към моята болка, която търпя заради Теб и благоволи към мен, непотребната Твоя рабиня, за да Ти бъде приятно проливането на моята кръв и за да не бъда отхвърлена от лика на светите мъченици.   След това я снели от дървото и военачалникът я попитал:   - Анастасия! Добре ли ти е сега?   - Много ми е добре - отвърнала светицата, - защото, кое мъчение заради Този, Когото обичам повече от целия си живот, не би станало за мен добро и приятно?   Военачалникът продължил:   - Щом мъченията заради Разпнатия ти доставят удоволствие, тогава ще ги увелича.   Той заповядал да отрежат с бръснач гърдите й. Губейки кръв, светицата започнала силно да изнемогва и помолила да й дадат да пие вода. Един от стоящите наблизо на име Кирил донесъл и й подал вода. А тя, като отпила малко, му казала:   - Нека не се лишиш от въздаяние от Господа, защото Той е казал: \"И който ви напои с чаша вода в Мое име, защото сте Христови, истина ви казвам, няма да изгуби наградата си.\"   Военачалникът й казал:   - Стигат ли ти тези мъчения или желаеш да бъдеш подложена на още мъчения?   - Прави, каквото искаш - отвърнала светицата, - моят Бог е силен и ще укрепи изнемогващата ми сила и при по-големи мъчения и ще срине гордостта ти.   Мъчителят заповядал да изтръгнат ноктите от пръстите й, после да отсекат ръцете и нозете й, а също, да избият всичките й зъби.   Светицата започнала отново да изнемогва и помолила за вода, а от устата й се изливала река от кръв. Кирил отново малко я напоил. Мъчителят, като забелязал Кирил, който напоил мъченицата с вода и като помислил, че той е християнин (което наистина било така), заповядал незабавно да го убият с меч. Бидейки посечен, блаженият Кирил отишъл при Господа да получи свята награда за чашата хладна вода, с която в името на Христа напоил Христовата мъченица. Като се освежила от водата, светицата малко отдъхнала и се помолила, казвайки:   - Боже, Спасителю мой, не ме оставяй!   А когато военачалникът заповядал да й отрежат езика, светицата казала:   - Беззаконни кръвопиецо! Дори и да отрежеш езика ми, сърцето ми не ще престане да вика към Господа. А Господ ще чуе и тези, които му се молят в мълчание.   Като взел клещи, слугата ги пъхнал в устата на светицата, силно издърпал с тях езика й и го отрязъл. Народът започнал да се възмущава, като укорявал и ругаел военачалника за това жестоко и нечовешко мъчение. А военачалникът, като се разгневил срещу народа, заповядал да изведат светицата извън града и да отсекат с меч честната й глава. По такъв начин светата и достохвална Христова великомъченица Анастасия извършила мъченическия си подвиг. Святото й тяло било хвърлено без погребение, за да бъде изядено от птиците и от зверовете, но под Божественото покровителство то се съхранило непокътнато. С настъпването на нощта един ангел се явил на блажената старица София и й наредил да вземе лежащото на полето извън града тяло на света Анастасия. София, като взела чисто платно, излязла от манастира и не знаела накъде да тръгне. Като се помолила усърдно на Бога, тя тръгнала и ръководена от Самия Бог, дошла до мястото, където се намирало святото тяло на духовната й дъщеря, което тя започнала да целува и да омива с обилни сълзи, като че с вода, със следните думи:   - Любима моя дъще, която възпитах в трудове и безмълвие, в пост и молитви, съхраних в девство и целомъдрие, поучавах на страх Божий и на Неговата свята любов, пресладка моя дъще, на която винаги съм съчувствала, дотогава, докато ти докрай остана вярна на Христа! Благодаря ти, че ме послуша мен, твоята бедна майка и изпълни желанието ми. Не напразно се трудих за теб, защото ти се яви пред своя Жених в брачната дреха на твоето непорочно девство, като се украси с кръвта си. И така, сега те умолявам не като дъщеря, а като моя майка и господарка, бъди ми с твоите молитви към Бога опора в старостта ми и като блаженстваш с Господа, спомняй си за мене. А когато Той заповяда да си тръгна от тленното си тяло, помоли благостта Му да бъде милостив към греховете ми.   Плачейки така, тя мислела какво да направи: била сама и при това твърде слаба - едва-едва ходела с тояжка и нямала възможност нито да вземе и да понесе това свято тяло, нито пък да го погребе там на мястото и затова скърбяла, като недоумявала, какво да прави. И ето, по Божий промисъл, някакви двама неизвестни за нея мъже, почтени на вид, добри и според думите си, християни по вяра, като заварили старицата да плаче над тялото, й помогнали и като събрали отсечените части на тялото, ръцете и нозете (тъй като те също били изхвърлени тук) и светата глава, поставили всичко това до тялото, всеки член на мястото му и като го обвили с платното, го отнесли на едно почетно място, където при пеене на надгробни песнопения, прославяйки Отца и Сина, и Светия Дух, погребали това скъпоценно съкровище.", "date": "2017.10.29", "title": "Св. първомъченица Анастасия Римлянка"}
{"url": "http://www.classa.bg/%D1%81%D0%B2%D1%8F%D1%82/item/374496-%D1%88%D1%83%D0%BB%D1%86-%D0%B7%D0%B0%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BD%D0%BE%D0%B2%D0%B8-%D0%B8%D0%B7%D0%B1%D0%BE%D1%80%D0%B8", "text": "Провалът на преговорите за формиране на коалиция в Германия с участието на консерваторите от ХДС/ХСС, \"Зелените\" и Партията на свободните демократи (FDP) би трябвало да доведе до нови избори за Бундестаг.    Това заяви лидерът на Социалдемократическата партия на Германия (SPD) Мартин Шулц в интервю за \"Функе\".   Той също така потвърди, че неговата партия няма да преговаря за коалиция с консервативния блок, съставен от Християндемократическия съюз и Християнсоциалния съюз (ХДС/ХСС), докато негов лидер е Ангела Меркел.     \"Ако преговорите за коалиция нямат успех, ще са нужни нови избори. Отговорността за това ще носят Ангела Меркел, Хорст Зеехофер, Кристиан Линднер и Джем Йоздемир“, каза той.   Шулц заяви, че социалдемократите \"няма да бъдат включени в правителството начело с Меркел“. В същото време той отбеляза, че \"в ХДС отдавна открито говори за времето след нея\".   На 24 септември в Германия се проведоха парламентарни избори, но нито една партия не успя да получи абсолютно мнозинство. Трите формации, които изглеждат като единствена възможна коалиция, все още имат много различия помежду си, уточнява ТАСС.", "date": "2017.10.29", "title": "Шулц заговори за нови избори"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374497-15-000-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0-%D1%81%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D0%B2%D0%B0%D0%BB%D0%B8-%D0%B7%D0%B0-%D0%B8%D0%BD%D0%B2%D0%B8%D1%82%D1%80%D0%BE-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B8-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0", "text": "Над 15 000 са подадени молби за инвитро процедури у нас от началото на годината – въобще не са малко. Това каза пред „Фокус” д-р Минко Еврев - репродуктивен АГ специалист в Първа САГБАЛ „Св. София”. „В САГБАЛ „Св. София” от началото на годината са около 200. За прегледи са се записали около 400 двойки, но проблемът е такъв, че много от тях се нуждаят от предварително лечение - оперативно и/или медикаментозно.      След такова лечение е необходимо да мине определено време, за да се възстанови пациентът. Например, ако е открита миома и се налага нейното оперативно отстраняване, след операцията трябва да се изчака поне 6 месеца, за да се възстанови напълно маточната стена и организмът като цяло“, обясни д-р Еврев и уточни, че това е дребна операция, след която се изчаква половин година.     „Подобна е ситуацията и при махане на полипи и извършване на процедури в други клиники, което изисква пък поне три месеца за възстановяване на организма. Затова целият път е толкова продължителен, защото се изчаква определено време при такива ситуации преди самата инвитро процедура“, коментира той.     Д-р Еврев увери, че инвитро процедурата не е такава, каквато е била преди 10 години, а вече всичко е осъвременено. „Съществува кратък период, в който да се открие причината за безплодието. Междувременно могат да се открият противопоказания за извършване на инвитро лечението като ендокрийни, сексуално трансмисивни, генетични и емунологични заболявания.      След като излязат изследванията, започва стимулация на жената с цел да се получат повече от една яйцеклетка – това увеличава шанса многократно за забременяване. След това се добиват тези яйцеклетки чрез пункция – изваждат се зрели яйцеклетки, избира се ембриологичен метод за оплождане извън организма на жената. След това се изчакват докато станат зрели ембрионите и се връщат в матката на жената“, допълни той.     По думите му цялата процедура, в зависимост от схемата за стимулация, обикновено трае месец – месец и половина. „Ако опитът е неуспешен, задължително се добавят нови изследвания за по-редки заболявания, по-редки генетични, инфекциозни и специфични такива. Търсят се скрити инфекциозни причинители. При следващ опит задължително се променя схемата на стимулация и задължително се променя ембриологичното лечение и начина на извършване на оплождане“, каза още д-р Минко Еврев.", "date": "2017.10.29", "title": "15 000 български семейства са кандидатствали за инвитро процедури от началото на годината"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374498-%D1%88%D0%BE%D1%84%D1%8C%D0%BE%D1%80%D0%B8-%D1%81%D0%B8-%D0%BA%D1%83%D0%BF%D1%83%D0%B2%D0%B0%D1%82-%D1%81%D0%BA%D0%BE%D0%B1%D0%B8-%D0%B7%D0%B0-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B5-%D0%BA%D0%B0%D1%82%D0%BE-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%BA%D0%B0-%D0%B7%D0%B0-%D0%BA%D1%80%D0%B0%D0%B6%D0%B1%D0%B0", "text": "Всеки шофьор може свободно и законно да си закупи скоби досущ като тези за платено паркиране, за да закопчава сам колата си срещу кражба.    Услугата се предлага от водещи строителни фирми и водачите могат да се възползват от нея в интернет, пише в. \"Телеграф\".     Едно от дружествата дори рекламира продукта си на семинар на КАТ на тема \"Към визия \"нула\" жертви от пътнотранспортни произшествия\" в Правец. От броени седмици на онлайн пазара се предлагат жълтите ограничители и могат да се намерят в два размера.   Единият е за \"малки гуми\" с размер от 12 до 16 инча и широчина (следа) на гумата до 205 мм. Цената е 123,50 лв. Другият е за \"големи\" - от 17 до 20 инча и широчина 275 мм срещу 132.50 лв. Услугата е описана като средство \"за сигурност и спокойствие\".   Към всеки ограничител се предоставя и един ключ, за да може само собственикът на автомобила да закопчава и откопчава колата си. Засега най-много продажби са се осъществили в София.   \"Най-много поръчки имаме от водачи на БМВ, VW, Ауди, Мерцедес и Тойота\", признават продавачите на скоби.", "date": "2017.10.29", "title": "Шофьори си купуват скоби за паркиране като застраховка за кражба"}
{"url": "http://www.classa.bg/%D1%81%D0%B2%D1%8F%D1%82/item/374494-%D1%81%D0%B5%D0%BA%D1%80%D0%B5%D1%82%D0%B5%D0%BD-%D0%BF%D0%BB%D0%B0%D0%BD-%D0%BD%D0%B0-%D1%81%D0%B0%D1%89", "text": "Всички държави в розов цвят трябва да бъдат ликвидирани     Проектът няма нищо общо с класовата борба, нито с придобиването на природни ресурси.   След Големия Близък Изток американските стратези се готвят да превърнат в руини и цялата северозападна част на Латинска Америка.", "date": "2017.10.29", "title": "Секретен план на САЩ"}
{"url": "http://www.classa.bg/%D1%81%D0%B2%D1%8F%D1%82/item/374495-%D0%B2%D0%BE%D0%B9%D0%BD%D0%B0-%D0%BD%D0%B0-%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%8F-%D0%BF%D0%BE%D0%BB%D1%83%D0%BE%D1%81%D1%82%D1%80%D0%BE%D0%B2-%D1%89%D0%B5-%D0%B4%D0%BE%D0%B2%D0%B5%D0%B4%D0%B5-%D0%B4%D0%BE-%D1%81%D1%82%D0%BE%D1%82%D0%B8%D1%86%D0%B8-%D1%85%D0%B8%D0%BB%D1%8F%D0%B4%D0%B8-%D0%B6%D0%B5%D1%80%D1%82%D0%B2%D0%B8", "text": "Военен конфликт на Корейския полуостров, дори и без употребата на ядрено оръжие, ще доведе до стотици хиляди жертви още в първите дни. Това съобщава агенция “Блумбърг”, като се позовава на военни експерти.   По данни на Изследователската група към Конгреса на САЩ, дори КНДР “да прибегне единствено до обикновени въоръжения, броят на загиналите в първите дни на боевете ще варира от 30 000 до 300 000 души”, твърди агенцията.     Като аргумент те посочват, че заради високата концентрация на артилерия по границата севернокорейските военни “могат да изстрелват до 10 000 снаряда в минута”.     “Един конфликт, в хода на който КНДР използва своето ядрено, биологично или химическо оръжие, ще доведе до колосални жертви и ще засегне териториите на Япония и САЩ”, предупреждават експертите.     Подобно развитие на събитията може да доведе до мащабна мобилизация на американските въоръжени сили на Корейския полуостров и огромни загуби сред военните. Освен това, конфликтът може да ескалира и в него да бъдат въвлечени Китай, Япония и Русия, прогнозират анализаторите.", "date": "2017.10.29", "title": "Война на Корейския полуостров ще доведе до стотици хиляди жертви"}
{"url": "http://www.classa.bg/%D1%81%D0%B2%D1%8F%D1%82/item/374493-%D1%8F%D0%B4%D1%80%D0%B5%D0%BD%D0%B8%D1%8F-%D0%B0%D1%80%D1%81%D0%B5%D0%BD%D0%B0%D0%BB-%D0%BD%D0%B0-%D1%82%D1%80%D1%8A%D0%BC%D0%BF", "text": "Разказва и показва Ню Йорк Таймс (The New York Times), в опит да разобличи и разкритикува американския президент, заради претенциите му да го разширява и подновява.   Има много поучителни и познавателни графики, като (за по-добър преглед и прочит кликнете с мишката върху снимката):         На нея е показано, как с помощта на само 124 ядрени бойни глави, с обща мощност 475 килотона тротилов еквивалент може за минути да бъде унищожено 1/4 от населението на САЩ.   Общият брой на официално наличните ядрени бойни глави в САЩ е 4000 (четири хиляди), а около 2000 отделно все още очакват да бъдат обезвредени и ликвидирани.   В статията има още интересни, поучителни и познавателни графики. Оригиналът:    България не се споменава в статията, но това не пречи да направим някои груби оценки. Сигурен съм, че всички вие знаете, къде се намира най-българския град в САЩ Чикаго? За него, на горната графика са предвидени ТРИ ядрени удара. Чикаго е сравним и съпоставим по население с нашата столица София. Започвате ли да стопляте?    В София живее близо 30% от населението на България. По още една бомба за Пловдив и за Варна и около 50% от населението на страната ни … , но вие се сещате?   Такива ми ти работи!  ", "date": "2017.10.29", "title": "Ядрения арсенал на Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374487-%D0%BF%D0%BE%D1%81%D0%BB%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%BE%D0%B3%D1%8A%D0%BD%D1%8F", "text": "            „Надявам се, че моята смърт ще разбуди много хора.\" С тези драматични думи се обърна към обществеността човекът, който миналата седмица се самозапали във Варшава - очевидно в знак на протест срещу правителството на „Право и справедливост\".      срещу международната изолация на Полша, срещу съсипването на природата и овладяването на обществено-правната телевизия.\" А лидерът на управляващата партия Ярослав Качински дори бил изцапал ръцете си с кръв, добавя човекът-факла, решил да избере най-драстичната форма на политическия протест: самозапалването.     Именно защото е толкова шокиращо и драстично, самозапалването по политически причини осигурява най-важното нещо във всяка политическа комуникация: вниманието на обществеността. Едно от първите политически мотивирани самозапалвания през новото време беше осъществено във Виетнам през 1963 година. На 11 юни будисткият монах Тик Куанг Дук се заля със специална запалителна смес и пламна като факла в центъра на Сайгон. Други монаси и монахини легнаха на улицата, за да попречат на опитите да бъде спасен техният другар. Протестът на будистите срещу репресиите над тяхната общност във Виетнам сублимира тъкмо в това самозапалване – едно от първите политически мотивирани самоубийства в съвременната история. Именно то за пръв път показа колко е важно да шокираш общественото мнение. Защото ако не беше достигнало до широката общественост, самозапалването щеше да се окаже безсмислено, изпразнено от всякакво политическо съдържание.     През 20-и век броят на публичните самозапалвания рязко нарасна и то неслучайно успоредно с възхода на медиите. Протестът на Тик Куанг Дук беше последван от 101 други самозапалвания само в периода до 1970 година – 17 пъти повече от извършените в периода 1919-1962. Но тази смъртоносна игра с публичността е много рискована. Защото самозапалването, което няма аналог по своята шокираща драстичност, предизвиква у хората противополжни реакции, обяснява културоложката Сабине Щах, авторка на обширна монография за самозапалванията в държавите от някогашния Варшавски договор. Този акт поставя обществеността под натиск, но в същото време може да се тълкува двузначно: като израз на смелост и безкомпромисност и като потискащ жест на отчаяние.     Според Щах, точно тази амбивалентност предизвиква противоположните реакции: „Едни се възхищават, другите недвусмислено осъждат. А между тези две крайности има още много полутонове: несигурност, съмнения, нерешителност, объркване.\" Ето защо културоложката смята, че най-важното е да се изясни как гледаме на жертвата: „Дали като на пасивна жертва, която е извършила това деяние, защото е попаднала в капана на някаква идеология? Или пък като съзнателен акт на саможертва, който вече придобива статута на мъченичество.\"   Личните мотиви за всяко самозапалване са едно, а политическото му въздействие – съвсем друго. Този жест, който изглежда много архаичен, е опит за политическа комуникация, но извършителят не може по никакъв начин да повлияе на реакциите на обществеността. Неговото отчаяно деяние се превръща в екран, върху който могат да се прожектират какви ли не политически интерпретации. Това особено отчетливо пролича при Ян Палах, който нарече себе си „Факла номер 1\". На 1 януари 1969 година Палах се самозапали в центъра на Прага и почина три дни по-късно. В прощалното си писмо той беше написал, че заедно със своите съмишленици иска „да разбуди хората в тази страна\".   Според Сабине Щах, самозапалването на Ян Палах и до днес е обект на различни интерпретации. След падането на комунистическите режими в Източна Европа масово се наложи възгледът, че Ян Палах е бил герой, борещ се за демокрация, казва тя. И уточнява обаче, че е възможна и друга интерпретация: извършеното от Ян Палах е било апел за реформи в съществуващата политическа система и акт в подкрепа на идеалите на Пражката пролет. Тоест, че става дума не за революция, а за реформи. По времето на Студената война на Запад не виждаха тази тънка разлика и смятаха Палах за безкомпромисен революционер и борец за свобода.     И посланието, което със самозапалването си отправи тунизиецът Мохамед Буазизи през декември 2010 година, се оказва с две измерения. Младият продавач на плодове сложи край на живота си по този драстичен начин в знак на протест срещу произвола на властите. Много негови сънародници разбраха извършеното от него, защото сами всекидневно се бяха натъквали на корупция и злоупотреби със служебното положение. Но самият Буазизи идва ли е можел да очаква, че самозапалването му ще запали и фитила и на така наречената „Арабска пролет\" – на едно мощно политическо движение, което настояваше за повече човешки и граждански права.   Политическото послание на всяко самозапалване е многопластово. „Мъченикът\" всъщност няма власт над ефекта. Какво точно ще се окаже извършеното от него решава не той, а общественото мнение. Същото се отнася и до мъжа, самозапалил се миналата седмица във Варшава.", "date": "2017.10.29", "title": "Посланието на огъня"}
{"url": "http://www.classa.bg/%D1%81%D0%B2%D1%8F%D1%82/item/374488-%D0%BA%D0%BE%D0%BB%D0%BA%D0%BE-%D1%81%D1%82%D1%80%D1%83%D0%B2%D0%B0-%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "            Колко харчите на месец? Близо 60 000 германски студенти са отговорили на този въпрос през лятото на 2016 в рамките на мащабно проучване на германската академична организация „Щудентенверк\". Резултатът гласи: несемейните студенти, които живеят в едночленно домакинство, харчат средно по 918 евро на месец. За храна дават по 168 евро месечно, за дрехи – по 42 евро, за телефон и интернет – по 31 евро. Най-много отиват за квартира – средно по 323 евро на месец. А останалите - за книги, заведения и други.       Разбира се, от град до град има огромна разлика в наемите.Така например, докато едно жилище с площ от 30 кв м, намиращо се близо до университета, в Мюнхен струва 634 евро на месец, в Берлин цената му е 416 евро, а в Лайпциг – само 322 евро. Това става ясно от проучване на кьолнския Институт за германска икономика. Впрочем, Мюнхен е първенец и по цените на единичните стаи в т.нар. студентски споделен апартамент (на немски WG). Една такава стая там струва 570 евро на месец. Средната цена за цяла Германия възлиза на 353 евро месечно, като най-ниската е регистрирана в Котбус – само 200 евро на месец.   „За студентите с малък бюджет статите в студентски общежития се оказват единственото решение\", казва Бернхард Бьорзел от „Щудентенверк\". Средно стаите в общежития излизат по 238 евро на месец. За съжаление обаче броят на статите в общежитията далече не отговаря на нуждите. Запитванията многократно надхвърлят предлагането.     За онези, които нямат късмет с търсенето на квартира или пък не могат да си позволят такава, има и други алтернативи. Например: да живееш при пенсионер, на когото да помагаш при пазаруване, в домакинството или в градинската работа. Междувременно пенсионери предлагат стаи в жилищата си в общо 30 германски града. Концепцията на този проект за споделено живеене е следната: за един квадратен метър жилищно пространство студентът трябва да помага по един час на месец. За 15 квадрата съответно 15 часа и т.н. Младежите обаче сами трябва да плащат тока и водата, която изразходват. Повече информация за тази възможност можете да откриете тук:  .   Освен за наема, студентите трябва да отделят и два пъти в годината пари за т.нар. Студентски билет, включващ семестриалната такса и карта за обществения транспорт. И тези такси се различават силно в отделните федерални провинции. Така например през миналия семестър студентите в Пасау са плащали само по 72 евро на семестър, а в Хановер – по 425,06 евро.   За да вържат двата края, много от студентите в Германия са принудени да работят. Особено тези, които не получават стипендии и издръжка от родителите си. Важно е да се знае, че който печели не повече от 8820 евро годишно (от 2018: 9000 евро), не подлежи на данъчно облагане. Това важи, разбира се, и за българите сред студентите в Германия. Впрочем, от 2014-та насам те имат неограничено право на работа, стига да си намерят такава. Според проучване на „Щудентенверк\", близо 68% от студентите в Германия работят.", "date": "2017.10.29", "title": "Колко струва следването в Германия?"}
{"url": "http://www.classa.bg/%D1%81%D0%B2%D1%8F%D1%82/item/374489-%D0%BC%D0%B8%D1%82%D0%BE%D0%B2%D0%B5-%D0%B8-%D1%84%D0%B0%D0%BA%D1%82%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B4%D0%B6%D0%BE%D0%BD-%D1%84-%D0%BA%D0%B5%D0%BD%D0%B5%D0%B4%D0%B8", "text": "              И до днес той е сочен за убиеца на Джон Ф. Кенеди - Лий Харви Осуалд, бивш военен, служил няколко години във военноморските сили на САЩ. По време на покушението той е бил на 24 години. Осуалд се интересувал от идеите на марксизма и дори е живял няколко години в Съветския съюз.     И все пак: възможно ли е един-единствен човек да планира и извърши убийството на президента на САЩ?   Седмица след атентата президентът Линдън Джонсън възлага на специална комисия под ръководството на върховния съдия Ърл Уорън да разследва случая. През 1964 г. комисията излиза със заключението, че покушението е дело на един извършител - Лий Харви Осуалд, който няколко седмици преди фаталния 22 ноември 1963 започнал работа в един склад за учебници в Далас.    Именно от там били произведени изстрелите срещу президента Кенеди, а в помещението следователите открили три празни гилзи и оръжието на престъплението с пръстовите отпечатъци на Осуалд върху него. Освен това той отговарял на описанието на очевидци, които го забелязали на един от прозорците на сградата.     Но има и редица аргументи срещу версията, че Осуалд е действал сам. Така например той не само не е признал престъплението, но дори и е отричал да го е извършил. Следователите обаче така и не успели да го разпитат подробно, защото при прехвърлянето му в затвора е застрелян от мъж на име Джак Руби - на публично място и пред камерите на редица телевизии. Малко след това Осуалд умира в болницата от раните си.   Само минута и половина след като проехтяват изстрелите, полицай вече е в склада за учебници. Но той нито е превъзбуден, нито е запъхтян. Няколко свидетели на атентата твърдят, че са чули изстрели от противоположната страна - от малко затревено възвишение. Имало ли е зад него втори стрелец? Освен това вторият изстрел на Осуалд не само е засегнал гърлото на президента Кенеди, но е нанесъл и няколко рани на губернатора на Тексас Джон Конъли, който е седял на предната седалка - пред Джон Кенеди. Критиците не вярват в съществуването на някакъв \"магически куршум\", който на няколко пъти е променил траекторията си.   Именно въпросите без отговор и съществуващите противоречия, които остават необяснени, пораждат съмения в официалната версия за покушението. Същото важи и за ликвидирането на предполагаемия извършител на атентата, застрелян пред много хора. Неизяснен в достатъчна степен е също мотивът на Осуалд, твърди берлинският историк Кнуд Кракау. А според изследване, проведено през 2013 година, повече от половината анкетирани американски граждани са изразили съмнение в достоверността на теорията за единичния извършител на покушението срещу Кенеди.     Руснаците ли са били? Или убийството на 35-ия президент на САЩ е дело на американската мафия? А може би поръчителите трябва да се търсят в редиците на ЦРУ? Има дори хора, които са убедени, че извънземни са убили Кенеди. Версии колкото щете. Но нито една дотук не е била доказана.   Междувременно нови детайли могат да обяснят някои от загадките, например около т. нар. \"магически куршум\": преди се приемаше, че президентът Кенеди и губернаторът Конъли са седели на еднаква височина в колата. По-новите данни обаче говорят за това, че Конъли е седял на допълнителна седалка, която е била на 5 сантиметра по-ниско от седалката на Кенеди. Освен това той се бил обърнал точно в момента на изстрела. Ако вземем всичко това предвид, то вторият изстрел на Осуалд наистина би могъл да нанесе въпросните поражения на губернатора на Тексас.   След публикуването на доклада \"Уорън\" през 1964 година са правени и други разследвания. Но историците продължават да вярват в теорията, че Осуалд е действал сам. А причината за това - според Кнуд Кракау - е, че алтернативните теории са \"още по-неубедителни\".     Мнозина очакват, че разсекретяването на архивите сега ще отговори на редица въпроси. Например: защо ЦРУ е следяло Осуалд непосредствено преди извършването на покушението; дали са били допуснати грешки, които след това е трябвало да бъдат прикрити; какво е правил Лий Харви Осуалд в Мексико седем седмици преди атентата и дали се е опитвал да се сдобие със съветска виза?   А може би разсекретяването ще отговори и на въпроса, който президентът Доналд Тръмп загатна още в предизборната си кампания през 2016 година, а именно, че бащата на вътрешнопартийния му конкурент Тед Круз е бил свързан с Осуалд.   Без значение какво точно ще прочетем в тези архиви, едно е сигурно: че всяка една от страните по случая с убийството на Джон Ф. Кенеди ще намери аргументи в своя полза.", "date": "2017.10.29", "title": "Митове и факти за убийството на Джон Ф. Кенеди"}
{"url": "http://www.classa.bg/%D1%81%D0%B2%D1%8F%D1%82/item/374490-%D0%BF%D0%B0%D0%BF%D0%B0%D1%82%D0%B0-%D1%81%D1%8A%D0%B6%D0%B0%D0%BB%D1%8F%D0%B2%D0%B0-%D0%B7%D0%B0-%E2%80%9C%D0%B4%D1%80%D0%B0%D0%BC%D0%B0%D1%82%D0%B8%D1%87%D0%BD%D0%B0%D1%82%D0%B0-%D1%81%D1%82%D0%B5%D1%80%D0%B8%D0%BB%D0%BD%D0%BE%D1%81%D1%82%E2%80%9D-%D0%BD%D0%B0-%D0%B5%D1%81", "text": "            “Пред традицията предпочитаме предателството на идеалите, които създадоха величието на Европа”, подчерта папата пред участниците в конгрес за християнския принос към бъдещето на европейския проект.   “Отхвърлянето на онова, което идваше от бащите, бе последвано от време на драматична стерилност. Не само защото в Европа се раждат малко деца (…) и онези, които са били лишени от правото да се родят са многобройни, но също така защото тя се оказа неспособна да предаде на младите материалните и културни инструменти, за да се изправят пред бъдещето”, продължи главата на Римокатолическата църква.   Папата изтъкна в словото си отговорността на християните в Европа, която, поради “известен светски предразсъдък”, заточава религията в “една чисто лична и сантиментална сфера”.   Според него християните “са призовани да дадат отново душа на Европа, да събудят съвестта си, не за да заемат пространства, а за да насърчат процесите, които пораждат нови динамики”. Така те трябва да напомнят на ЕС, че “не е съвкупност от числа или институции, а е изграден от хора”.   “За съжаление, често се забелязва как всеки дебат се свежда лесно до обсъждане на числа. Няма граждани, има изборни бюлетини. Няма мигранти, има квоти. Няма работници, има икономически показатели. Няма бедни, има прагове на бедност”, отбеляза папа Франциск.    “Така конкретният характер на човешката личност е сведен до абстрактен принцип, който е по-удобен”, добави той.   Повтаряйки призива си за приемане на мигранти, той призна и необходимостта от “разумно” управление, за което е нужно “открито сърце”, но също “необходимост да се интегрират напълно” новопристигащите. А те, смята папа Франциск, са длъжни “да познават, да уважават и да възприемат културата, както и традициите на нацията, която ги приема”.   Накрая папата призова християните да проявят “творчество”, за да изпълни Европа “обещанието за мир” на нейните бащи основатели.   Припомняйки, че Италия отбеляза в последните дни стогодишнината от битката при Капорето, едно от най-тежките й поражения по време на Първата световна война, папата обясни, че тази драма показва, че “ако се скриеш зад собствените си позиции, накрая падаш”.   “Сега не е моментът да се правят окопи”, подчерта още папа Франциск.        ", "date": "2017.10.29", "title": "Папата съжалява за “драматичната стерилност” на ЕС"}
{"url": "http://www.classa.bg/%D1%81%D0%B2%D1%8F%D1%82/item/374491-%D0%B3%D0%B5%D0%B9%D0%BE%D0%B2%D0%B5-%D1%81%D1%8A%D1%81%E2%80%9D-%D1%81%D0%B8%D0%BD%D1%8F%E2%80%9D-%D0%BA%D1%80%D1%8A%D0%B2", "text": "Сред мъжете с нетрадиционна сексуална ориентация попадат и известни хора, включително политици, футболисти, министри, актьори, певци, музиканти и пр.     Гай Юлий Цезар не е бил содомит, но е бил бисексуален. Когато се връщали от военни походи, неговите войници пеели: “Скрийте жените; ние водим в Рим плешив развратник…”   Светоний писал, че Цезар обичал много жени, сред които мавританката Евноя, но най-силно обичал египетската царица Клеопатра. “Единственото петно върху целомъдрието му било съжителството му с Никомед, което било тежък и неизкупим позор, който предизвикал всеобщо неодобрение…”     Бисексуалност приписват и на Александър Македонски. Ето какво пише Плутарх: “Веднъж Филоксен, който командваше войските, стоял на брега на морето и написал на Александър, че при него се наминал тарантинецът Фьодор, който желаел да продаде две красиви момчета и питал царя дали не иска да ги купи. Александър бил силно възмутен от писмото и неведнъж се оплаквал на приятелите си, питайки – нима Филоксен толкова лошо мисли за него, че му предлага такава мерзост. Той наругал жестоко Филоксен в писмо и му заповядал да прогони Фьодор заедно със стоката му…”   И сред английските крале имало бисексуални. Едуард II, Джейкъб I и може би Вилхелм II са били бисексуални. Но само на Ричард Лъвското Сърце приписали содомитство, на базата на отношенията му с френския крал Филип II. В хроника от 1187 г. е написано, че двамата мъже били толкова близки, че и “през нощта споделяли и постелята си”.    Професор Джон Гилинхайм, бивш преподавател по история в Лондонското училище по икономика, предполага, че в този факт няма нищо сексуално. Той бил символ са единението между двете страни, което се припокрива с днешното фотографиране на политици.   Първият английски престолонаследник, който носи титлата “Уелски принц” – Едуард II, или Едуард Карнарвонски от династията на Плантагенетите, управлявал от 1307 до 1327 г., не предизвиква добри чувства у английските историци.   Сър У. Чърчил в “История на англоезичните народи” пише за него: “Развратен и слаб човек, в характера на когото имало много нелицеприятни черти. Неговата дружба със съветниците му надминавала границите на достойнството и приличието…”   През септември 1327 г. година го убили затворници… Загинали и царските любовници, които били горени с нажежено желязо…   Последният крал на Франция от династията Валоа – Хенрих III, син на Екатерина Медичи и брат на кралица Марго, бил заобиколен от любимци, които били наречени “миньони”. Съвременният френски историк и биограф на краля Филип Ерланже писал: “Пренебрегвайки обществото на жените, кралят намирал в обкръжението на своите фаворити не само физическо, но и емоционално удовлетворение. Те били искрено привързани помежду си, затова Хенрих не може да бъде обвинен в разврат…”   В содомитство е обвиняван и Иван Грозни, но още никой не е открил доказателство за това. Нещо повече – до края на живота си Иван Василиевич се увличал по жени.   За хомосексуализма на Адолф Хитлер се заговори, след като излезе книгата на германския историк Лотар Махтан. В нея той твърди, че навремето Хитлер разстрелял няколко високопоставени нацисти, за да скрие сексуалната си ориентация.   Той започнал да демонстрира нежни чувства към момчета на юношеска възраст.   Сократ формулирал представата за любовта между мъже. Той живял в Атина през 5 век пр.н.е., престанал да се занимава с житейски дела и изкарвал времето си под сянката на дървета, разсъждавайки за благодетелта, справедливостта и духовността. Пред учениците си той блестящо обосновал моралната етичност на еднополовата любов. Доказателства за това има в трудовете на Платон.    Сократ бил обвинен в ерес и развращаване на младежта и бил екзекутиран. Неговите диалози във “Федра” и “Пира” на Платон определят страстта между юноши като божествена намеса. Мъжът се прекланя не само пред физическото съвършенство на юношата, но и пред философската му красота. В бъдеще тази страст била наречена “платонична любов”, но гейовете разбират какво е искал да каже Сократ.   Хомосексуализъм приписват още на Леонардо да Винчи, Пьотр И. Чайковски, Оскар Уайлд, Анди Уорхъл – художник дизайнер, Фреди Меркюри, Жан Маре, Елтън Джон и др.", "date": "2017.10.29", "title": "Гейове със” синя” кръв"}
{"url": "http://www.classa.bg/%D1%81%D0%B2%D1%8F%D1%82/item/374492-%D0%B7%D0%B0%D0%B3%D0%BE%D0%B2%D0%BE%D1%80-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%BA%D0%B0%D1%81%D1%82%D1%80%D0%BE-%D0%BB%D1%8A%D1%81%D0%BD%D0%B0-%D0%BF%D0%BE%D0%BA%D1%80%D0%B0%D0%B9-%D0%B0%D1%80%D1%85%D0%B8%D0%B2%D0%B8%D1%82%D0%B5-%D0%B7%D0%B0-%D0%BA%D0%B5%D0%BD%D0%B5%D0%B4%D0%B8", "text": "Заговор за убийството на бившия кубински лидер Фидел Кастро лъсна сред  по-рано архиви, свързани с убийството на американския президент Джон Кенеди, предаде Washington post.   През ’60-те години източници от американското разузнаване са имали контакти с кубински дисиденти. Предлагани са им солидни за времето възнаграждения, за да ликвидират врага на Вашингтон. Сред обсъжданите начини за убийството му е отравяне, заразяване с болести и други. Контактите се прекратяват през 1964-та, като въпросните кубинци накрая се отказват от риска да се приближат толкова близо до лидера.     На Фидел се налага да отрича връзка с убийството на Кенеди. Една от версиите за опитите на разузнаването да го убие са именно предположенията, че той е замесен в убийството на 22 ноември 1963 година в Далас, Тексас. Комисия към ЦРУ заключава, че е малко вероятно Кастро да има вина, тъй като не е било в негов интерес.         Твърди се, че в началото на ’60-те е предлагана награда от 150 000 долара за “главите” на Фидел, брат му Раул и Ернесто че Гевара.   Това е само един от стотиците скандални случаи, които се крият в хилядите разсекретени документи.  За някои от тях се спекулира от десетилетия, други се оказват неизвестни за широката публика.   Бил ли е президентът Линдън Джонсън член на ку-клукс-клан? Според доклад на ФБР от 1964 година, “има доказателства” за това. Джонсън, се твърди в документа, е членувал в началото на политическата си кариера. Подробности обаче не са дадени. Вицепрезидент по време на управлението на Кенеди, той го наследява на поста веднага след покушението срещу него.   По отношение на убийството на Кенеди, става ясно, че въпреки дадените уверения, не е направено достатъчно за защитата на убиеца на държавния глава Лий Харви Осуалд. Той е ликвидиран от Джак Руби, който не след дълго умира от рак в затвора. ЦРУ е било притеснено от убеждението сред американското общество, че Осуалд не е действал сам. Остават спекулациите шпионин ли е бил Осуалд и за кое точно разузнаване е работел.   Други документи разкриват скандални моменти от личния живот на братята Кенеди и техни приближени, за които се счита, че директорът на ЦРУ Джей Едгар Хувър е държал като компромати. Става въпрос за секспартита, стриптийзьорки, като някои от присъствалите момичета след това мистериозно умират. Официално оповестената причина е самоубийство.   Припомняме, че Белият дом вчера (27 октомври) публикува подписан от президента на САЩ Доналд Тръмп меморандум във връзка с разсекретяването на 2 891 документи, свързани с убийството на Джон Кенеди. Но администрацията остави засекретени още няколкостотин документа с гриф за сигурност “Строго секретно”. Тръмп отбелязва, че част от документите няма да бъдат разкрити, тъй като е във вреда на националната сигурност.   Американският президент е наредил да се направи преглед на класифицирания статут на останалите документи през следващите 180 дни – до 26 април 2018 г.   Няколко часа преди да изтече 25-годишен краен срок (законът е от 1992 г. и крайният срок изтича на 26 октомври 2017 г.), 54 г. след убийството на Кенеди в Далас, Националният архив на САЩ публикува документите. На сайта на Националния архив се отбелязва, че 88% от документите са разсекретени.", "date": "2017.10.29", "title": "Заговор за убийство на Кастро лъсна покрай архивите за Кенеди"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374484-%D0%BD%D0%B0%D0%B9-%D0%BD%D0%BE%D0%B2%D0%BE%D1%82%D0%BE-%D1%87%D1%83%D0%B4%D0%BE-%D0%BD%D0%B0-%D1%81%D0%B2%D0%B5%D1%82%D0%B0", "text": "Специалисти от архитектурното бюро Vincent Callebaut Architectures представиха иновационен проект за нов екологичен хотел на Филипините. Проектът представлява хотел във формата на раковина и кули, разположени в крайбрежна лагуна, пишат местни медии. Архитектите били вдъхновени от естествените форми на бреговата линия.    Екологичният проект Nautilus Eco-Resort бил наречен така във връзка с легендарния капитан Немо от романа на Жул Верн, като идеята е, че се използват различни възобновяеми източници на енергия, чиито излишъци ще се пренасочват към общински учреждения.        Спиралното разположение на сградата е изчислено спрямо числото на Фибоначи, което архитектите използват в качеството на \"Златно сечение\" за създаването на визуално привлекателни проекти.        Целта на проекта се заключава в това, средствата, получени от туризъм, за помогнат да се финансира работата на учените, а туристите от своя страна ще бъдат първите, които ще се запознаят с откритията и разработките на еколозите.      В хотела наведнъж ще могат да почиват повече от 500 гости.", "date": "2017.10.29", "title": "Най-новото чудо на света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374485-%D0%BE%D1%82-%D0%BA%D0%BE%D0%B3%D0%BE-%D0%B5-%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D0%BC%D0%B0%D1%80%D0%B8%D1%8F-%D0%B8%D0%BB%D0%B8%D0%B5%D0%B2%D0%B0", "text": "Нов пикантен слух разтърси светските среди. Шушука се, че детето на Мария Илиева е от Георги Мамалев. Култовата шега се породи заради участието на Мария Илиева в представлението на „Оркестър без име\" – в новата сценична версия тя ще е в ролята на Ваня. Шоуто е режисирано от Борис Радев,премиерата е на 1 ноември в „Арена Армеец\".      Припомняме, че Мария Илиева събра хиляди поздравления и сподели, че бебето ще е момче. За сега пази в тайна името на мъника, но изглежда ослепително на снимката, с която обяви бременността си.      Иначе най-упорита мълва за най-вероятен баща се носи за 26-годишният Георги Михайлов-син на богата фамилия, отракан младеж, който очевидно си пада по отракани какички. Мария не крие, че хубавецът е с 13 години по-млад от нея и й е взел акъла.", "date": "2017.10.29", "title": "От кого е бременна Мария Илиева"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374486-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Трябва спешно да потърсите допълнителни доходи. Вслушайте се в съветите на приятели и познати. В бизнеса, ще стигнете дотам, че скоро ще получавате, отлични приходи от свършената работа. Имате отлично чувство за хумор, което ще ви помогне да се справите с всички кавги и конфликти. Решете миналите проблеми, които не са изчезнали, а само са се прикрили. Получавайки нови знания, скоро може да заемете обещаваща позиция. Бизнесмените, ги очакват печеливши сделки и закупуване на стоки на ниски цени. В любовта, все още не сте готови за промяна, така че изчакайте. Очакват ви нови и грандиозни проекти. Ако приятелите ви помогнат да ги реализирате, не забравяйте да им се отблагодарите. Този ден, ще е един от най-печелившите през месеца. Така че, гледайте да не пропуснете шанса да спечелите пари. В личния си живот, действайте смело и свободно, така ще получите всичко, което желаете. Очаква ви предложение за изгодна работа. Но, ако не сте готови да поемете нещо радикално ново, тогава не предприемайте нищо. Възможен е критичен момент във връзката ви. Основното е, да не показвате страх и леност. В края на краищата, любовта е като работата, трябва упорито да се трудите за нея всеки ден. Ще слушате мнението на всички наоколо, което ще е полезно за вашата работа. От почитатели няма да се отървете, особено ако посетите козметичен салон. Във финансовата сфера, бури и катаклизми не ви заплашват, но спестовността няма да е излишна. Бъдете внимателни, докато шофирате. Поемете повече работа, за да докажете уменията си на вашите началници. Получената информация, ще бъде толкова много, че ще трябва стриктно да я анализирате. При всеки възможен сценарий, няма да се сблъскате със сериозни проблеми в личния си живот. Толкова искрено обичате и се доверявате на близките си, че те с удоволствие ви отговарят със същото. Ще се придвижвате към целта си, така че до вечерта, ще събирате плодовете на труда си. Основното нещо е, да не губите доверие във вашите способности. Във финансово отношение може лесно да се справите с проблемите, които ще възникнат внезапно. Семейните, трябва да обърнат внимание на образованието на децата и да се погрижат за ежедневните проблеми. Очаква ви успех в бизнеса, ако не започнете да се измъчвате с мисли за кариерата. По природа вие сте не многословни, което ще ви помогне да избегнете конфликти с хората. Един добър ден за преговори и бизнес пътувания. Здравето ви е добро, но вечерта в добре, да не посещавате масови събирания.   Бюджетът ви, ще се увеличи значително, така че разходите ви няма да изглеждат обременяващи. Отлично време, за установяване на нови контакти в професионалното направление. В личния си живот, е добре да направите временна пауза. Възможно е любимият човек, да е малко уморен от вашите странности и амбиции. Бъдете търпеливи и сдържани. Очаква ви ден изпълнен с новини и ярки събития. За да се отървете от натрупания стрес, първо трябва да помислите за себе си и да отхвърлите проблемите. Да стоите в самота в личния живот, няма да ви е от полза. В семейството очаквайте приятни изненади и посрещане на гости. Обвързаните, трябва да обърнат внимание на реакцията към поведението им, на техните близки. След като си направите заключения, продължете напред. В живота ви, може да се появи богат покровител, който щедро да ви даде голяма сума пари. Днес съществува риск от нараняване, така че не пътувайте надалеч. Предстои ви победа над конкурентите и успех в интелектуалната дейност. Ако шефовете ви, забележат вашето постоянство и отговорност, ще ви възнаградят. Креативните, ще направят пауза, която ще им позволи да създадат блестящ проект в бъдеще. В личния живот, силите няма да ви стигат, затова бъдете внимателни.", "date": "2017.10.29", "title": "Дневен хороскоп 29 октомври"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374483-%D1%81%D0%B2%D0%B0%D1%82%D0%B1%D0%B8%D1%82%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%81%D0%BE%D1%86%D0%B0", "text": "Дрон, фойерверки, екстравагантни фотосесии, деликатеси и скъпо шампанско... нещата, без която нито една съвременна сватба не минава. Но не такава е била картината по времето на соца. Мнозина ще се върнат назад, назад във времето и ще си припомнят как са си казали „ДА\" с любимият човек. Други пък ще си спомнят разказите на родителите си каква сватба са имали и ще се заровят в семейните албуми. Ще се върнем назад във времето и ще ви покажем как пловдивчани са се женили през 70-те .    По време на соца да живееш на семейни начела е било немислимо. И не само, защото партията не е разрешавала да не се уронва социалистическия морал, а и заради ергенския данък, които всяка изминала година се е увеличавал. Пловдивчани са чакали с нетърпение някой от „родата\" да се зажени, защото имало ядене и пиене на корем, танци и много забава. Месеци наред са продължавали приготовленията.    Роклите и костюмите са се шиели при частни шивачки, тъй като бутиците по онова време са били нещо непознато. Бели, прави, тук там с перли и дантела са били тоалетите на пловдивчанки. Булките задължително носели воал, а понякога и шапки. Ръкавиците са били неизменна част от стайлинга на булката.      Еднотипни са били гримът и прическите. Преди сватбата фризьорите са ходели в дома на жената. Повечето дами са били с кок, а в много редки случаи косата е била на букли. Гримът е бил лек – червило, руж и спирала. Той е бил поставян или от самата младоженка или от нейни приятелки. В деня на бракосъчетанието празненствата са започвали от ранни зори.    Масите в домовете на влюбените са били разпънати и отрупани с леки мезета за гостите. Както и сега, булката е била извеждана с музика, а пред домът й се извивало хоро, в което задължително се включвали всички съседи.        А колите... цяло чудо било ако младоженците пристигнели с Чайка. Това било сигурен знак, че не са случайни, а в родатата има някоя важна особа от Окръжния комитет на партията.   Типичните возила са били Лади, Волги, Варшави и разбира се Жигули. Повечето гости пък били превозвани от специално наети автобуси. Колата на булката е била украсявана с ленти и цветчета.      В Пловдив младите влюбени са можели да си кажат „ДА\" на три места- Младоженския дом в центъра, този в Стария град и във вече несъществуващия в Кършияка, на булевард „Васил Априлов\".    По време на соца църковните бракове били забранени със закон. Това обаче не пречело много двойки тайно да се вричат един на друг и пред Бог, само че попът идвал в къщи.              След официалната част в съвета идвало времето и за веселата част. В Пловдив традиция било да се правят пищни сватби в големите ресторанти на хотелите. Семействата на булката и младоженеца събирали най- малко 200 гости, като се канели роднини до девето коляно.    Било недопустимо да пропуснеш някоя далечна леля или братовчедка, защото после можело да се окаже, че половината рода не ти говори.      Пет са били местата, достатъчно големи да поберат всички сватбари, като най-предпочитан, но и най-скъп е бил Тримонциум. Той е следван от хотелите Марица, България и Лайпциг, а по-късно във времето и Новотела.        Музиката е била на живо, изпълнявана от оркестъра на ресторанта. Предимно се е слушало естрада, естествено традиционни хора, а при по претенциозните и джаз. Западноевропейските парчета са били забранени.    И докато едни са пеели и танцували, други са наблягали на ядене и пиене. Редена салата и мешана скара е било менюто на 90 процента от сватбите по това време. За пиене се е сервирало вино и ракия. Ако в родата имало някой международен шофьор, на масата на младоженците имало и бутилка уиски.    И преди, както и сега, младоженците минавали сред гостите за т.нар. даряване. На сватбата младото семейство се снабдявало със сервизи / поне 5 броя/, прибори за хранене, завивки, покривки, булани и китеници за 50 години напред. По-близките роднини дарявали пари, които нижели на огърлица, с която гиздели булката. На най- заможните сватби огърлиците били от двайсетолевки, при по-бедните - двулевки.    През последните години в сватбените ритуали се появиха много модерни ритуали, заимствани от западните сватби- хвърляне на букет, сваляне на жартиер, рязане на торта са част от забавните традиции сега. По времето на соца обаче това е липсвало в програмата.      Типичните сватби през 70-те и 80-те са били дневни. Тържеството е продължавало най-късно до 17-18 часа. След това всички са ходели на гости у младото семейство, пише trafficnews.bg. Предварително домакините са заредили масите с мезета луканка и кашкавал и празникът продължавал до сутринта.    По време на соца също е имало фотосесии, но всички били в студия. Най-големи в Пловдив са били 7, които са се намирали в центъра на града. Младите са правили и снимки и на открито. Задължителните места за снимки били паметникът на Альоша и Братската могила. Там те поднасяли и позирали скромно до комунистическите символи.  ", "date": "2017.10.29", "title": "Сватбите в България по време на соца"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374482-%D1%80%D0%BE%D0%B4%D0%BD%D0%B8-%D0%B7%D0%BD%D0%B0%D0%BC%D0%B5%D0%BD%D0%B8%D1%82%D0%BE%D1%81%D1%82%D0%B8-%D1%81%D0%B8-%D1%80%D0%B0%D0%B7%D0%BC%D0%B5%D0%BD%D0%B8%D1%85%D0%B0-%D0%B3%D0%B0%D0%B4%D0%B6%D0%B5%D1%82%D0%B0%D1%82%D0%B0", "text": "Оказва се, че много често популярните личности крадат гаджета на свои колеги. Ето част от родните звезди които си поделят гаджетата си, подбрани от вестник \"ШОУ\".       Коко Динев не случайно е наречен „осеменителят\" на фолкпевиците. Популярните певици в леглото му са повече от пръстите на двете му ръце. Още навремето Софи Маринова е минала през леглото му, а слуховете го свързват с Джена и Преслава. По-дълги връзки той има с Нелина, Анелия и Емилия. До ден днешен се смята, че синът на Нелинае от Коко, но и двамата отричат. Анелия е единствената жена, която успява да го заведе пред олтара и го дарява с дъщеря Ивона. По късно Коко се събира с Емилия и официално им се раждатдве деца. Малко след появата на второто им дете двамата се разделиха окончателно. Нелина никога не е показвала човек до себе си. Анелия смени няколко гаджета. Носят се слухове, че Коко е сменил Емилия с адвокатка.      Една от най-големите любови на Слави е Алекс Раева, която бе беквокалистка в Куку Бенд. Говори се, че дори е направила аборт от Дългия. Отношенията им обаче се изостриха и след като сераделиха той я изгони и от бенда. От ласките му е опитвала и Гери Дончева. Там обаче се говори за кратка авантюра. В никакъв случай Дончева не може да бъде конкуренция на Алекс за сърцето на шоумена. Негови колеги са категорични, че той най-много е обичал Раева. Тя преживя страхотенлюбовен роман с диджей Дончо, но преди няколко месеца се разделиха. Слави дълго време заспиваше до танцьорката Мартина, докато тя не му би шута и се омъжи за друг.    Деси е първата жена успяла да омае и закове в оковите си вафления бос Галин. Тя заведе Галин Атанасов до олтара, но брака им изтрая много кратко. По-късно Галин кани в заведението си на участия прохождащата тогава певица Галена. Между двамата прехвърчат искри. Плод на любовта им са две момчета. Днес Галена и Галин са пример за сплотено семейство и доказват, че и в шоубизнеса може да има сериозна връзка. След проваления си брак Деси се залюби с младияММА боец Светлозар Савов. Той й би шута, обяснявайки, че тя не иска да му роди дете. Деси в момента е бременна от гаджето си Благой Найденов, който е 18-години по-млад от певицата.       Журналистката Вихра Петрова и продуцентът Иван Христо загърбиха дългата си връзка. Водещият се пусна в любовна авантюра с нейната колежка Ирина Тенчева, която по онова време също е семейна. Вихра премина през ада, след като бившият й мъж я изключи от програмната схема и проектите си. Той заживя с Ирина, а плод на любовта им е едно момче.      Багата може да се похвали, че е минал и двете Златки. Първо Черната се въргаляше в леглото му, а след Това и Русата. Преди няколко години двете заживяха под един покрив във ВИП Брадър и показаха, че нямат проблем, че са делили един и същ мъж. Към днешна дата Златка Димитрова е щастлива с приятеля си Миро, от когото има син. Русата Златка пък мачка чаршафите с боксьора Георги Валентинов, който е доста по-млад от нея. Багата заживя с приятелката си Любина в САЩ и стана баща на син.     Жени Калканджиева и Тачо бяха сочени дълго време за сплотено семейство, докато не стана ясно, че той й кръшка с моделката Зорница Линдарева. Изложи публично Жени, която бързо му прости и го прибра вкъщи. Нещо повече, стана приятелка с любовницата на Тачо. Зорница пък не е афиширала връзка, след като9 бе подложена на публичен линч, заради любовта си към женен мъж.     Двете актриси не могат да се дишат, а причината е режисьора Мартин Макариев. Печеливша се оказа Луиза, която се венча за него на тайна сватба преди няколко месеца. В разкритие на сагата семействата на Елена Петрова и това на Макариев, бяха подложени на карта. И двете актриси Мартин залюбил, докато бил женен. Залъгал Луиза, че ще се разведе, докато Петрова била готова да е само любовница.       Поп иконата била на крачка да се омъжи за министър Красен Кралев. Той обаче я заменил с водещата на новините по Би Ти Ви Виктория Петрова. Днес Кралев и Мария са в прекрасни отношения, което не се харесва на ревнивата Виктория. Говори се, че отношенията между двойката не са много гладки. Мария пази лични си живот ревниво, но скоро младокът АтанасИлиева разкри отношенията си с доста по-възрастната си колежка.  ", "date": "2017.10.29", "title": "Родни знаменитости си размениха гаджетата"}
