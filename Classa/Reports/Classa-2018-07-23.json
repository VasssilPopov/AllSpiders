{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384410-%D0%BA%D0%B0%D1%82%D0%B0%D0%BB%D0%B8%D0%B7%D0%B0%D1%82%D0%BE%D1%80-%D0%B7%D0%B0-%D0%BA%D0%BE%D0%BD%D1%81%D0%BE%D0%BB%D0%B8%D0%B4%D0%B8%D1%80%D0%B0%D0%BD%D0%B5", "text": "Присъединяването на България към банковия съюз ще е катализатор за консолидацията на сектора в България. В същото време то няма да повлияе на условията по кредитите за клиентите. Това прогнозира председателят на Асоциацията на българските банки Петър Андронов пред БНР. Андронов коментира, че окрупняването на банковия сектор, което се случва от няколко години, ще продължи и в бъдеще, а присъединяването към банковия съюз може да го ускори. Според Андронов играчите на пазара намаляват заради ограничеността му и сливането и придобиването на финансови институции не е приключило. „Не очакваме да се променят драматично взаимоотношенията между банките и клиентите след присъединяването към банковия съюз\", каза още Андронов. Според него наблюдението на системата от Европейската централна банка (ЕЦБ), а не само от Българската народна банка (БНБ), е „дългосрочен сертификат за качество\". „Ако това се случи успешно, в дългосрочен план кредитирането ще стане по-евтино заради подобреното качество на финансовото посредничество\", смята Андронов. Той добави, че българските банки не се притесняват от надзор от страна на ЕЦБ, още повече, че част от тях вече косвено са подложени на такъв през банките-майки. Все пак Андронов обясни, че има много въпроси около самия процес по влизане в банковия съюз. Не е ясно колко точно банки ще бъдат наблюдавани от ЕЦБ, дали няма да бъдат поставени допълнителни изисквания, които да са в тежест за сектора. Притесненията идвали от това, че за България се прилага различен подход в сравнение със страните, чиито банки вече се наблюдават от ЕЦБ. Причината е, че досега присъединяването към банковия съюз се случваше след приемането на страната в еврозоната. В случая с България това ще стане при влизането на страната в чакалнята за еврозоната. Самото приемане на еврото може да отнеме години. Преди влизането в банковия съюз ЕЦБ трябва да направи преглед на качеството на активите на българските банки, както и на това дали законодателството дава възможност решенията на европейския банков регулатор да се прилагат директно в страната. След това трябва да се реши колко и кои банки ще са под прекия надзор на ЕЦБ. Тя ще контролира системата съвместно с БНБ, коментира Андронов. Той добави, че няма притеснения за предстоящата оценка на активите, тъй като системата вече премина през стрестестове. Те показаха „проблеми от ограничен характер и с управляем мащаб\" и в голямата си част вече са решени.", "date": "2018.07.23", "title": "Катализатор за консолидиране"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384407-%D1%8F%D0%BF%D0%BE%D0%BD%D0%B8%D1%8F-%D0%BF%D1%80%D0%B8%D0%B5%D0%BC%D0%B0-%D1%87%D1%83%D0%B6%D0%B4%D0%B8-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8", "text": "Чуждестранни касиери и болногледачи вече не са рядкост в Япония, особено в градските райони. Броят на чуждите работници расте бързо напоследък – те са вече 1,3 млн. души, около 2% от работната сила. Въпреки че визи на теория се дават главно на високо квалифицирани работници, в Япония се приемат и по-слабо квалифицирани, като студенти и треньори или като имигранти с японско потекло. През юни правителството обяви, че ще пусне „визи за определени умения\", за да привлече 500 000 нови работници до 2025 г. – в земеделието, строителството, хотелиерството, медицинското обслужване и корабостроенето. Япония винаги е била предпазлива към приемането на чужденци. Тя е една от етнически най-хомогенните страни в богатия свят: само 2% от жителите й са чужденци, спрямо 4% в Южна Корея и 16% във Франция. Причините за това варират от страховете, че дошлите отвън ще донесат престъпност и ще навредят на установените социални порядки, до притеснения, че японците няма да могат да общуват с тях както трябва. Но японското население застарява и се смалява. За да запълни недостига на работна ръка, предизвикан от намаляващото население в трудоспособна възраст, правителствената политика се е насочила към привличането на работа на повече жени и стари хора и към използването на изкуствен интелект. Стана ясно обаче, че това не е достатъчно; бизнесът иска чужденци, които да му помогнат да запази конкурентоспособността си и да стане по-глобален. Натискът от бизнеса наистина е сериозно основание за промяна на посоката. За последните 20 години броят на работниците под 30 години се сви с една четвърт. Друга последица от остаряването на населението е създаването на нови работни места, особено за социални работници, където обаче заплащането е непривлекателно за повечето японци. Свободните работни места са с 60% повече от търсещите работа. Сектори като земеделието и строителството, както и здравните грижи все повече зависят от чужденците. При туристическия бум зачестилите контакти с чужденци увериха японците, особено по-младите, че могат да се разбират с тях. Според социологическо проучване от миналата година общественото мнение е напълно разделено по въпроса дали Япония трябва да приеме повече чуждестранни работници – 42% са съгласни, 42% са против. Но 60% от хората между 18 и 29 години – два пъти повече от тези над 70 г., казват „да\". Привличането на чужди работници няма да е лесно. Голяма пречка е езиковата бариера. Познанията по японски език не са задължителни за висококвалифицираните работници, кандидатстващи за виза, но едва в шепа компании работният език е английският. На по-ниско поставените работници, които трябва да държат изпит по японски, не им се разрешава да доведат семействата си, няма да имат право на това дори и при „виза за определени умения\". А фирми, при които кариерата зависи повече от старшинството, отколкото от заслугите, и в които дългите часове работа са норма, трудно ще привлекат чужденци. Япония също така трябва да направи повече, за да помогне на чужденците да се интегрират. Приемайки малък брой висококвалифицирани работници, Япония можеше да мине и без интеграционна политика. Но с увеличаването на имигрантите, и особено на ниско квалифицираните работници, този пропуск заплашва да разпали тревогите, които подтикнаха правителството да ограничи имиграцията, като преди всичко се предпази от гетоизацията и бедността.", "date": "2018.07.23", "title": "Япония приема чужди работници"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384408-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BF%D0%B8%D1%82%D0%B0-%D0%B1%D1%81%D0%BF-%D0%B7%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0", "text": "ГЕРБ попитаха БСП дали са изчислили финансова страна на обещанията си, дадени в управленската програма на левицата „Визия за България\". „Вчера в „Зала 3\" на НДК, където се проведоха най-значимите срещи от европредседателството, БСП представи проекта си „Визия за България\". Никой от БСП обаче не каза откъде ще дойдат парите за тези техни мечти\". Това каза зам.-шефът на ГЕРБ Цветан Цветанов в Казанлък. Той напомни, че след управление на БСП винаги има хаос и дефицит поне 5%. Цветанов допълни, че е много лесно да кажеш нещо популистко и добре звучащо, но е трудно впоследствие да изпълниш поетите обещания. „Затова политиката е за отговорни хора, които могат да изпълняват ангажиментите си към хората\", обясни той. Цветанов припомни вчерашните обещания на БСП – безплатни детски градини, минимална работна заплата 60% от средната, още по-високи пенсии, прогресивен данък. „Не чухме обаче какви са финансовите параметри на тези искания, не казаха дали това отново няма да изстреля дефицита в неразумни от икономическа гледна точка стойности\", каза Цветанов. „Чуха се призиви за промяна на системата, за национализация. Тази страница е отдавна затворена и ние вървим напред\", допълни още той. Цветанов коментира и вчерашните обвинения на ГЕРБ към Корнелия Нинова, че е отговорна за провокациите в с. Шарково. „Ако това се окаже вярно – то това би било много ниско и безотговорно поведение. Докато ние сме били в опозиция никога не сме се заигравали със страховете на хората\", категоричен бе зам.-председателят на ГЕРБ.", "date": "2018.07.23", "title": "Цветанов пита БСП за финансовата страна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384409-%D0%BB%D0%BE%D0%BD%D0%B4%D0%BE%D0%BD-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B5-%D0%BF%D0%BB%D0%B0%D1%82%D0%B8-%D1%81%D0%BC%D0%B5%D1%82%D0%BA%D0%B0%D1%82%D0%B0-%D0%B7%D0%B0-%D1%80%D0%B0%D0%B7%D0%B2%D0%BE%D0%B4%D0%B0-%D1%81-%D0%B5%D1%81", "text": "Новият британски министър за Брекзит Доминик Рааб предупреди, че Лондон може да не плати „сметката по развода\" с ЕС, възлизаща на 39 милиарда британски лири, ако не бъде постигнато търговско споразумение с евросъюза, предаде БТА. Пред британският вестник „Сънди телеграф\" Рааб е посочил, че трябва да има „обвързаност\" между това Великобритания да плати сумата за излизането си от евросъюза и възможността за изграждане на нови отношения с ЕС. Той се позова на член 50 от Лисабонския договор, който урежда процедурата за напускането на блока. Текстът изисква, когато преговаряме по споразумението за напускане, да има бъдещо рамково споразумение за новите отношения, които ще имаме с ЕС в бъдеще, така че двете неща са свързани, подчертава Рааб пред изданието. Той допълни, че не може едната страна да изпълнява своите ангажименти по сделката, а другата – не, или пък да се бави, или да не поема ангажименти. Великобритания и ЕС все още са далеч в постигането на съгласие по условията на ново търговско споразумение. Освен това Консервативната партия на Мей не е единна в позицията си каква политика за Брекзит да подкрепя", "date": "2018.07.23", "title": "Лондон може да не плати сметката за развода с ЕС"}
{"url": "http://www.classa.bg/%D1%81%D0%B2%D1%8F%D1%82/item/384401-%D0%B2%D1%83%D0%BB%D0%BA%D0%B0%D0%BD%D1%8A%D1%82-%D0%BA%D0%B8%D0%BB%D0%B0%D1%83%D0%B5%D0%B0-%D1%81%D1%8A%D0%B7%D0%B4%D0%B0%D0%B2%D0%B0-%D0%BD%D0%BE%D0%B2-%D0%BE%D1%81%D1%82%D1%80%D0%BE%D0%B2-%D0%BA%D1%80%D0%B0%D0%B9-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D1%85%D0%B0%D0%B2%D0%B0%D0%B9", "text": "Един остров се появи край брега на главния остров на Хавай (САЩ) като продукт на потока от лава на вулкана Килауеа, чиято дейност не е спряла, откакто изригна в началото на май.   Новият остров се появи преди малко повече от седмица на мястото, където Фисура 8 на вулкана влиза в контакт с океана и представлява формация с диаметър между 6 и 9 метра.   Островът бе идентифициран от Американската геологическа служба (USGS) като могила, натрупване на лава под водата, която в крайна сметка се появява на повърхността заради подводното налягане.   Островът остана отделен от брега за няколко дни, докато натрупването на лава създаде нещо като мост към главния остров на Хавай, според USGS.", "date": "2018.07.23", "title": "Вулканът Килауеа създава нов остров край бреговете на Хавай"}
{"url": "http://www.classa.bg/%D1%81%D0%B2%D1%8F%D1%82/item/384402-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82-%D0%BF%D1%8A%D1%80%D0%B2%D0%BE%D1%82%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE,-%D0%BF%D0%BE%D0%BA%D0%B0%D0%B7%D0%B2%D0%B0%D1%89%D0%BE-%D0%BF%D0%BE%D0%BB%D0%BE%D0%B6%D0%B8%D1%82%D0%B5%D0%BB%D0%BD%D0%B0-%D1%82%D0%B5%D0%BD%D0%B4%D0%B5%D0%BD%D1%86%D0%B8%D1%8F-%D0%BF%D1%80%D0%B8-%D0%BF%D0%B0%D1%86%D0%B8%D0%B5%D0%BD%D1%82%D0%B8-%D1%81-%D0%B0%D0%BB%D1%86%D1%85%D0%B0%D0%B9%D0%BC%D0%B5%D1%80", "text": "Днес няма ефективно лечение за болестта на Алцхаймер, но последният опит за ново лекарство изглежда предлага положителна перспектива в борбата с тази болест, съобщава USA Today. Лекарството ще бъде представено на най-голямата годишна изследователска конференция по тази болест, която започна вчера в Чикаго, САЩ.   Според медията, експерименталното лекарство наречено BAN2401 изглежда елиминира амилоида, протеин, който е отличителен белег на болестта на Алцхаймер. Всички предишни опити, които атакуват амилоида, дори и тези, които струват стотици милиони долари, са се провалили при пациентите. Новото проучване показва, че провалът се дължи на факта, че са приложени късно и в недостатъчни количества.   \"Трябва да започнете да действате рано и да бъдете много агресивни\", казва Рейза Спелинг, директор на Центъра за изследване и лечение на болестта на Алцхаймер в болницата \"Бригъм\" и женската болница в Бостън.   Според представители на американската компания Biogen, която развива лекарството с японската компания Essai от осемнадесет месеца, пациенти получили най-високата доза, са имали драматичен спад на амилоида в мозъка и прогресията на заболяването е намаляла. Въпреки това изследователите признават, че все още не е ясно кога точно трябва да започне лечението.   Въпреки че анти-амилоидните лекарства все още се смятат за най-обещаващи за лечение на ранните форми на болестта на Алцхаймер, изследователите разработват и лекарства, които действат върху други аспекти на болестта. Така, позитронната емисионна томография или PET може да визуализира натрупването на друг протеин, характерен за болестта на Алцхаймер, наречен тау.   Проучванията понастоящем са в ход, за да се види дали лекарствата, които премахват тау протеин, ще бъдат от полза за хората с болестта на Алцхаймер. Според учения комбинацията от лечения, може би антиамилоиден препарат и друг - антитау, може да бъде най-добрият подход, особено когато болестта се развива.", "date": "2018.07.23", "title": "Представят първото лекарство, показващо положителна тенденция при пациенти с Алцхаймер"}
{"url": "http://www.classa.bg/%D1%81%D0%B2%D1%8F%D1%82/item/384403-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8%D1%81%D0%BA%D0%B0-%D0%B4%D0%B0-%D0%BD%D0%B0%D0%B5%D0%BC%D0%B5-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8-%D0%B2%D0%BE%D0%B9%D0%BD%D0%B8%D1%86%D0%B8", "text": "Въоръжените сили на Германия проучват идеята за отваряне на редиците си за чужденци, за да се справят с недостига на родни наборници. Augsburger Allgemeine съобщава за това, като посочва, че целта е да привлече външни лица, с обещанието за предоставяне на немско гражданство.   Идеята се основава на предположението, че всеки, който реши да рискува живота си за Германия, заслужава да бъде гражданин на тази страна. \"Бундесверът [въоръжените сили] ще расте, нуждаем се от квалифициран персонал, затова се опитваме да се справим с всички възможни варианти\", каза говорител на военните в немския вестник. Въпреки това чужденците, които германското министерство на отбраната би могло да покани във въоръжените сили, са ограничени до гражданите на Европейския съюз \"в рамките на европейското свободно движение\", обясни говорителят Флориан Хан от християнския Социален съюз на Бавария ( CSU), който е представил предложението.   Но фракцията на германските социалдемократи (СПД) критикува намерението, като заявява, че всеки наемник трябва първо да стане германски гражданин, преди да се присъедини към редиците на армията. Карл-Хайнц Брюнер, говорител на тази партия за отбранителната политика, прогнозира, че ако това бъде предложено, Бундесверът ще стане \"един вид наемна армия\".   Малко европейски страни позволяват на чужденци да служат в техните армии, каквато е Франция, с чуждестранната си легион, отворен за гражданите на всички държави, и Испания, която обикновено набира граждани на някои испаноезични държави. Обединеното кралство набира граждани на Общността, които са пребивавали в страната, а Русия ускорява процедурите по гражданство на войници от бившите съветски републики по договор.", "date": "2018.07.23", "title": "Германия иска да наеме чуждестранни войници"}
{"url": "http://www.classa.bg/%D1%81%D0%B2%D1%8F%D1%82/item/384404-%D1%81%D0%B1%D0%BE%D0%B3%D0%BE%D0%BC-%D0%BD%D0%B0-%D1%81%D1%82%D0%B5%D0%BB%D1%82-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5", "text": "DARPA, известната агенция за най-напредналите проекти на Пентагона, тихомълком е приела, че стелт технологията за изтребители вече не работи. Това се внушава в една статия на Майкъл Пек, експерт по въпросите на отбраната, публикувана в списанието The National Interest.   \"Признал ли е Пентагонът, че невидимата технология просто вече не работи?\" това е риторичният въпрос, повдигнат от експерта, позоваващ се на скорошен доклад на DARPA, посветен на технологиите, които ще бъдат използвани в бъдещите войни.   DARPA явно признава, че \"нашата система за придобиване се затруднява да отговори в рамките на времето, свързано с напредъка на противниците, което е направило търсенето на възможности за следващото поколение едновременно по-спешно и по-безполезно.\"   Ако случаят е такъв, тогава следващото поколение самолети, които в крайна сметка ще заменят стелт самолетите F-22, F-35 и Б-2, няма да следва пътя своите предшественици. \"В безкрайната надпревара между стелт технологията и сензорите, които проникнат през воала, технологията стелт може да е ударила стената\", предполага анализаторът.   Отговорът на DARPA ще сложи край на традиционното въздушно господство на САЩ в случай на война: възможното решение, предложено от агенцията е \"да се отиде отвъд еволюционни постижения в стелт технологията и да се търси пробив в традиционните доктрини за въздушно господство / въздушно превъзходство\".   Сега ДАРПА търси други начини да замени абсолютната американска въздушна власт и възможните предложения са да се спечелят войните чрез \"комбинация от поразяващо действия (например, свръхзвукови ракети) и огромни цифри (например, рояци евтини ракети)\".   Всъщност изследванията агенция на Пентагона изглежда поставят под въпрос самото понятие за малък брой скъпи самолети: каквито са стелт изтребителите F-22, F-35, и още по-скъпите стелт бомбардировачи B- 2.", "date": "2018.07.23", "title": "Сбогом на стелт изтребителите?"}
{"url": "http://www.classa.bg/%D1%81%D0%B2%D1%8F%D1%82/item/384405-%D1%84%D1%80%D0%B0%D0%BD%D1%86%D0%B8%D1%8F-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D1%8F-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%B2-%D1%81%D0%B0%D1%89,-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D0%BD%D0%B0-%D0%BE%D1%82-%D0%B7%D0%B0%D0%BA%D0%BE%D0%BD%D0%B0-%D0%BD%D0%B0-%D0%B4%D0%B6%D1%83%D0%BD%D0%B3%D0%BB%D0%B0%D1%82%D0%B0", "text": "Текущата търговска политика на Вашингтон за едностранни мита се основава на \"закона на джунглата\", заяви френският министър на финансите Бруно Ле Мер, който предупреждава, че търговската война вече е станала реалност.   \"Световната търговия не може да се основава на закона на джунглата, а едностранното увеличение на митата е законът на джунглата, законът за най-годните ... това не може да бъде бъдещето на глобалните търговски отношения\", заяви Ле Мер, от Буенос Айрес, където се проведе среща на финансовите министри на Г-20 на 21 и 22 юли.   Според министъра този закон само ще \"отслаби растежа, ще заплаши най-крехките държави и ще има катастрофални политически последствия\".   Ле Мер увери, че ЕС не може да обмисли споразумение за свободна търговия със САЩ, без Вашингтон да оттегли митата си за стомана и алуминий, предаде Ройтерс. От своя страна министърът на финансите на САЩ Стивън Мнучин защити митата и призова ЕС и Китай да отворят пазарите си, за да позволят свободна конкуренция.   \"Ние отказваме да преговаряме с пистолет в слепоочието\", каза Ле Мер, като добави, че Франция и Германия са съгласни, че Вашингтон трябва да направи първата стъпка, като премахне митата.   На 15 юли американският президент Доналд Тръмп описа ЕС като \"враг\" на САЩ в търговската сфера.   \"Всички ние, особено европейските страни, се притесняваме от търговската война, започнала преди няколко седмици, тази търговска война само ще създаде губещи, ще унищожи работни места и ще засегне глобалния растеж. Призоваваме САЩ да уважават многостранните правила и своите съюзници \", заяви френският министър.", "date": "2018.07.23", "title": "Франция се противопоставя на \"търговската война в САЩ, управлявана от закона на джунглата\""}
{"url": "http://www.classa.bg/%D1%81%D0%B2%D1%8F%D1%82/item/384406-%D0%BC%D0%B2%D1%84-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B3-20-%D0%B7%D0%B0-%D0%BF%D0%BE%D0%B2%D0%B8%D1%88%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B8%D1%82%D0%B0%D1%82%D0%B0-%D0%B8-%D1%81%D0%B5%D1%80%D0%B8%D0%BE%D0%B7%D0%BD%D0%B8%D1%82%D0%B5-%D1%89%D0%B5%D1%82%D0%B8-%D0%B7%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "В рамките на срещата на финансовите министри от Г-20 този уикенд в Буенос Айрес, Международният валутен фонд (МВФ) предупреди, че вълната от мита може значително да навреди на растежа на световната икономика, съобщава Ройтерс.   По-конкретно, директорката, Кристин Лагард, представи доклад, който оценява на 3,9% върха на растежа в световен мащаб между 2018 г. и 2019 г., но посочва, че търговските ограничения, наложени наскоро от САЩ и контраатакувани от няколко страни, ще намалят световното производство с 0,5%.   Въпреки тези оценки, американският министър на финансите Стивън Мнучин отрече, че те представляват конкретна заплаха за американската икономика. \"Все още мисля, че от макро ниво не виждаме никакво въздействие върху това, което е едно положително развитие\", каза политикът.   Данните, представени от Лагард, идват на фона на нарастващото търговско напрежение между САЩ. и Китай, наложили до момента мита върху своите стоки на стойност около 34,000 милиона долара, с американските заплахи да ги вдигнат за да покрият всички 500,000 милиона долара на вноса от Китай.   Двете най-големи икономики в света обаче нямат намерение да говорят по време на срещата на Г-20.", "date": "2018.07.23", "title": "МВФ предупреждава Г-20 за повишаването на митата и сериозните щети за глобалната икономика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384400-76-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%80%D0%B0%D0%B7%D1%81%D1%82%D1%80%D0%B5%D0%BB%D0%B0-%D0%BD%D0%B0-%D0%BD%D0%B8%D0%BA%D0%BE%D0%BB%D0%B0-%D0%B2%D0%B0%D0%BF%D1%86%D0%B0%D1%80%D0%BE%D0%B2", "text": "Един от  – тогава на 32 години, издал една-единствена книга със стиховете си, „Моторни песни“ (1940). Присъдата е изпълнена още същия ден, малко след 21 ч., на Гарнизонното стрелбище в София.  Но преди това, когато Вапцаров знае, че му остават още само няколко часа живот, пише на стената на килията си едно от най-въздействащите стихотворения в българската литература: Днес в музея на Вапцаров на ул. \"Ангел Кънчев\" в столицата за пръв път пред публика ще бъде изложен Червеният бележник на поета с оригинала на стихотворението \"Не, сега не е за поезия...\".", "date": "2018.07.23", "title": "76 години от разстрела на Никола Вапцаров"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384394-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D0%BF%D0%BE%D0%BB%D0%B8%D0%BD%D0%B0%D1%80%D0%B8%D0%B9,-%D0%B5%D0%BF%D0%B8%D1%81%D0%BA%D0%BE%D0%BF-%D1%80%D0%B0%D0%B2%D0%B5%D0%BD%D1%81%D0%BA%D0%B8-%D1%80%D0%B0%D0%B2%D0%B5%D0%BD%D0%B8%D0%B9%D1%81%D0%BA%D0%B8", "text": "В дните на кесаря Клавдий (император 41-54 г.)  , придружен от множество християни, дошъл от Антиохия  в Рим ; влязъл в иудейското събрание и се нарекъл иудеин. Започнал да проповядва учението на Иисуса Христа, доказвайки със свидетелството на пророческите книги, че Христос е наистина Син Божий, дошъл за спасението на човешкия род; той разказал и за всички чудеса на Господа Иисуса, които Той извършил сред Израил. Когато свети апостол Петър всекидневно проповядвал така, много от иудеите повярвали в Христа, и не само иудеи, но и много от римляните с радост приемали думите му, казвайки: - Бог е потърсил човешкия род, изпращайки Своя Син за обновление на света. И като повярвали в Христа, се кръстили. След немалко време свети апостол Петър се обърнал към своя ученик Аполинарий, който дошъл с него от Антиохия, с такива думи: - Ето, ти си добре поучен в познаването на Христа, Сина Божий, и напълно си познал всичките Му божествени деяния. И така, приеми освещение от Светия Дух и иди в Равена* и без да се боиш от нищо, проповядвай името на Иисуса Христа. Като произнесъл това, апостол Петър произнесъл молитва и възлагайки ръце върху главата на Аполинарий, го поставил за епископ на град Равена. - Да ти изпрати нашият Господ Иисус Христос Своя ангел, който да те запази по пътя, и да изпълни това, за което се молиш! С такива прощални думи апостолът отпуснал Аполинарий, целувайки го. Като наближил Равена, Аполинарий влязъл в дома на един войник на име Ириней, желаейки да си почине, като странник. По време на беседата с него светият епископ му разказал за себе си: кой е, откъде е и за какво идва в техния град, и говорил за Иисуса Христа и Неговата божествена сила. Ириней му казал: - Отче странниче! Имам син, който е сляп, изцели го, за да прогледне, тогава аз ще повярвам в твоя Бог, и ще тръгна след Него.     Светецът заповядал да доведат слепия при него; когато го довели, се събрали всички домашни, желаейки да видят какво ще направи странникът. А той, осенявайки очите на слепеца с кръстното знамение, изрекъл: - Боже вездесъщи! Внеси познанието на Твоя Син в този град, за да се просветят не само телесните, но и духовните очи на тези хора, и да познаят Тебе, Единия истинен Бог и нашия Господ Иисус Христос (сравни Иоан 17:3, бел.ред.), Когото си изпратил за спасението на света. Още щом светецът изрекъл това, очите на слепия се отворили, той прогледнал и паднал в нозете на Божия човек заедно с родителите си. И така цялото семейство повярвало в Христа и се кръстило в реката, която течала недалече от Равена, а светецът заживял в Иринеевия дом. В този град имало една болна жена, съпруга на трибуна (военачалник, бел.ред.) на име Текла, която дълги години лежала от болестта си; и макар да била лекувана от различни изкусни лекари, не могла да се изцели. Случило се така, че новопокръстеният войник Ириней дошъл при трибуна и виждайки, че той е дълбоко огорчен от неизлечимата болест на жена си, се обърнал към него с такива думи: - При мене живее един странник, който изцели слепия ми син без никакво лекарство, ако наредиш да дойде при тебе, той веднага ще изцели и твоята съпруга. Трибунът попитал: - Откъде е дошъл този човек? - От Рим - отговорил Ириней. - Римлянин ли е? - отново попитал трибунът. - Не зная; но ми се струва, че не е римлянин, а грък. - Доведи го тайно в дома ми! - завършил разговора трибунът. Когато свети Аполинарий влизал с Ириней в град Равена, той, осенявайки се с кръстното знамение, се молел: - Боже, Който помагаш на моя учител Петър, помогни и на мене, за да се прослави Твоето свято име в този град и да се изпълни тук Твоята воля! Когато светецът влязъл в дома на трибуна, той го поздравил: - Добре е, че си дошъл, лекарю! Наистина, има ли нещо по-приятно за жадния от студената вода? - Да бъде - казал свети Аполинарий - върху вас благословението на нашия Господ Иисус Христос. - Кой е Този, Когото ти назова? - попитал трибунът. - Той е Син на Живия Бог (сравн. Иоан 6:69), обновил целия погинал свят - отговорил Аполинарий. - Виждам, че ти си галилеец* - казал трибунът. - Наистина е така - потвърдил светецът. - Умееш ли да лекуваш? - попитал трибунът. - Не - отговорил светецът, - аз нищо не зная освен името на Иисуса. - А каква сила има в името на Иисуса? - казал трибунът. - Ето - отговорил светецът, - извикай тук войниците, които са под твоя власт, и пред очите на всички ще познаеш силата на моя Господ Иисус Христос! Трибунът извикал всичките си войници чрез изпратен от него човек и след това се обърнал към светеца: - Моята жена лежи от много години болна на легло и лекарствата не само не й помагат, но още повече й вредят. И така, ако в тебе е скрита някаква лечебна сила, прояви я над болната! - Да отвори Бог - молитвено пожелал светецът - очите на сърцата ви, та като видите чудесата Му, всички да повярвате в Него! И като се приближил към постелята, взел болната за ръка и произнесъл: - В името на нашия Господ Иисус Христос стани и повярвай в Него, и не мисли, че някой е подобен на Него. Жената веднага се почувствала здрава, станала от постелята и с висок глас казала: - Няма друг Бог освен Иисус Христос, Когото ти проповядваш. Като видели това, трибунът и всичките му войници удивени възкликнали: - Наистина, само Този е Бог, Който върши такива дела! Той може и на нас да помогне във война, ако Го възлюбим! И трибунът, заедно с жена си, децата си и всички домашни, и много от езичниците, които били там, повярвали в Христа и се кръстили. Оттогава свети Аполинарий пребивавал в града в дома на трибуна, всеки ден при него идвали множество хора и той тайно ги учел да вярват в Христа, и ги кръщавал; а повярвалите изпращали децата си при светеца да ги учи да четат. И Божият светител устроил в дома на трибуна църква в една от стаите, и в нея служел литургия и причастявал вярващите с божествените Тайни на Тялото и Кръвта Христови. Оставайки там 12 години, той ръкоположил двама презвитери, Адерет и Калокир, поставил за дякони Маркиан, човек от благороден произход, и философа Левкадий, шестима души поставил за клирици и извършвал с тях дневни и нощни моления, славословейки Бога. Когато числото на християните се умножило и слухът за името и силата на Иисуса Христа и Неговия проповедник се разнесъл сред народа, Божият човек не можел да остане в неизвестност, защото за него било съобщено на управителя на града Сатурнин. Когато за него били изпратени хора и той бил доведен, управителят го представил на най-главните жреци на Равенския Капитолий и в тяхно присъствие се обърнал към него с въпроса: - Кой си ти и какъв си? - Аз съм християнин - с висок глас изповядал светецът. - А кой е Христос? - попитал князът. - Христос е Син на Живия Бог, Който движи всичко съществуващо на небето и на земята, и в морето - отговорил светецът. - Той ли те е изпратил при нас - разпитвал съдията - да унищожиш служенето на нашите богове? Нима не знаеш великия бог Зевс, обитаващ в градския Капитолий, на когото и ти трябва да се поклониш? - Не зная кой е той и нищо не ми е известно за храма му - отговорил светецът. Тогава идолските жреци предложили на светеца: - Тогава иди и огледай неговия велик храм, дивно украсен, и в него ще видиш образа на непобедимия Зевс и ще му се поклониш. И отвели свети Аполинарий в този храм; когато влязъл в него и видял богатите украшения, той се засмял и се обърнал към жреците с такива думи: - Колко злато и сребро са събрани тук безцелно; не е ли по-добре да ги раздадат на бедните, вместо напразно да ги слагат пред демоните? Тогава нечестивите се преизпълнили с гняв и ярост и жестоко набили светеца, а след това го вързали с въже за крака, извлекли го извън града и го хвърлили на морския бряг като мъртъв; но учениците му го взели едва жив и го скрили в дома на една вдовица, вярваща в Христа, и се грижели за него. Шест месеца по-късно един човек на име Бонифаций внезапно онемял; повикали много лекари, но те с нищо не могли да му помогнат. Тогава в неговия дом станало известно, че Божият раб Аполинарий е жив и се укрива у една вдовица. Жената на немия побързала към Божия човек и падайки в нозете му, го молела да дойде в дома й да изцели мъжа й. Христовият светител се отправил към дома и когато влизал в него, една от слугините, девица, обхваната от нечист дух, възкликнала: - Иди си оттук, рабе на Живия Бог! Ако не си идеш, ще направя така, че отново да те вържат за краката и да те извлекат извън града! Светецът запретил на нечистия дух и го изгонил от слугинята; влизайки при болния и ням Бонифаций, той се помолил за него на Бога така: - Господи Иисусе Христе, затворил устата на този човек, за да не призовава бесовете на помощ, отвори ги сега, за да призове Твоето преблагословено име и да повярва, че Ти си Бог, живеещ во веки. Когато светецът се помолил така, а стоящите там християни произнесли “амин”, в същата минута езикът не немия се развързал, устата му се отворили за славословие на Единия Бог и той възкликнал: - Няма друг Бог освен проповядвания от Аполинарий! В този ден повярвали в Христа повече от петстотин мъже и приели свето кръщение. След немного дни нечестивите, възбуждани от бесовете към гняв, отново хванали свети Аполинарий и силно го били с тояги, забранявайки му да проповядва за Иисуса, нито да споменава името Му. А светецът, лежейки на земята, възклицавал: - Иисус Христос е наистина Бог, доброволно пострадал за хората. Езичниците, не понасяйки свидетелството му за Христа, го поставили бос върху разпалени въглени и измъчвайки го, го горели на огъня. А той с още по-голяма сила проповядвал Христа. След това мъчителите вързали свети Аполинарий за нозете и го извлекли извън града с викове: - Макар и да изцеляваш, ако искаш да останеш жив, не се осмелявай да влизаш в града. Светецът останал близо до града и непрестанно поучавал за името на Иисуса Христа. Край него минавали много богобоязливи хора и му служели. Умножилите се от проповедта на светеца вярващи изградили неголяма църква, недалече от града, на морския бряг, и Божият архиерей служел света литургия в нея, а обръщащите се към Христа кръщавал в морето. След няколко години светецът бил прогонен от неверниците и се отправил към италийската страна Емилия, и тук кого както можел привеждал с проповед към светата вяра. По това време, по негова заповед, църквата управлявал презвитер Калокир; и той вършел велики знамения със силата на името на Иисуса Христа. Като прекарал достатъчно време в Емилия и обърнал мнозина към Христа, свети Аполинарий отново се върнал в Равена, където вярващите го приели с радост. По това време градът имал друг управител, на име Руфин, който имал само една дъщеря, толкова тежко болна, че вече очаквали смъртта й. Като чул за свети Аполинарий, управителят заповядал с чест да го доведат в дома му, за да помогне на дъщеря му. Когато светият епископ заедно с клириците влизал в дома на княза, болната починала. И родителите й, както и всичките й домашни, започнали да плачат и да ридаят силно. Като видял светеца, Руфин му казал: - По-добре да не беше идвал в дома ми, защото заради тебе великите богове се разгневиха срещу мене и не поискаха дъщеря ми да се избави от смърт. - Закълни ми се в здравето на твоя цезар - възразил светецът, - че няма да попречиш на дъщеря си да върви след своя Спасител, и ще видиш силата на проповядвания от мене наш Господ Иисус Христос. - Зная - отговорил Руфин, - че дъщеря ми е умряла, но ако я видя възкръснала и говореща, ще възхваля силата на твоя Бог, и няма да й попреча да последва своя Спасител. Тогава светецът се приближил до покойницата и се молел: - Господи Иисусе Христе Боже мой, изпълняващ всички молби на Твоя апостол Петър, моя наставник, изпълни и моята молба - възкреси тази девица, тъй като тя е Твое създание. И да видят присъстващите Твоята сила и да разберат, че няма друг Бог освен Тебе! След това, докосвайки се до мъртвата, възкликнал: - Стани и изповядай твоя Създател! И в този миг девицата възкръснала, изправила се на нозете си и със силен глас възкликнала: - Велик е Бог, Когото проповядва Аполинарий, и няма друг Бог освен Него! Зарадвали се родителите на девицата, зарадвали се и всички християни, че така се прославило името на Господа. Девицата се кръстила заедно с майка си и всички домашни, приелите кръщение от двата пола били триста двадесет и четири, и много други от езичниците повярвали в Христа и се кръстили. А управителят Руфин, макар и да повярвал в Христа, не приел кръщение поради страх от цезаря, но тайно обичал Божия светител и му служел. А дъщеря му се посветила на Иисуса Христа, обручавайки се с Него като невеста, и останала девица през целия си живот. Било съобщено на цезаря, че някакъв човек, дошъл от Антиохия, със своето вълшебство и магии, направил известно името на Иисуса Иудеина в град Равена, и много от народа го слушат, и че той обърнал към своята вяра даже семейството и домашните на Руфин. Цезарят веднага изпратил своя наместник на име Месалин в Равена, за да лиши от власт Руфин, а заповядал или да принуди Аполинарий към поклонение на езическите богове, или да го изгони в най-далечни страни. Месалин, изпълнявайки волята на цезаря, повикал Аполинарий в преторията и в присъствието на капитолийските жреци го разпитвал - кой е, откъде е и с какво се занимава. Светецът казал за себе си, че е християнин, родом от Антиохия, апостолски ученик; делото му се състои изключително в проповядването на Иисуса Христа, Сина на Живия Бог, сътворил небето и земята, морето и всичко, което е в тях. - Не Този ли Христос проповядваш, Когото преди няколко години нарече Себе Си Син Божий и беше убит от иудеите? - попитал Месалин. - Ако Той беше Бог, нямаше да умре и да бъде поруган, но тъй като Той беше горд, беше предаден на мъчение и погина, наказан със смърт. Защо Го причисляваш към боговете, не зная. - Този Иисус Христос - казал му свети Аполинарий, - за Когото говориш, беше, е и ще бъде Бог во веки. Желаейки да освободи човешкия род от робството на врага, Той смири Себе Си и се въплъти от Светия Дух в утробата на чиста, непознала мъж, Дева и се роди от Нея неизказано. - Всичко това сме чували и ние - възразил Месалин, - но то е малко вероятно. - Послушай ме, съдия! И внимавай - извикал светецът. - Бог бил в чиста плът и вършел удивителни чудеса и знамения, а когато бил хванат от иудеите и бил разпнат, то пострадала приетата от Пресветата Дева Негова плът, а Божеството останало чуждо на страдания и безсмъртно; с това Божество възкръснала от мъртвите в третия ден и плътта и Той, явил се на много, възнесъл се на небето, откъдето е слязъл. Той дал на вярващите в Него такава сила и власт, че те с Неговото име могат да изгонват бесове, да изцеляват всякакви неизлечими болести и да възкресяват мъртви (Марк. 16:17, 18). - Не можеш да ме убедиш - възразил Месалин - и аз да стана последоветел на неизвестен Бог, Когото не признават цезарят и сенаторите; но влез в градския капитолий и възнеси със собствените си ръце кадене на великия и страшно гърмящ бог Зевс; ако не поискаш да направиш това, ще те подложа на различни мъки и ще те изпратя в изгнание. - И в капитолия да вляза, няма да принеса кадене на бесовете, но ще принеса жертва хвала на моя Бог Иисуса Христа - отговорил светецът. А идолските жреци завикали: - Нека Аполинарий да бъде мъчен! Месалин заповядал да съблекат Божия светител гол и да го бият безпощадно с тояги с думите: - Принеси жертва на боговете! А светецът по време на тези мъчения възклицавал: - Аз съм християнин! - Разтегнете го на мястото за мъчения - яростно извикал един от жреците - и го изтезавайте още по-жестоко, докато не въздаде хвала на безсмъртните богове. И при тези, още по-жестоки мъчения, свети Аполинарий викал: - Изповядвам Живия Бог, Господа Иисуса Христа и никой друг! След час Месалин заповядал да отслабят мъките и се обърнал към страдалеца: - Кажи ми, окаяни, каква награда очакваш за претърпените мъки? - В нашите книги - отговорил мъченикът - е написано: “а който претърпи докрай, той ще бъде спасен” (Мат. 24:13), и ако някой умре за Христа, той ще бъде жив: такава е наградата за християнина. Много народ гледал страданията на светеца, вярващи и езичници, и вярващите, виждайки неговото мъжество и търпение, прославяли небесния Бог. Тогава Месалин отново заповядал на слугите да измъчват Христовия раб и да изливат кипяща вода върху раните му. А през това време наредил да приготвят кораб, възнамерявайки за изпрати окования в желязо мъченик на заточение в Илирик*. Един от изтезаващите светеца слуги, който бил най-разярен срещу страстотерпеца, внезапно бил обхванат от лют бяс, паднал на земята и умрял, тъй като бесът изтръгнал от него окаяната му душа. А свети Аполинарий, свален от мястото за мъчения, се обърнал към Месалин: - Нечестиви, защо не вярваш в Сина Божий? Тогава ти би могъл да избегнеш вечната мъка в геената**. Мъчителят се разярил и заповядал да бият светеца според устава за наказания. Християните, виждайки жестокостта на мъчителя, не можели повече да търпят (те били голямо множество), но разгневени, вдигнали народен бунт; нахвърлили се върху езичниците и убили няколко души; искали да убият и Месалин, но той, като забелязал надигащия се шум и народния бунт, се изплашил и начаса побягнал от мястото си и се скрил някъде в една укрепена сграда. На войниците заповядал да хванат Аполинарий, да го затворят в тъмница, да оковат нозете му в пранги и да не му дават нито храна, нито питие, за да умре, изнемогвайки от глад и жажда. Но Бог, насищащ всички, не оставил Своя раб, а изпратил ангел да подкрепи светеца, и Божият ангел дошъл в тъмницата видимо, така че тъмничните стражи го видели, и донесъл на Христовия затворник храна и питие, които той взел, и като ял от тях, се подкрепил и благодарил на Бога. След четири дни Месалин, като чул, че християнският учител Аполинарий е още жив в тъмницата, заповядал да го оковат в тежки железни окови, тайно да го качат на кораб и да го откарат на заточение. С него тръгнали и трима клирици, които не искали да се разделят със своя отец и учител. След няколко дни неочаквано се надигнала страшна буря и морето силно се развълнувало, корабът се разбил от напора на вълните и всички потънали; оцелели само свети Аполинарий, тримата клирици и двама войници с тях; пазени от Бога, те доплували невредими до брега; железните окови, паднали от светеца, счупени от невидима ръка, в момента, когато корабът започнал да потъва. Спасените от гибел излезли на брега. И споменатите двама войници попитали светеца: - Господарю, отче, къде ще отидем, какво ще правим? - Повярвайте - отговорил светецът - в нашия Господ Иисус Христос, приемете свето кръщение и ще бъдете живи. И те веднага, проклинайки идолите, се кръстили в името на Отца, Сина и Светия Дух. И светецът заедно с тримата клирици и двамата новопросветени войници ходели от място на място, стигнали даже до Мизия (страна на север от Македония, съседна на Тракия, бел.ред.), но никой не ги приемал. Светецът, като видял един знатен човек, който имал проказа на челото си, го попитал: - Искаш ли да бъдеш здрав? - Искам - отговорил той. - Повярвай в нашия Господ Иисус Христос - казал светецът. - Който ме изцели - отговорил болният, - той ще бъде мой Бог. Свети Аполинарий, призовавайки името на Господа Иисуса, се докоснал до проказата на този човек и той начаса оздравял, отрекъл се от идолите, повярвал в Христа и се кръстил. Светецът живял в дома му много дни, поучавайки неверните в познанието на истинния Бог и просвещавайки ги със свето кръщение. По същия начин той привел много от неверните към Христа, като проповядвал словото, вървейки по брега на река Дунав. След това стигнал в Тракия и там живял близо до едно езическо капище, където стоял идолът на нечистия езически бог Серапид, който говорел със своите поклонници: защото бесът, обитаващ в идола, давал отговори на принасящите жертви и питащите за всяко нещо. Когато светецът дошъл тук, идолът замлъкнал. Нечестивите жреци и всички езичници от тази страна били силно опечалени от това, че техният бог онемял. И след като дълго го омилостивявали с жертви, за да заговори отново с тях, той все пак проговорил: - Нима не знаете, че тук е дошъл от Рим ученик на апостол Петър и ме свърза с името на Иисуса, което той проповядва? Докато не бъде изгонен оттук, няма да мога да отговарям на вашите въпроси. Езичниците веднага започнали старателно да търсят Христовия проповедник и като го намерили, го били немилостиво; след това го завели до морето, намерили кораб, който да отплува за Италия; и като помолили управителя на своята страна, изпращащ кораба, качили на него Божия светител, казвайки: - Връщай се там, откъдето си дошъл! И при попътен вятър достигнали Италия. Като излязъл на сушата с учениците си, Божият човек се отправил към своето паство в град Равена, и като дошъл в Равена след тригодишно изгнание, бил приет от вярващите с голяма радост. А езичниците силно се гневели, узнавайки, че християнският епископ се е върнал от изгнание, и замисляли зло, търсейки удобно време за изпълнение на своя замисъл. След много време, когато Божият служител служел света литургия в църквата, намираща се в селото на един известен човек на име Кириней, голямо множество езичници нападнали църквата и като разгонили словесното Христово паство, хванали самия пастир свети Аполинарий, с побой го довели вързан в града и го предали на главните капитолийски жреци в храма на Зевс. Те, като го видели, с гняв завикали: - Той е недостоен да застане пред великия бог Зевс, над когото неведнъж се е поругавал, но да го заведат при Аполон! Когато светецът бил заведен в храма на Аполон, той възнесъл молитва към своя Господ и идолът паднал на земята и се разсипал на прах, а не след дълго и този непотребен храм се разрушил. Виждайки това, християните прославяли своя всемогъщ Бог, а езичниците, като хванали свети Аполинарий, го довели при княза на име Таврус и предали мъченика на него, за да бъде осъден на смърт. А управителят, като извикал в преторията всички съветници - граждани, питал Христовия затворник в тяхно присъствие: “С чия сила върши такива чудеса и изцелява болните?” Светецът разказал, че всичко върши с Христовата сила, защото единствен Христос е истинен и всесилен Бог. - Имам син, сляп по рождение - казал съдията, - ако ти със силата на твоя Христос направиш така, че той да прогледне, то и ние ще повярваме, че Христос е истинен Бог; ако не направиш това, ще те предадем на огън, да погинеш според заслугите си. Христовият светител казал да доведат слепородения и когато той дошъл, Божият човек осенил слепите му очи с кръстното знамение и произнесъл: - В името на Иисуса Христа Разпнатия отвори очите си и прогледай. И слепият по рождение веднага прогледнал. Всички се удивлявали и възклицавали: - Действително, извършващият такива чудеса е истинен Бог! И много повярвали в Христа. А управителят, като освободил светеца от ръцете на невярващите, през нощта го изпратил в своето имение, на шест милиария (Милиарият, или (римската) миля, се равнявал на около 1500 метра, бел.ред.) от града, под предлог, че там ще го държи в окови. Но светителят останал четири години в това село не в окови, а на свобода, и при него се събирали всички вярващи, идвали и много от езичниците; той ги обръщал с евангелска проповед към светата вяра и ги кръщавал; и изцелявал всички болни, които донасяли при него. По това време в Рим бил избран за кесар Веспасиан (император 70-79 г.) и началстващите в Равена жреци написали до кесаря послание със следните думи: - Ако не погубиш влъхвата Аполинарий, вреден за твоето царство, то почитането на боговете ще погине и славата на Рим ще намалее; защото той всекидневно съблазнява множество народ със своето вълшебство, хули безсмъртните богове и разрушава храмовете им; ако бъде премахнат, славата на Рим ще се съхрани. Като разгледал това писмо, кесарят Веспасиан написал до Равена следното: - Ако някой нанесе безчестие и хула на боговете, той трябва да ги възнагради с принасяне на дарове, или да бъде изгонен от града, защото е неприлично да отмъщаваме на някого заради боговете, тъй като те сами могат да отмъстят на своите врагове, ако се прогневят. Когато този отговор на цезаря пристигнал в Равена, патрицият (знатен човек по силата на своя произход, бел.ред.) Демостен, приел тогава управлението на града, хванал Божия светител Аполинарий, вече престарял от годините и изнемогнал физически от многото мъчения. Тълпа езичници искала от Демостен или да предаде Аполинарий на мъчения, или да го изпрати някъде далече, в опасна за здравето местност, където да погине без вест. Демостен предал светеца на един стотник под стража, докато не измисли на какви мъки да го подложи и в какви зловредни места да го прогони. А стотникът, бидейки таен християнин, приел Божия човек и го отвел не в тъмница, а в дома си, и се грижел за него. След няколко дни той се обърнал към свети Аполинарий с такива думи: - О, господарю и отче, не бързай да умираш, защото твоят живот ни е много нужен за наше добро; но иди през нощта в селото, където се намират болните, и остани там дотогава, докато не утихне народното вълнение. С тези думи стотникът тайно, в полунощ, пуснал светеца да излезе от града. Когато светецът излязъл, някои от почитателите на идолите, като узнали за това, побързали след него и като го настигнали по пътя, го били и го удряли с мечове, докато не видели, че е умрял, тогава го оставили и се отдалечили. Когато настъпил денят, дошли учениците на светеца и го намерили едва дишащ, взели го и го отнесли в селото при болните, където живял седем дни. Преди смъртта му при него се събрало цялото паство, и той дълго ги учел да не отстъпват от светата Христова вяра, да се гнусят от езическите скверноти и пророчески предсказал предстоящите многочислени гонения срещу Христовата църква, предсказал също, че след всички тежки бедствия идолите навсякъде ще бъдат унищожени и по вселената ще възсияе светлината на благочестието, ще се явят християнски царе, и християните безпрепятствено ще принасят жертви на живия Бог. Към казаното добавил и следното: - Ако някой пребъде непоколебимо във вярата на нашия Господ Иисус Христос, той няма да умре, но ще бъде жив вечно. Като казал това, както и много други неща, светителят и Христовият мъченик починал в Господа. Всички вярващи го оплаквали и положили честното му тяло в каменен ковчег и го погребали дълбоко в земята поради страх пред нечестивите да не се поругаят над тялото му, изравяйки го от земята. Божият светител Аполинарий пасъл Христовата църква двадесет и осем години, един месец и четири дни. Светецът пострадал в десетите календи на месец август (на 23 юли) при царуването на Веспасиан над римляните, а над нас християните на нашия Господ Иисус Христос, на когото да бъде царство с Отца и Светия Дух во веки веков. Амин*. * Свети Аполинарий починал в 75 г. след Рождество Христово; тялото му почива в Равена, в църквата на негово име, а честната му ръка се намира в Рим, в храма, посветен на него. Бел.ред.", "date": "2018.07.23", "title": "Св. свещеномъченик Аполинарий, епископ Равенски (Равенийски)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384395-23-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1881 г. - Учредена е Международната федерация по гимнастика - първата международна спортна федерация.   1914 г. - България в Първата световна война: Предложението на Русия до Царство България за съюз в избухналата на 15 юли война е отхвърлено с мотив за неутралитет.   1929 г. - Фашисткото правителство на Италия забранява употребата на чужди думи в италианския език.   1942 г. - Холокост: Открит е концентрационния лагер Треблинка.   1942 г. - Втората световна война: Хитлер подписва заповед за провеждането на Операция Еделвайс, целяща превземането на петролните полета на Баку.   1942 г. - Процес срещу ЦК на БРП: Изпълнени са смъртните присъди на шест ръководители и сътрудници на Централния комитет на БРП - Антон Иванов, Никола Вапцаров, Антон Попов, Петър Богданов, Георги Минчев и Атанас Романов.   1952 г. - Създадена е Европейската общност за въглища и стомана.   1952 г. - Под ръководството на генерал Мохамед Нагиб и Гамал Абдел Насър е извършен държавен преврат в Египет, при който е детрониран крал Фарук.   1974 г. - В Гърция е свалена от власт военната хунта на черните полковници.   1979 г. - Аятоллах Хомейни, духовен водач на Иран, забранява излъчването на музика по радиото и телевизията с мотив, че тя развращава младежта.   1990 г. - С многохилядно шествие Георги Димитров е препогребан в Централните софийски гробища.   1991 г. - Тридесет и деветте протестиращи депутати, с изключение на Стоян Ганев, се завръщат във Седмото Велико народно събрание.   1992 г. - Абхазия провъзгласява независимост от Грузия.   1995 г. - Двама американски любители на астрономия откриват една от най-наблюдаваните комети на ХХ век - Хейл-Боп.   2008 г. - Кабо Верде се присъединява към Световната търговска организация, като неин 153-ти член.      ", "date": "2018.07.23", "title": "23 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384396-%D1%83%D0%BC%D0%BD%D0%BE-%D1%81%D0%B5%D0%BB%D0%BE", "text": "Една новина от „СТАНДАРТ” предизвика известно недоумение сред читателите – „Поднебесната империя строи умен град до София”!   Какво искат да ни кажат китайците – че живеем глупаво – така ли? Или – че градовете са ни наред, но жителите им не съвсем, затова ще ни построят град, в който да живеят по-умните?   Казват, че вестникът бил огледало на живота – затова се заравяме в пресата, за да открием доказателства, че не сме дотам за изхвърляне. Веднага ни обхващат известни съмнения – според „24 ЧАСА” „След торта кич ГЕРБ и БСП се бият с писма”.   Хората се бият с юмруци, тояги, палки, бухалки и всякакви други помощни средства, но с писма? Както и да е, като не бият нас – щом им харесва, да си се пердашат!   По-обезпокоителен е поводът за тупаника – депутат от ГЕРБ си празнувал 55-годишнината и съратниците му поръчали торта – най-отгоре – председателският звънец на Народното събрание, под него – цветя и рози, още по-долу – снимка на рожденика на парламентарната трибуна, още – по-долу – депутатската му карта, а до нея – две-три пачки с петстотиневрови банкноти.   Ако някой е искал да направи илюстрация как нашенците си представят какво е да хванеш Господа за шлифера – евалла му правим, съвсем точно е схванал и най-тънките нюанси!   Продължаваме с „МОНИТОР”, който е успял да събере на едно място двете най-известни в Европа наши личности на едно щастливо събитие – „Британски евродепутат на крака при Пенка”. Бяхме позабравили и за двете, затова вестникът ни ги припомня: „Високопоставените гости пристигнаха заедно с българския евродепутат Николай Бареков, за да се запознаят на място със съдбата на животното”. Има и снимка на евродепутатите „със световноизвестната крава Пенка”…   На едър рогат добитък случихме – поне това е сигурно!   А „ТРУД” отчита скромно резултатите от разясняването на бялата и черна магия по специалните си страници: „Трима пребили врачка заради „черна магия” и „лоша енергия”. Завели роднините страдаща жена при врачка, но „след няколко сеанса лечителката се отказала с мотива, че пациентката й има психическо заболяване и трябва намеса на истински доктори”.   Родата обаче не била убедена, решили, че самата врачка е „взела страната на злите сили” и отмъстили – пребили я и я ограбили. Според прокуратурата щели да отговарят „за опит за убийство и два задигнати телефона за 83 лв.” Ако това не е лош късмет, предизвикан от лошата енергия и черната магия, предизвикващи масово оглупяване – здраве му кажи!   А „МОНИТОР” ни смайва с волния полет на мисълта на авторката на седмичния обзор на събитията – „Два банана, пъхнете ми ги в гащите” – може ли да не се прочете тази любезна покана!   Става дума за някакъв международен ден без найлонови торбички, възмутил г-жа К. Петрова, на която очевидно дните „без” са є дошли в повече – „Няма лошо да има различни „без”-международни дни – ден без тютюнопушене, ден без покупки, ден без сутиени… Но да застанеш пред касата с два банана и като те попитат искаш ли торбичка да отговориш, че по екологични причини ще си ги туриш в гащите, може да се получи малко сконфузно.”   Правилната дума е „конфузно”, но да не придиряме на правописа на човек с банани в гащите.   Очевидно наистина се нуждаем от по-умен град. Или, ако няма достатъчно жители за него – от умно село. Или – според една наистина полезна идея на „ТРУД”, „Защо не криминализираме глупостта”!   Има доста разум в предложението – няма ли кой да го внесе в Парламента? Макар че, както справедливо отбелязва вестникът, „ако глупостта стане престъпление, ще се блокира законодателният процес”.", "date": "2018.07.23", "title": "Умно село"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384397-%D0%B8%D0%B7%D0%BD%D0%B5%D1%81%D0%B5%D1%82%D0%B5-%D1%81%D0%B5,-%D0%BD%D0%B5-%D0%B5-%D1%81%D0%BB%D0%BE%D0%B6%D0%BD%D0%BE", "text": "Вече преваляте 38 лазарника и усещате, че е време да живеете сам? Няма проблеми, изнасянето не е никак сложно. То е все едно си на „Градина\", само че за цял живот. И има баня с тоалетна.   Първото нещо, което трябва да свършите, след като си намерите място, е да съберете цялата си покъщнина - дрехи, неща за спане, неща за ядене и някоя книжка да създава атмосфера в стаята.    Този процес е тясно свързан с осъзнаване колко малко неща всъщност притежавате; колко малко неща всъщност са истински ваши.    Това е горчиво осъзнаване. На този етап обаче сте свикнали на житейските бичове, така че това е просто поредното преглътнато свидетелство за липсата ви на реализация. Изтикано е от съзнанието ви настрана при останалите.     А зад сградата зад блока срещу вас се вижда Народният   Приятелят ви с комбито е на море, какво правим. Викаме си по-голямо такси - довечера ще пиете 3 бири по-малко. Набивате всичките си вещи на задната седалка и сядате. Докато се возите си мислите, аз наистина нямам много вещи, гледайки ги до вас на задната седалка.   Влизате си в стаичката, която сте си договорил, и хвърляте всичко на леглото. Хоп, готово! Вече сте преместен! Излизате да гръмнете по една бира, че утре сте на работа.   Прибирайки се няколко часа по-късно, усещате се, че нямате нищо за ядене вкъщи. Ах, проклятие!...    Но проклятие ли е всъщност? Не би било отговорно и пораснало от ваша страна да готвите, докато сте кирка пиян. Затова на драго сърце минавате през дюнерите.   Прибирате се и заварвате всичките си принадлежности върху леглото. Оф, къде ще чистите сега, дюнерът ще изстине, лягате директно отгоре. Докато облагородявате дюнера, нещо ви убива в гърба. Бъркате и хоп - намирате чиния. Идеално.   Ставате едвам на сутринта, че нали сте на работа, както казахме. Отивате да си измиете устата от белия сос и очите също от белия сос, защото си заспал в чинията. Обаче проблем - кое е банята и кое е стаята на съквартиранта? Няма значение, защото се усещате, че не сте си взели паста и четка за зъби. Измивате си устата в кухнята, оставяте чинията и пердашите към работа.   Тъкмо се поосвестявате и то станало 6:00 часа, време за тръгване.    Директно се прибирате, никакви барчета, никакви пейки, никакъв Народен - трябва да си разтребите. Аре за малко ще минете през Нардония да видите кой е там.   Прибирате се, но е късничко за перални вече. А и нямате прах за пране. И паста за зъби не си взехте. Имате обаче дежа вю - тази чиния в мивката сте я виждал някъде. А, да, тя е вашата... Премествате си нещата кое на пода, кое на столчето в стаята ви и си лягате, друг ден ще е санитарен явно.   Идва събота. Не знаете от какво ви е по-лошо - от дюнери или от петъка. Подреждате си най-накрая дрешките и предметите и квартирата ви изглежда празна. Отивате да си сготвите нещо - шкембе ви идва на ум. Хубаво, обаче не знаете как се прави шкембе чорба. А и единствената чиния, която отмъкнахте от родителите си, е плоска. Шкембе в плоска чиния, макар и хипстърско, не е много удобно.   Слизате до долу до бакалийката да си купите някакви яйца. Връщате се с три торби - паста за зъби, четка за зъби, перилен препарат, гъби за миене, веро, тоалетна хартия, белина .   Разпределяте всичко по съответните места, но сте забравили яйцата. Слизате пак до бакалийката и се връщате с един хляб, шунка и майонеза. Сандвичи ще си правите, не ви се пържат яйца.   Сядате на балкона и отхапвате от мокрия сандвич върху току-що измитата чиния. Рай е. Една биричка само да имаше, ама не ви се слиза трети път. Балконът ви е гледа към прозорците на друга сграда, но зад нея и зад сградата зад нея е Народният. Усещате го!   Колко е хубаво да се изнесеш.   И не е сложно.  ", "date": "2018.07.23", "title": "Изнесете се, не е сложно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384398-%D1%85%D0%B0%D0%BE%D1%81%D1%8A%D1%82-%D0%B5-%D0%BD%D0%B0%D1%88%D0%B5%D1%82%D0%BE-%D0%B4%D0%B5%D1%82%D0%B5", "text": "Този коментар започва с рефрена „Рим е гол\". Разбира се тази метафора се отнася към днешния свят и към днешния ден. Разпада се първо духа, след това тялото, накрая обществото.   Духът се разпада от плявата, тялото от нервите, обществото от бесовете, недоверието и липсата на посока.   Глобално дойде моментът, в който нишката и на малкото останало доверие между власт и общество започва тотално да се къса. Американците наказаха политическия си елит с избора на Тръмп, италианците повярваха на хора, чиято предизборна кампания премина основно по социалните мрежи, с прецизно таргетиране към недоволството в по-бедната, южна Италия.   Фалшиви новини се насочват към хората в цял свят. Те се настройват едни срещу други, което е предпоставка за бъдещи безредици в различни точки на света. И това време не е далеч.   Повсеместно богати хора да използват бедните като политическо оръжие. Но бедните не стават по-богати, докато едрият бизнес става все по-крупен.   На планетарно ниво политиците все по-често безкрупулно лобират в полза на избрани малцинства от милионери и милиардери. Те получават данъчни облекчения, нови пазари, опрощават им се дългове. Те пазаруват медии, но не за да печелят от медиен бизнес, а за да служат на основния им бизнес.   В днешния свят милиони крещят виртуално и милиони се лутат реално.   Без никаква мисъл за промяна и без видима алтернатива. Давим се във фалшиви новини и все по-трудно различаваме истинските новини. Зад всяка дума прозира съмнение. Простете ми, че от две години толкова често ви го повтарям, но това наистина ескалира и убива посоката на едно общество и ни настройват едни срещу други.   Обществото няма много инструменти, няма други инструменти. Освен да седи и да гледа сеир, фалшиви новини и да псува всички и всичко.   Така дойде моментът, в който и в България начинът, по който работи демокрацията е фатално повреден. Решенията се взимат толкова задкулисно, че публично няма как да бъдат обяснени логически и аргументирано.   Това къса връзката с нормалните човешки възприятия и ражда отвращение - толкова старо и толкова познато. И тогава започват борбите - на калния фронт.   Още повече объркване и още повече тиха ярост. Все още виртуална, но натрупваща се.   Всяко едно решение, на която и да е институция е белязано от тежки съмнения и недоверие. Дори и зад него да седят добри намерения, те потъват в съмнения.   Защото сигналите, които получава обществото от политиците, са пълни със зависимости и несправедливост. Но когато границата бъде премината, ще изгори цялата политическа класа. Не знам как и кога, само знам, че ще стане. Всяко общество минава през своя катарзис. И това ще се случи рано или късно.   Просто такова е времето.   Единственото универсално оръжие си остава истината. Но какво вече е истината? Всеки чете и гледа своята истина. Защото тя му се предоставя на тепсия, таргетирана за шепа стотинки във „Фейсбук\".   Идва времето на хаос и никой не знае какво може да роди той. Хаосът е нашето дете.", "date": "2018.07.23", "title": "Хаосът е нашето дете"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384399-%D1%81%D1%82%D1%80%D0%B8%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D1%82%D0%B0%D0%B4%D0%BE%D1%82%D0%BE", "text": "1999 – смяна на касовите апарати  2011-2012 – смяна на касовите апарати  2018 – смяна на касовите апарати  1999 – нов формат лични карти  2010 – нов формат лични карти  2019 – 2020 – предстои нов формат лични карти 1999 – нов формат автомобилни номера  2008 – нов формат автомобилни номера  2019 – въвеждане на нов формат автомобилни номера. В момента парламентът обсъжда промени в Закона за пътните транспортни средства. Според идеите отпадат буквите и на табелките ще останат само числа. Освен това ще се промени и формата на контролните талони.     Сега се въвеждат нови здравни книжки (цена на една 2 лв), които ще важат около 3-4 години. Нямам информация колко пъти досега са променяни (заедно с рецептурните книжки) и съответно закупувани от населението.    Стадото се стриже и ще се стриже до голо – голям праз, че блее по форуми. Важното е да предъвка всякакви обещания и илюзии – като четирилистни детелинки, за да не се разрита.    ", "date": "2018.07.23", "title": "Стригането на стадото...."}
{"url": "http://www.classa.bg/%D1%81%D0%B2%D1%8F%D1%82/item/384391-%D1%82%D0%BE%D0%B2%D0%B0-%D0%BD%D0%B8-%D1%83%D0%B1%D0%B8%D0%B2%D0%B0-%D0%B1%D0%B0%D0%B2%D0%BD%D0%BE,-%D0%BD%D0%BE-%D1%81%D0%B8%D0%B3%D1%83%D1%80%D0%BD%D0%BE", "text": "Всички се радват на слънчевите дни и синьото небе. Те обаче прикриват един притеснителен факт: по целия свят високите температури са достигнали ново критично ниво. Последиците: горски пожари,  съсипани реколти, смърт.             2016 бе годината с най-високите температури - откакто се правят такива измервания. Причината за това развитие бе комбинацията от климатичния феномен Ел Ниньо и глобалното затопляне. Въпреки че в началото на 2018 наблюдавахме противоположния феномен - Ла Ниня, при който температурите се понижават, тазгодишният юни бе един от най-горещите в историята - а това е признак за гореща вълна.   Според метеоролозите, \"горещата вълна\" е период, когато температурите в пет или повече последователни дни са с 5 градуса по-високи от средните за сезона.   \"Поради изменението на климата можем да очакваме още екстремни горещи вълни и занапред\", казва Клеър Нулис от Световната метеорологична организация.   Рекордни температури по цял свят   За хората в България, Испания, Гърция 30 градуса през лятото не са нищо особено. За жителите на Великобритания или Ирландия обаче това е повече от необичайно. През месец юни термометрите там обикновено не показват повече от 20 градуса. Но на 28-ми юни тази година в Глазгоу измериха 31,9 градуса, а в Шанън, Ирландия, бяха измерени рекордните 32 градуса. В Грузия също бе поставен температурен рекорд - 40,5 градуса. Жегата не подмина и Канада: в началото на юли в Монреал бяха измерени най-високите температури от 147 години насам. Жегата отне живота на 70 души.   В Ургла в Алжир пък температурите достигнаха невероятните 51,3 градуса. Заради промените в климата, Владимир Кендровски от Световната здравна организация (СЗО) очаква през втората половина на 21-ви век да има такива горещи вълни на всеки две години.   Но ще може ли човешкият организъм да свикне с тези горещини? Кендровски, който ръководи отдел Климатични изменения и pдраве в СЗО, обяснява, че \"през последните десетилетия горещите вълни в Европа са взели повече жертви от който и да е друг метеорологичен феномен\".   Жегата убива реколтата   Защо жегата убива?   Една от причините: при определени условия високите температури водят до летен смог, който може да предизвика редица здравословни проблеми, засягащи дишането и кръвообращението. Същевременно прелитащите из въздуха полени все по-често отключват астма.   Освен това, високите температури пречат на съня ни. А това също е сериозен проблем.   \"Най-засегнати са малките деца и старите хора\", казва Симоне Зандхолц от Института за околна среда и човешка сигурност към ООН. \"Повечето жертви на горещи вълни живеят в гъсто населени и застроени градове, където няма много свеж въздух.\"   Клеър Нулис от Световната метеорологична организация предупреждава, че комбинацията от жега и влажност е особено опасна. Именно това сполетя хората в Монреал. Смъртни случаи има и в Япония: само през юни там жегата уби 14 души, а приетите в болница бяха над 2000.   При високи температури насекомите се разпространяват още по-интензивно   Пожари и зарази   Горещите вълни се отразяват и на ума. В горещите летни дни мозъкът ни работи с до 10 процента по-бавно, казват учени. В едно американско изследване пък се твърди, че 90 000 ученици от Ню Йорк са се провалили на тестовете си заради високите температури.   Друг проблем, свързан с жегите, са опасните насекоми. Високите температури са благоприятни за размножаването им. Особено опасни са комарите, пренасящи зарази.   Екстремните горещини причиняват и страховити горски пожари. Само във Великобритания, Швеция и Русия са изгорели 80 000 хектара гора. Заради силното слънце изсъхват и нивите. Във Великобритания най-засегнати са производителите на броколи, зеле и жито.   Горещините се отразяват и на земеделците в Германия: \"Тази година реколтата ще бъде много по-слаба от предишни години\", казва Йоахим Руквиид, президент на Германския земеделски съюз. Руквиид разказва още, че някои земеделци възнамерявали да унищожат лошата реколта, защото работата по прибирането нямало да си заслужава.   Владимир Кендровски смята, че здравословните проблеми, причинени от горещи вълни, могат да се избегнат, ако здравеопазването работи заедно с институтите по метеорология. Зандхолц пък вярва, че ключът към решаването на проблема е по-доброто градоустройство. Според нея в градовете трябва да има повече паркове и свободни пространства. Апелът на Зандхолц към всички гласи: \"Не подценявайте жегата!\".", "date": "2018.07.23", "title": "Това ни убива. Бавно, но сигурно."}
{"url": "http://www.classa.bg/%D1%81%D0%B2%D1%8F%D1%82/item/384392-%D0%B8%D1%80%D0%B0%D0%BD-%D0%BA%D1%8A%D0%BC-%D1%82%D1%80%D1%8A%D0%BC%D0%BF-%D0%B3%D0%BE%D1%81%D0%BF%D0%BE%D0%B4%D0%B8%D0%BD-%D1%82%D1%80%D1%8A%D0%BC%D0%BF,-%D0%BD%D0%B5-%D0%B4%D1%8A%D1%80%D0%BF%D0%B0%D0%B9%D1%82%D0%B5-%D0%BB%D1%8A%D0%B2%D0%B0-%D0%B7%D0%B0-%D0%BE%D0%BF%D0%B0%D1%88%D0%BA%D0%B0%D1%82%D0%B0-%D1%89%D0%B5-%D1%81%D1%8A%D0%B6%D0%B0%D0%BB%D1%8F%D0%B2%D0%B0%D1%82%D0%B5", "text": "Америка трябва да знае /.../ че една война с Иран е майка на всички войни\", е заявил президентът Рухани на среща с ирански дипломати   Иранският президент Хасан Рухани днес предупреди президента на САЩ Доналд Тръмп да не продължава враждебната си политика срещу Техеран, съобщи Ройтерс.   \"Америка трябва да знае /.../ че една война с Иран е майка на всички войни\", е заявил Рухани на среща с ирански дипломати, цитиран от БТА.   \"Господин Тръмп, не дърпайте лъва за опашката, защото само ще съжалявате\", добавил иранският президент.   Администрацията на президента Тръмп е предприела стъпки за подкопаване на подкрепата към иранския лидер с цел да окаже натиск над Иран да прекрати ядрената си програма и подкрепата си за военни групировки. Агенцията се позова на собствени източници, запознати с процесите.   През месец май Тръмп обяви, че САЩ се оттеглят от споразумението за иранската ядрена програма. Президентът го нарече \"най-лошата сделка\" и \"ужасно споразумение за Съединените щати\". Той подкрепи министър-председателят на Израел Бенямин Нетаняху, който обвини Иран, че тайно продължава развитието на ядрената си програма.   Впоследствие САЩ наложиха санкции на шестима иранци и три компании с връзки с военния елит на Иран - Ислямският революционен гвардейски корпус (ИРГК), а ЕС, а Европейската комисия задейства механизъм за блокиране на действието на санкциите на САЩ срещу Иран на територията на Европейския съюз.", "date": "2018.07.23", "title": "Иран към Тръмп: Господин Тръмп, не дърпайте лъва за опашката - ще съжалявате"}
{"url": "http://www.classa.bg/%D1%81%D0%B2%D1%8F%D1%82/item/384393-%D1%81%D0%B0%D1%89-%D1%81%D0%B2%D0%B0%D0%BB%D1%8F%D1%82-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D0%B4%D0%B5%D1%80%D0%B8%D0%BF%D0%B0%D1%81%D0%BA%D0%B0", "text": "Проблемите на корпорацията му „Русал\" доведоха до хаос на световния пазар на алуминий     Съединените щати ще свалят санкциите срещу компанията на руския милиардер Олег Дерипаска. Това каза американският министър на финансите Стив Мнучин.   Алуминиевият гигант „Русал\", както и Дерипаска, който е сред близките на Путин крупни бизнесмени, бяха включени в черния списък преди 3 месеца заради \"злонамерена дейност\".   Това засегна сериозно компанията, чиито акции се сринаха, а Дерипаска формално се оттегли от борда на директорите.   Според Мнучин, санкциите ще бъдат свалени, за да не бъде фалирана компанията. Това може да доведе до критики, че администрацията на президента Доналд Тръмп не показва твърдост срещу режима в Русия. Но експерти обясняват, че проблемите на „Русал\" доведоха до хаос на пазара на алуминий и поне няколко държави лобираха пред американците да смекчат санкциите.", "date": "2018.07.23", "title": "САЩ свалят санкциите срещу Дерипаска"}
{"url": "http://www.classa.bg/%D1%81%D0%B2%D1%8F%D1%82/item/384389-%D0%B5%D1%80%D0%B4%D0%BE%D0%B3%D0%B0%D0%BD-%D0%B2%D0%BE%D0%B4%D0%B8-%D1%82%D1%83%D1%80%D1%86%D0%B8%D1%8F-%D0%BA%D1%8A%D0%BC-%D0%BF%D1%80%D0%BE%D0%BF%D0%B0%D1%81%D1%82%D1%82%D0%B0", "text": "Турската лира се обезценява, цените растат. Икономиката на Турция е пред сериозен срив, предупреждават експерти. Президентът Ердоган обаче иска растеж на всяка цена. И още по-голям контрол.             Поне \"картофената криза\" като че ли е преодоляна, цените на картофите започнаха да падат. Доскоро един килограм картофи струваше седем лири - четири пъти повече, отколкото миналата година. Лукът, доматите и други основни хранителни продукти също поскъпнаха.   Днес инфлацията определя делника на много турци, тя се усеща навсякъде: на пазара, на бензиностанцията, в наемите. \"Всичко става все по-скъпо. Вече много неща не мога да си позволя, за почивка изобщо да не говорим\", оплаква се клиентка на пазара в истанбулския квартал Шишли. Тук има всичко: артишоци, прясна мента, дини, грозде, смокини - все производство на фермерите в околността. Асортиментът е богат, но цените постоянно се променят. \"Много хранителни продукти междувременно вече струват двойно повече. Правителството е виновно, трябва най-после да вземе мерки\", казва един мъж от съседния щанд.   Лирата се срива, рейтингът пада   Всъщност турската икономика отбеляза ръст от 7,4% - по-висок, отколкото този на китайската икономика. Само че същевременно дефицитът в платежния баланс се повишава, от началото на годината турската лира е загубила над една пета от стойността си спрямо долара и еврото, а инфлацията достигна рекордно ниво, отбелязвайки 15%. Икономическото положение е по-лошо, отколкото от доста години насам. Наскоро рейтинговата агенция \"Фич\" отново понижи кредитния рейтинг на Турция - от BB+ на BB, т.е. редом с Гватемала и Коста Рика.   Президентът Ердоган не се интересува от оценката на международните рейтингови агенции. След преизбирането му през юни той е по-силен откогато и да било - той е едновременно държавен, партиен и правителствен шеф и обещава на страната си славно бъдеще. \"Икономиката ни е на верен път, всеки може да види как инвестираме\", цитира наскоро думите му вестник \"Хюриет\". Турция скоро щяла да е \"една от десетте най-големи икономически сили в света\", заяви Ердоган след клетвата си като президент на страната.   Ердоган и лихвите   Още по време на предизборната борба той заяви, че паричната политика на Турция ще бъде контролирана занапред още по-строго. Вложителите се страхуват най-вече от това, че турската централна банка ще загуби независимостта си. Миналата седмица Ердоган издаде декрет, който му позволява еднолично да назначава шефа на банката, както и неговия заместник. \"Централната банка отдавна прави само онова, което иска Ердоган, точно както и всички други институции в тази страна. Нищо не се решава без неговото одобрение\", изтъква икономистът Атила Йешлада. Ако банката беше все още независима, щеше още преди четири години да вдигне лихвите, за да спре инфлацията, добавя той.   Икономистите смятат, че повишаването на лихвения процент е важна мярка за стабилизиране на валутата - само че според собствената икономическа теория на Ердоган по-високите лихви са \"коренът на всяко зло\" и застрашават икономическия растеж. Президентът непрестанно настоява водещият лихвен процент да не се повишава.   Ердоган - едновременно държавен, партиен и правителствен шеф   Зетят ще оправя положението?   Склонността на Ердоган еднолично да взема всички решения внася дълбока несигурност на пазарите. Доверието трябва да възвърне новият финансов министър и държавен ковчежник - 40-годишният Берат Албайрак, който е зет на Ердоган. Той е следвал икономика в Истанбул и в САЩ, бил е енергиен министър в последния кабинет. Въпреки това е относително неопитен политик, комуто Ердоган дава сега ключова позиция. Главен съветник по икономическите въпроси досега беше бившият вицепремиер Мехмет Шимшек. Той минаваше за поддръжник на инвестициите и за човек, който все пак дръзва да се противопостави на Ердоган.   Абайрак обещава бюджетна дисциплина, структурни реформи, независимост на централната банка и мерки срещу инфлацията. \"При нормални обстоятелства бих казал: дайте му време да докаже какво може\", казва анализаторът Атила Йешлада. \"Само че сега обстоятелствата са всичко друго, но не и нормални. Във времена като сегашните имаме нужда от опитни пилоти на кормилото.\"   Според експерта, през четвъртото тримесечие на 2018 икономиката на Турция ще се свие, безработицата ще нарасне от 10 на 12 процента, лирата ще продължи да се обезценява и много средни предприятия в енергийния сектор, търговията на дребно и строителството ще фалират. \"Това няма да остане без последици и за Европа, защото много турски фирми са силно задлъжнели към европейските банки\", обобщава експертът.", "date": "2018.07.23", "title": "Ердоган води Турция към пропастта"}
{"url": "http://www.classa.bg/%D1%81%D0%B2%D1%8F%D1%82/item/384390-%D0%BC%D0%B0%D0%B9%D0%BE%D1%80%D0%BA%D0%B0-%D0%BC%D0%B0%D1%88%D0%B8%D0%BD%D0%B0-%D0%B7%D0%B0-%D0%BF%D0%B0%D1%80%D0%B8", "text": "От години цените на имотите и наемите на Майорка растат. Агенциите за недвижими имоти никнат като гъби след дъжд. Същевременно туристическият бум създава проблеми на местните хора.           В центъра на Палма може да се види какво върви най-добре на острова. \"Хората купуват италиански сладолед. И къщи\", казва живеещият в Палма експерт по туризма Джорди Виярт. И наистина - на някои улици в града на всеки 40 метра има агенция за недвижими имоти. Всички те имат нещо общо: те са абсолютно неизвестни, но всички съдържат в името си английската думичка \"Property\".   \"В жегата сладоледът се харчи добре. Но много от брокерските агенции ще фалират\", убеден е германският адвокат Тим Вирт, който помага на известни и платежоспособни германци да се сдобият с имоти на острова. Той добавя, че петте най-големи агенции на острова вече са си разпределили парчетата от тортата. Всички те имат рекордни продажби през 2017 година, но на пазара вече не остават много незаети пространства.     \"Все по-малко обекти излизат на пазара, а купувачите са все по-информирани. Те задават много въпроси и на новите в бранша им става все по-трудно\", казва Хавиер Ариола. Той ръководи отдел \"Продажби\" за Ибиса и Майорка в най-старата агенция за недвижими имоти \"Kühn & Partner\" на острова. Само през тази година продажните цени са скочили с 10 процента. А в Палма, където имотите са най-търсени, ръстът е дори 13%, сочат данни на института за оценки на недвижими имоти \"Тинса\". Според него, в момента намирането на купувач за недвижим имот на някой от балеарските острови продължава средно девет месеца.   Майорка страда от масовия туризъм   Хавиер Ариола е отличен пример за това как успехът на Майорка може да бъде и нож с две остриета. От една страна постоянно растящите от 2015 насам цени на имотите са помогнали на фирмата му да се стабилизира спрямо най-големия си конкурент на острова - \"Engel & Völkers\". Но от друга страна Ариола вижда, вкл. покрай приятелката си, която работи в системата на здравеопазването, как неудържимият наплив на германци към Майорка и Ибиса води след себе си и много проблеми на трудовия пазар.    \"При ниските заплати, които получават, тук болногледачите например не могат да си позволят да плащат високите наеми. Много хотели пък са принудени да подслоняват персонала си в собствени помощения, тъй като жилищата са прекалено скъпи и обикновените работници не могат да си ги позволят. А в туристическия сезон така или иначе няма почти нищо свободно.\"   Противоречието между традиционните за Испания ниски заплати (в сравение с много други страни в Европа) и високите разходи за живот не е никъде толкова силно изразено, както в Майорка. Средната брутна заплата на острова се движи около 1200 евро на месец. Цените на имотите през последните три години са скочили с 54 процента в покрайнините на Палма и с 29 процента в самия град, по данни на агенцията за недвижими имоти \"Porta Mallorquina Real Estate\". Същата е и тенденцията при наемите. \"За 45 кв.м. жилище искат наем от 1000 евро. Това ме накара да пусна под наем и собствения си апартамент\", признава Хавиер Ариола.   Много местни хора напускат града и се установяват да живеят някъде в покрайнините му, посочва брокерът. \"Но това причинява истински транспортен хаос около Палма\", подчертава директорът на \"Porta Mallorquina Real Estate\" Ралф Шпилфогел, който всеки ден изживява този ад.   Официалните данни сочат, че през първото полугодие на 2018 хотелските резервации са спаднали с 5 процента спрямо същия период на миналата година. Но пък 2017 беше рекордна по отношение на туризма: миналата година общо 10,3 милиона души са посетили острова, от които почти половината (4,5 милиона) са били германци. \"Местните хора знаят, че зависят от туризма. Но пък недоволството им от негативните последици, свързани с това, расте. Те протестират все по-често срещу огромните круизни кораби, с които всеки ден на острова пристигат хиляди посетители\", казва Джорди Виярт.   \"Градът е за местните, не за туристите\": с подобни плакати в Палма протестират срещу масовия туризъм   Властите предприеха сериозни мерки   Преди една година местното правителство на Балеарите задейства ръчната спирачка: то вдигна двойно - на 3 евро - дневната туристическа такса, заплащана от гостите на островите, и наложи сериозни ограничения за отдаване на частни къщи за гости под наем. Мораториумът изтича на 1 август, но със сигурност не всички лицензи ще бъдат подновени след това. А нови ще се издават само за определени места в провинцията, където няма толкова много туристи. В Палма например действа пълна забрана за отдаване на частни жилища и къщи под наем на туристи.   И новопостроените жилища на Майорка не могат да бъдат отдавани от частници на туристи. \"Новият закон за туризма позволява отдаването под наем с цел туризъм на жилища, които са по-стари от 10 години\", посочва живеещият на острова адвокат Маркос Щайн.   78-годишният Басем Калили от Иран е от късметлиите, които имат право да пускат туристи под наем в своята финка, която се намира в провинцията. Въпреки това той предпочита да продаде имението си. От година и половина обаче не може да намери купувач. \"Първоначално исках за моята финка малко над 4 милиона евро, сега смъкнах цената до три милиона\", казва собственикът. Калили е закупил целия имот преди осем години - за 600 хиляди евро. Тогава той е бил на 60 години и все още е имал сили и енергия.    \"Цели пет години ми отне да събера всички документи\", спомня си той. Дотук Басем е засадил 6000 дръвчета в имота си, облагородил го е, прокарал е водопровод и накрая започнал да отдава под наем къщата за гости. Днес обаче той вече не иска да живее в провинцията и иска да се премести в Палма, където си е харесал един апартамент. В Германия, където е работил преди това като лекар, не иска да се връща - неговата нова родина е Майорка. \"Искам тук да умра\", споделя иранецът. Ако успее да продаде селския си имот, планът му ще успее. Но за туристи вече не иска да мисли. \"Прекалено стар съм вече за това\", казва той.", "date": "2018.07.23", "title": "Майорка - машина за пари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384381-%D1%82%D0%B5-%D0%BD%D0%B5-%D1%81%D0%B5-%D1%81%D1%80%D0%B0%D0%BC%D1%83%D0%B2%D0%B0%D1%82-%D0%BE%D1%82-%D1%82%D0%B5%D0%BB%D0%B0%D1%82%D0%B0", "text": "Правилата на социалните мрежи против голотата, насилието, расизма и какво ли още не са много строги. Друг въпрос е как тези неща се оценяват и кога, например, Инстаграм блокира дадено съдържание и кога не. Някои се питат - защо е разрешено, когато мъж покаже зърната на гърдите си, а при жените - не.      Затова вече има цели групи, които се борят срещу цензурата.      Съществуват движения, които не са съгласни с разликата в цензурирането на мъжките и женски снимки.      Много потребителки искат да се похвалят със своите фотографии, които са повече изкуство, или пък снимки с голи тела или неща, които излизат от общо приетите представи за красота.      Така е била създадена и книга, пълна със снимки, забранени от Инстаграм.      Моли Сода и Арвида Бистрьом решават да ги съберат в едно и излизат с призив в интернет, в който молят всички жени, на които са им били сваляни снимки заради цензура, да им ги изпратят.      Дори самите те не очаквали какъв успех ще постигнат с предложението си.      В книгата има някои снимки, които определено не могат да бъдат наречени красиви, но те също представят жените в истинска светлина.            ", "date": "2018.07.23", "title": "Те не се срамуват от телата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384382-%D0%BD%D0%B5-%D0%B7%D0%BD%D0%B0%D0%BC-%D0%BA%D1%8A%D0%B4%D0%B5-%D1%81%D0%B5-%D0%BD%D0%B0%D0%BC%D0%B8%D1%80%D0%B0%D0%BC", "text": "В този ден загиналата заедно с компания празнувала рождения ден на своя приятелка и прекалила с алкохола. Няколко секунди преди смъртта си ученичката й позвънила. Тя успяла само да каже: \"Не знам къде се намирам\", а в следващия момент била убита от ток на железопътни релси в Кент, пише The Sun. 16-годишната Тая Пибълс се връщала у дома с влак, но не успяла да стигне до гарата и не преставала да плаче.      Когато нейните приятели я потърсили, видели от камерите за наблюдение как момичето стигнало до края на платформата.      В 23 часа Тая, която била пила водка и бира, позвънила на Джамилн Джайлс. Гласът й бил обезпокоен, тя казала: \"Не зная къде се намирам\". След това връзката прекъснала и телефонът й се изключил.      Преди това успяла да позвъни и на друга приятелка и казала, че е в някакво поле. Изяснило се, че по време на партито Тая се скарала с приятеля си, затова и си тръгнали поотделно. Младежът признал, че цяла нощ не можел да заспи, усещайки, че се е случило нещо ужасно. Сутринта край релсите видял линейка и веднага разбрал, че става въпрос за Тая.", "date": "2018.07.23", "title": "\"Не знам къде се намирам\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384383-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D1%8E%D0%BB%D0%B8", "text": "ОВЕН ( 21 март - 20 април ) Ще може да си позволите всичко, което желаете. Искате да практикувате йога или любимото си хоби? Давайте! Да се срещнете с приятели или отидете сред природата? Още по-добре. Но не е препоръчително в любовта, да проявявате твърдоглавие. Трябва внимателно да изслушвате избраника си, за да не си навредите. ТЕЛЕЦ ( 21 април - 21 май )  Очаква ви един двусмислен и малко загадъчен ден. Вашите желания, толкова лесно ще се материализират, че ще повярвате в чудеса. Изключителен ден за изучаване на чужд език, икономически прогрес и политически дебати. Ще бъдете на върха във всяка сфера, а зад гърба си, ще имате влиятелни покровители. БЛИЗНАЦИ ( 22 май - 21 Юни ) Ще бъдете шокирани от факта, че мечтите ви започват да се сбъдват. Уви, само във финансовата област всичко остава същото. Може би си заслужава да се придържате към икономичен бюджета и спестяване? Забавленията, ще ви помогнат да се отпуснете. Само с алкохола и екзотичните ястия, бъдете по-внимателни.   РАК ( 22 юни - 23 юли ) Настройте се на позитивна вълна и добрите промени непременно ще се случат. Ако ви харесва да се само съжалявате, в замяна ще получите същото отношение. На малките проблеми във финансовата сфера, не обръщайте внимание. Е, не винаги на главата ви, ще се изсипват милиони. Понякога трябва да се смирявате със ситуациите, които са възникнали. ЛЪВ ( 24 юли - 23 август ) Възможен е спор с любимия. Но до сериозни последствия, няма да се стигне. В областта на финансите, се опитайте да не дължите нищо на никого, тогава стабилността ви е гарантирана. Много перспективи ще се отворят пред тези, които имат собствен бизнес. Документите са в ред, стоките се реализират и партньорите ще са доволни. ДЕВА ( 24-ти август - 23 септември ) Бъдете приятелски настроени към всички, дори ако някой от околната среда ужасно ви досажда. Покажете на какво сте способни, флиртувайте, забавлявайте се и се усмихвайте широко. В любовта, напротив, трябва да бъде изключително искрени и честни. В противен случай, незабавно ще ви разкрият. Едно служебно пътуване, ще ви помогне да напреднете в кариерата. ВЕЗНИ( 24 септември - 23 октомври) Ще бъдете объркани, особено когато ви обвиняват в неща. който не сте правили или не сте казали. Извлечете си урок от всичко, което се случва и в бъдеще по-малко говорете за вашите планове. В личния живот, трябва да бъдете по-строги към себе си. Отношенията с партньора ви, не могат да се нарекат безоблачни, но е по-добре да преминете всички тестове заедно.   СКОРПИОН ( 24 октомври - 22 Ноември ) Очаква ви море от примамливи и печеливши предложения за работа. Ще ви бъде много трудно да изберете едно, но това е необходимо. В противен случай, те ще бъдат грабнати от по-бързи и завистливи партньори. Успех очаква тези, който планират пътешествие. Ако искате да почивате с палатка на морето, тогава го направете и не слушайте съветите на богатите си приятели.   СТРЕЛЕЦ ( 23 Ноември - 21 Декември ) Трябва да се осланяте на логиката във всичко. Дори ако работата ви се струва безсмислена, вършете я с пълна отговорност. Може да се почувствате зле, ако прекарате целия ден на плажа. Нищо странно в това, ако сте били без шапка и не сте се намазали с крем. Сега, ще страдате от собствената си грешка. КОЗИРОГ (22 Декември - 20 януари ) Доверявайте се на интуицията си, тя определено няма да ви остави. Ако критики идват от страна на шефовете, приемете всичко което казват спокойно, особено ако е конструктивна и обективна. На работа, може да започнете любовен роман, но тези бурни емоции трябва да останат скрити от другите.  ВОДОЛЕЙ ( 21 януари -  19  февруари ) Може да сключите доходоносен договор, дори ако не търсите нова работа. Точността днес трябва да бъде дори по-напред от поетите ангажименти. Благоприятен ден за финансите, които сами ще идват в джоба ви. Късмета в любовта, ще ви позволи да съберете смелост и да направите предложение на човек който харесвате.   РИБИ ( 20 февруари - 20 март ) Обръщайте внимание само на това, което наистина е достойно и интересно. Твърде рано е да се отпускате, проектите ви, все още не са реализирани. В бизнеса ще имате перспективи за сътрудничество със западни фирми. Изчислявайте правилно приходите и разходите си, за да не изпаднете в криза и трудна ситуация.", "date": "2018.07.23", "title": "Дневен хороскоп 23 юли"}
{"url": "http://www.classa.bg/%D1%81%D0%B2%D1%8F%D1%82/item/384384-%D1%85%D0%B5%D0%B9,-tinder,-%D0%BD%D0%B0%D0%BC%D0%B5%D1%80%D0%B8-%D0%BC%D0%B8-%D0%B3%D0%B0%D0%B4%D0%B6%D0%B5", "text": "През 2017-а журналист пита съоснователя на приложението за търсене на половинка Tinder как си представя, че ще изглежда то след пет години.   Шон Рад вади смартфона си и се преструва, че си говори с устройството.   Той имитира глас от телефона, който му казва \"Хей, Шон, мисля, че на няколко пресечки от тук има човек, който може да ти се стори интересен...\".   Гласът допълва, че този човек също е привлечен от него, необвързан е, свободен е утре вечер за среща, а понеже и двамата харесвате точно тази банда - бихте ли желали да закупи билети за утрешния им концерт в онзи бар в центъра на града? Яко, а?     Перспективата алгоритми да намират идеалната за вас половинка като обработват огромни количества данни - от възраст, пол, местоживеене и сексуални предпочитания до плейлистата ви в Spotify или онлайн пазаруването ви - все още си остава само фантазия. Но изкуственият интелект все по-упорито навлиза в полето на любовните срещи.   През 2014-а канадски програмист на име Джъстин Лонг започва да работи по алгоритъм, който успява да направи изводи какви предпочитания за външен вид имате като заключението му е базирано само на историята ви от Tinder.   В допълнение алгоритъмът използва лицево разпознаване, което подбира профили, които биха ви били интересни.   Ако има взаимно харесване, изкуственият интелект изпраща автоматично съобщение, за да започне разговор.   Комично или не, десетки хиляди получават въпроса \"Обичаш ли авокадо?\".   Старт-ъп на име Loveflutter от своя страна анализира постове в Twitter и Facebook, за да свързва потребителите си. Той анализира психологията на споделяните от вас неща и се опитва да ви свърже с хора със сходен характер. Така машините заместват безкрайните разпити за предпочитания и вкусове, които иначе провеждаме, за да си намерим гадже.   Сценарият, в който виртуален асистент ще може да ви намери приятел/ ка, изглежда по-близо отвсякога. Но тази мисъл не се нрави на всеки.   За мнозина този огромен пазар, който се създава, е просто една невероятна илюзия. Според тях алгоритмите са абсолютно неспособни да ви намерят партньор, какво остава за перфектния партньор, а хората са жертва на измамното вярване, че е обратното.   В общество, което се ръководи от логиката, технологиите са полезен помощник във взимането на решения.   Само че романтичните връзки са далеч по-сложни от това да изберете в кой ресторант да вечеряте днес. Сърцето и мозъкът са сложни матрици, изградени от милиони късчета информация, които действат по собствени алгоритми.   Ксавиер де Байеникс е разработчик на едни от най-популярните сайтове за запознанство в Европа и според него най-важно е предусещането на намеренията на двете страни. Съвпадането не е задължително, идеята е да се спести време на потребителите. Те заслужават да разполагат със средства, които да им помогнат да срещнат нови хора.   В сайтовете му, където изкуственият интелект е интегриран и съдейства на посетителите да си търсят половинки, има двойно повече съвпадения, отколкото в други интернет страници. Ежедневно те са посещавани от над 2 млрд. души. Според Байеникс ИИ прави десетки връзки и изводи, които са далеч отвъд обикновените човешки разбирания. Подобен процес носи и сериозно количество рискове. Точно както и хората, изкуственият интелект също не е неутрален в разбиранията си.   Опасността той да генерализира информацията, която предоставяте, е много голяма.   Може примерно да изопачи финансовото ви състояние, защото живеете в по-малко населено място, и така да ограничи шансовете ви за съвпадения.   Като превантивна мярка създателите на алгоритмите принуждават изкуствения интелект да предлага на потребителите си брюнетки, докато те очевидно си падат по блондинки например.   Но в крайна сметка сърцето все още разсъждава по начин, който изкуственият интелект не може да разбере...", "date": "2018.07.23", "title": "Хей, Tinder, намери ми гадже!"}
{"url": "http://www.classa.bg/%D1%81%D0%B2%D1%8F%D1%82/item/384385-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BF%D0%BE%D1%82%D1%83%D1%88%D0%B8%D0%BB-%D1%83%D0%B8%D1%81%D0%BA%D0%B8-%D0%B1%D1%83%D0%BD%D1%82,-%D0%B0-%D1%82%D0%BE%D0%B9-%D1%81%D0%B0%D0%BC%D0%B8%D1%8F%D1%82-%D1%81%D1%82%D0%B0%D0%BD%D0%B0%D0%BB-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB", "text": "        „Недостигът на ром е голям, така че на пехотата трябва да се раздава само при специални случаи – пише Джордж Вашингтон в отговор на свой генерал през януари 1778 г. – Твоите хора трябва да се задоволят само с това, до времето, когато ще има повече в наличност” – цитира писмата на генерала изданието liquor.com.   Вашингтон, който по-късно станал първият президент на САЩ, по това време е главнокомандващ на Континенталната армия, която воюва за независимост с англичаните.      В това военно време обаче по-голяма наличност на ром нямало откъде да дойде. През юни следващата година отчаяният Вашингтон заповядал ромът да се отпуска само за медицински цели – на ранените като упойка и по-рядко на войници, които влизат в бой. Има запазени негови писма и заповеди за разпределянето на рома във войската.   Докато вървяла войната, нуждата от ром не намалявала, а се намирал все по-трудно. През септември 1780 Вашингтон нарежда на на своите командири в краен случай просто да изземат ром от именията и търговците. В свое писмо до генералите пише, че е информиран за наличности на ром в някои имения, да се опитат да го закупят, ако не направо да го изземат.  Вашингтон никога не се поколебал в своята преценка за рома като животоспасяващо средство. „Когато оценяваме колко е скъпоценен животът на нашите хора, трябва да отбележим колко много зависи от хуманитарната употреба на алкохол” – писал Вашингтон в края на войната. И настоявал да му доставят колкото се може по-бързо 50 бъчви ром.   С наличния ром войната била спечелена. Благодарната новосъздадена нация избрала Вашингтон за своя пръв президент (и до днес той е изобразен на банкнотата от 1 долар).       А отмъстителната Великобритания продължила да ограничава достъпа на американците до карибската меласа и така потискала местното производство на ром. Но същата изобретателност на пионерите, която развила дестилацията на ром в Америка, довела и до производството на уиски от местно зърно. Така се родило бърбън уискито. В края на XVIII век шотландски и ирландски пионери в Америка започнали да варят традиционните си напитки от Острова вместо от ечемик и малц, от смес на царевица с ечемик и каквото има зърно. Така американският народ постепенно от ром минал на уиски.   По ирония на съдбата, след като американците извоювали независимост от англичаните, защото те налагали данъци, включително за алкохола, се наложило и в новосъздадената държава САЩ да се приемат такива данъци.   Въстание срещу акциза   Така президентът Вашингтон през 1791 въвел данък върху уискито. Идеята била на първия финансов министър на САЩ Аликзандър Хамилтън (който и до днес е на банкнотата от 10 долара). Всъщност този акциз обхващал всички видове дестилиран алкохол, но останал като Данък върху уискито (Wiskey tax), тъй като то бързо станало най-популярната напитка, след като намалял вносът на ром и меласа от Карибието.       Това бил първият данък върху местно производство в новата държава. Обаче предизвикал масово недоволство и неподчинение у една нова нация, току-що отхвърлила законите на метрополията Великобритания и избрала свободата и независимостта. Фермерите си варели уиски от смес от зърно, и се възмутили от този акциз. Те използвали уискито дори като разменна монета, заменяли го за различни суровини и инструменти.   Работата станала много сериозна, след като през 1894 г. в Западна Пенсилвания пристигнал шериф, пратен от Вашингтон, да състави актове на онези производители, които не са си платили акциза. Производители на уиски направили протест, на който се събрал много народ и протестът прераснал в т. нар. Уиски бунт. Повече от 500 въоръжени мъже нападнали дома-укрепление, в който бил отседнал пратеният от Вашингтон генерал Джон Невил, в ролята на данъчен инспектор. Ограничили се само да окупират дома, без да го убиват.   Президентът Джордж Вашингтон хитро пратил парламентьори да преговарят, докато в същото време наредил на губернаторите от околните щати да съберат войска и лично той на кон я повел към Западна Пенсилвания да потуши бунта. За потушаването на т. нар. Уиски бунт Вашингтон предвождал 13-хилядна милиция от Вирджиния, Мериленд, Ню Джърси и Пенсилвания. Като наближил с нея района на бунта, всички бунтовници се прибрали по домовете си, без да се стига до сражения. Само 20 души били арестувани, но по-късно освободени.   В следващите 6 години има документални свидетелства, че 175 дистилерии (спиртоварни) в близкия район, в Кентъки, са наказвани за нарушение на закона и неплащане на акциз.  Уиски бунтът има фундаментално значение за новата държава. За пръв път националното правителство, президентът, демонстрирали, че има воля и способности да смачкат въоръжена съпотива срещу законите на страната. Оттогава досега в САЩ законът е сила и се уважава. По онова време, разбира се, се развило нелегалното производство на алкохол. То процъфтяло особено един век и нещо по късно през Сухия режим (виж  ). Бандите, появили се в резултат от Сухия режим, също са смазани впоследствие.   Следващият президент Джеферсън (който е на банкнотата от 2 долара) отменил акциза, но по-нататък той е въведен отново.       Вашингтон варил най-много уиски, купувал ром за гостите   След като му изтекъл мандатът като президент, Джордж Вашингтон не пожелал повече власт и да се кандидатира отново, въпреки, че нямало да има сериозна конкуренция. И се прибрал в плантацията си, известна като Маунт Върнан (днес на 24 км от Вашингтон, музей). Както всички произвеждащи ром Карибски колонии на Великобритания, и Вирджиния (вече щат на САЩ), е била построена с робски труд. Плантацията Маунт Върнън не била изключение. Вашингтон имал не по-малко от 317 роби, живеещи в имението му.   Вашингтон схващал иронията да поведеш война, в името на Декларация на независимостта, която започва с „Всички хора са създадени равни”, и същевременно да продължаваш да използваш робски труд в имението си. Той се тормозел с години от това противоречие. Негов приятел го цитира да казва през 1798 г.: „Аз не само се моля за отпадане на робството, в името на човешкото достойнство, но ясно мога да предвидя, че нищо, освен изкореняването му може да продължи съществуването на нашата нация”. Все пак той не изказва публично тези свои идеи нито по време, нито след президентството си.       В имението си Маунт Върнън Вашингтон бързо започнал дестилация на алкохол. Управителят на неговата ферма Джеймс Андерсън се научил на дестилация на уиски в младостта си в Шотландия и през 1797 г. започнал да произвежда с малък казан. Вашингтон много се впечатлили от продукцията и поръчал да построят голяма дестилаторна. Използвайки робски труд, спиртоварната на Вашингтон станала най-голямата в страната. През 1799 година, в която умира Вашингтон, тя е произвела 11 000 галона уиски и бренди от плодове. Това е равно на почти 50 000 литра твърд алкохол, преизчислено от имперски галони – около 4,5 литра. Американският галон (3,8 литра) е въведен малко по-късно.  Произвеждали уиски и бренди, защото меласа трудно могло да се достави и затова нямало вече ром. Така Вашингтон трябвало да изостави питието, което му служило така добре в кариерата му на политик и военен – ромът. Сегашният директор на музея Маунт Върнън казва, че няма доказателства там да е варен ром. Но Вашингтон купувал ром. Доставял големи количества от колониите в региона. Той бил предназначен за гостите му, а също и на робите давал дневна дажба.    ", "date": "2018.07.23", "title": "Вашингтон потушил Уиски бунт, а той самият станал най-големият производител"}
{"url": "http://www.classa.bg/%D1%81%D0%B2%D1%8F%D1%82/item/384386-%D0%BA%D1%83%D0%B1%D0%B0-%D0%BE%D1%84%D0%B8%D1%86%D0%B8%D0%B0%D0%BB%D0%B8%D0%B7%D0%B8%D1%80%D0%B0-%D1%87%D0%B0%D1%81%D1%82%D0%BD%D0%B0%D1%82%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE%D1%81%D1%82-%D0%B8-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": "Куба се отказа от комунизма и призна еднополовите бракове     Промените в основния закон ще обусловят реформите, предприети от новия президен Мигел Диас-Канел, който замени на поста Раул Кастро по-рано тази година. Действащата кубинска конституция е приета през 1976.   В черновата на промените се предвижда държавният глава вече да не оглавява министерския съвет и държавния съвет, като създава поста министър-председател. Ще бъде въведено и изискването встъпващият в длъжност президент да е на по-малко от 60 години и мандатите му да са ограничени.     Новата конституция ще установи по-ясно статута на множеството малки бизнеси в страната, като признае частната собственост. Пред Ройтерс председателят на кубинския парламент Естебан Лазо заяви, че премахването на идеята за изграждане на комунистическо общество, за сметка на изграждане на социализъм, рефлектира върху промяната във времената след краха на Съветския съюз, но не означава отмятане от идеите на комунистическата партия.   В черновата на новата конституция е предвидена и дефиниция за брака като “съюз между двама души”, вместо между мъж и жена, което ще позволи законов брак на еднополови двойки. Предложението за това дойде от Мариела Кастро – дъщеря на експрезидента Раул Кастро. Последният и към момента остава лидер на комунистическата партия, както и ръководител на комисията, отговаряща за конституционните реформи.   След като депутатите одобрят финален вариант на нова конституция, тя ще бъде гласувана и от гражданите на референдум до края на годината. Впоследствие законодателната власт трябва да я одобри окончателно.   Вчера кубинският парламент одобри състава на новия кабинет, предложен от Мигел Диас-Канел. Постовете си запазват повечето от министрите на Раул Кастро, с изключение на отговарящия за икономическите реформи. На него Марино Мурильо, отговорен за постепенното въвеждане на частната инициатива в социалистическото стопанство през последните години, ще бъде заменен от Алехандро Хил. Нова конституция на Куба ще официализира наличието на частна собственост в страната, както и ще замести изграждането на комунизъм с изграждане на социализъм като цел на еднопартийния режим. Това разкриват хора от висшия управленски ешелон на карибския остров пред Ройтерс.     Вицепрезиденти остават участниците в Кубинската революция – 86-годишният Рамиро Валдес, 76-годишният Улисес дел Торо и 81-годишният Рикардо Руис.", "date": "2018.07.23", "title": "Куба официализира частната собственост и се отказва от комунизма"}
{"url": "http://www.classa.bg/%D1%81%D0%B2%D1%8F%D1%82/item/384387-%D0%BB%D0%B8%D0%B1%D0%B5%D1%80%D0%B0%D1%81%D1%82%D0%B8%D1%8F%D1%82%D0%B0-%D0%BD%D0%B5%D0%BD%D0%B0%D0%B2%D0%B8%D1%81%D1%82-%D0%BA%D1%8A%D0%BC-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%8F-%D0%BD%D0%B0%D1%80%D0%BE%D0%B4-%D0%BA%D0%B0%D1%82%D0%BE-%D0%B2%D1%82%D0%BE%D1%80%D0%B8-%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%B5%D0%BD-%D0%B7%D0%B0%D1%89%D0%B8%D1%82%D0%B5%D0%BD-%D0%BC%D0%B5%D1%85%D0%B0%D0%BD%D0%B8%D0%B7%D1%8A%D0%BC-%D0%BD%D0%B0-%D1%87%D0%BE%D0%B2%D0%B5%D0%BA%D0%B0", "text": "В нашата страна много често бъркат либерастията:  – с политическите движения, например за борба за демокрация;  – с обществените движения, например за масова борба с корупцията;  – с жизнените позиции, тоест борбата за всичко добро срещу всичко лошо;  – или дори с идейното служене на враг като варианта с „Отвореното общество на Сорос“.   В действителност това може да бъде истина в случай на така наричаната професионална либерастия. Тоест осъзната търговска дейност, експлоатираща една от тези идеи за цинична печалба на хляб с масло. Но в живота ние, като правило, се сблъскваме с професионални либерасти, а ги виждаме единствено по телевизора или в интернет. В реалния живот се сблъскваме с т.нар. битова либерастия, която представлява 99,9% от въпросния контингент.     Затова и мисля, че ще бъде правилно да кажем, че либерастията няма нищо общо нито с политиката, нито, още повече, с борбата срещу корупцията.   Либерастията е външна проява, тоест видимите симптоми на вътрешните психологични проблеми на човека. Сама по себе си либерастията не е болест. Както и температурата над 40 градуса не е болест, а симптом на някакво заболяване.   По време на еволюцията си човек е изработил крайно интересен механизъм за взаимодействие между съзнанието и подсъзнанието, целящ еволюционното оцеляване на човек като вид. Една от функциите на това взаимодействие е справянето, коригирането или маскирането на обективните и/или субективни психологични проблеми на човек, позволяващи да се спаси от самоубийство, депресия и психосоматични заболявания.     В своята статия „Руската либерастия като еволюционен защитен механизъм на човека“ разглеждах „феномена на киселото грозде“ и „комплекса на емигранта“ като прояви на механизма на рационализацията. Природата има и либерастията като еволюционен механизъм за създаване и обосноваване на външните причини за собствените неуспехи, неприспособимост и непригодност.   В рамките на това искам да разгледам много интересен ефект – почти 100% корелация между проявите на симптомите на либерастията и проявата на омраза към собствения народ, преклонение пред „цивилизованите страни“ и другите форми на русофобия.   Както по-рано разглеждах, в повечето случаи либерастията е следствие от комплекса за малоценност.    (Уикипедия)   Ще си позволя да внеса леко ненаучен елемент, добавяйки понятието „осъзнаване на непълноценността“. В случая отличието от „комплекса“ ще бъде в наличието на реална и адекватна причина за възникването на психологическото недоволство от себе си.   Тоест, при комплекса за непълноценност, ученичката, бидейки красавица, може да се притеснява от малките си гърди и да се сгърбва, опитвайки се да скрие този „недостатък“. Един истински учен, увлечено занимаващ се с наука може да бъде убеден от жена си, че е неудачник, така и неспособен да и осигури почивката в Турция.   При наличието на такива проблеми, психологическата помощ може да се окаже от всеки средна ръка лекар, способен да обясни на пациента погрешността на комплексите му.   Често комплексите (с истински и измислени причини) изчезват при израстването на човека и постигането на увереност и самоуважение. С това е и свързана правдивостта на изражението, приписвано на Чърчил:   „Който като млад не е либерал, няма сърце, а който не е станал консерватор вече зрял – той няма мозък“.   Докато човек е млад той е изпълнен с комплекси, външно проявяващи се като либерастия, но ако човек има мозък, то към зрелостта той се излекува от своите проблеми и забравя за либерастията като за юношеското си акне.   Всичко става значително по-сложно, когато причините предизвикващи либерастията, не са измислени, а съществуващи обективно (осъзнаване на непълноценността). В този случай лекарят трябва да свали не погрешната зацикленост на човешкото съзнание, а да устрои пълно промиване на мозъка, напълно да пренареди психиката на човека.   Примерно като вица:   „       Разбираемо е, че лекарите, способни така да зомбират пациентите си са малко. И затова, при наличие на естествена и очевидна причина да се изпитва комплекса (в случая осъзнаване) за малоценност, лечението е или невъзможно, или крайно скъпо.   Както разгледах по-рано наличието на неосъзнат комплекс за малоценност води до алкохолизъм/наркомания (като вариант за химическо бягство), депресия, психосоматични болести и в най-лошия случай, до самоубийство. Разбира се, човек при това изпитва негативни чувства към самия себе си в диапазона от неприязън и недоволство до откровена ненавист.    При това изпадането в либерастия поне позволява защитата на психиката, примирявайки съзнанието и подсъзнанието в убедеността в наличието на външна причина за собствената малоценност, но не може напълно да защити човека. В известна степен човек продължава да разбира, че това е самоизмама и продължава да се мрази. При това колкото по-силни са реалните причини, лежащи в основата на комплекса/осъзнаването на непълноценността, толкова повече е по-силно чувството на ненавист у човека, постоянно виждан в огледалото.   Но понеже именно тази ненавист е разрушителния фактор, който организмът се опитва да премахне, снижи и маскира, то организмът на човек се опитва да изгради допълнителна защитна линия, задействайки втория еволюционен защитен механизъм. А той е основан на чувството на общност и единението със собствения народ.   Както е известно на човек му е свойствено погрешно да принася своите навици, свойства, характеристики и особености на околните си – така наричаният механизъм на „проекцията“.   „  (из книгата на Фредерик Пърлз „Свидетел на терапии“)   Разбира се, обикновено при хората не се включват екстремните форми на психологически защитни механизми, които сами по себе си могат да са болест. Но в една или друга форма въпросните ефекти неосъзнато се използват от всички хора. Човекът априори се смята за „нормален“/ „типичен“ / „среден“ представител на човечеството. И смята, че повечето хора имат сходни навици, качества и особености. Например, човек може да е искрено убеден, че цяла Москва излиза в почивните дни на дачите на основанието, че той прави това вече дълги десетилетия. Или човек може да не разбира защо всички хора не закусват в кафенето, ако е толкова удобно и той прави това ежедневно.   Свързаният с това процес е процесът на отъждествяване на човека със своя народ, със своята социална група. Наричат това „механизъм за социална идентификация“ или в по-тясното понятие на етническата и национална идентификация. Това е свойствено за практически всички хора на света, малко е свързано с осъзнатата мозъчна дейност и вероятно произтича от дълбоката древност, когато тясната връзка със своето племе и род са необходими за оцеляването. Но и като следствие на човек му е свойствено противопоставяне на „своя народ“ и на „чуждия“. В извънредна форма това може да се изрази в ксенофобия, расизъм или афектирана толерантност.   На неосъзнатото включване на тези психологически ефекти е основано и действието на защитата. При това включването ѝ се провежда на няколко етапа.   Отначало човекът убеждава себе си, че е абсолютно типичен, нормален човек. Проектирайки реалните си качества на другите, той заключава, че е заобиколен от говеда, глупави животни, пияници и дебили. За увеличението на самооценката много помага осъзнаването, че ти си само един от многото подобни, че да си такъв е нещо нормално и правилно, че си принуден да бъдеш такъв, за да не се отличаваш от „народа“ и така нататък. Разбира се, образът на народа, създаден за себе си от такъв човек е крайно мерзък. Следва фактическото пренасяне на ненавистта от себе си като единичен субект, върху себе  си като част от голям обект – народът.   Следва мъничко самовнушение и селективен подход към фактите, и вече може да се повярва, че той самият е интелектуалец, титан на мисълта и следователно е с глава над  тълпата наоколо.    Тъй като у човека винаги присъства инстинктивна любов към себе си, то човек  почти винаги може да прикрие и заглуши ненавистта към себе си, прехвърляйки цялата си енергия в омраза към своя народ. Такъв компромис между съзнанието и подсъзнанието напълно устройва и двете страни, защото от една страна продължава да мрази (фактически самия себе си), но от друга страна отрицателната енергия и емоции на човек са насочени навън и  не причиняват силна вреда на собствения организъм.    (из книгата на Фредерик Пърлз „Свидетел на терапии“)   И естествено представляването на някой за чиста проба „лош“ е крайно сложно и лошото трябва да се отнася към нещо хубаво. Понеже за човек е свойствено да противопоставя своя на чуждия народ, то естественото следствие от назначението на „собствения“ народ на длъжността на лошия е назначаването на „чуждия“ народ на длъжност добър. Ако твоят народ е тъпо, неграмотно стадо орки, то видимо, някъде там трябва да има сияен град на хълма, населен изключително от елфи.   Човек е принуден да достигне до такива изводи, както е принуден да се обоснове защо трябва да ненавижда именно своя народ и защо той е по-лош от всички останали. Това, впрочем, е изключително тежко и изисква определени усилия, защото нормалният човек е склонен да предпочита своята социална група и своя народ пред другите. В зависимост от интелектуалното равнище и образование на човек, под тази психологическа конструкция се подвежда определена „доказателствена база“. Не е лесно да се направи така, но (при предубедено и некритично отношение към фактите) това е възможно, защото в информационното пространство могат да се намерят факти и доказателства (с различна степен на достоверност) за всяка теория, концепция и вярвания.   В резултат, ние получаваме класическия клиничен случай на либерастия:   –          Мързел и/или нисък интелектуален потенциал, който не позволява да се достигне до желаното в живота положение.   –          Мързел и/или нисък физически потенциал, който не позволява да се достигне до желаното в живота положение.   –          Наличие на реални психически заболявания (например хомосексуализъм), които не позволяват да се чувстваш „нормален“   –          Обвиняване за личните неуспехи и проблеми другите – Путин, родителите, училището, Кремъл, Комунистите, белите, червените, розовите, направо стадото-народ като цяло.   –          Ненавист към себе си, но като цяло самоненавистта се трансформира в ненавист към собствения народ.   –          Преклонение пред „културата и постиженията на цивилизованите народи“, като обосноваване на тяхното превъзходство над собствения ненавиждан народ.   Това може да се прояви под различни форми.   –          Ненавист към добрите или героични факти от историята – например ненавист към идеята за „безсмъртния полк“.   –          Нарочно търсене на всички лоши факти за собствената страна и още по нарочно търсене на всички добри факти за чуждата страна.   –          Противопоставяне на проклетия „Автоваз“ и светата компания „Тесла“.   –          Противопоставяне на „Газпром“ и чистата зелена енергетика.   –          Противопоставянето на лошата „наша“ корупция и добрия „техен“ лобизъм.   И стотици и стотици различни други форми. Конкретните изказвания на човека и опитите му да се обоснове са вече малки детайли, без особена роля.   Една от причините защо либерастът трудно осъзнава първопричината за своето състояние без помощта на специалист се заключва в това, че целта на борбата между съзнанието и подсъзнанието е маскировката на причините. Ако човек разбира, че той обвинява Кремъл, само за да избяга от отговорност за собствените си проблеми, то това значи, че опитът да се спаси в либерастията е неуспешен. Именно затова съзнанието и подсъзнанието и подсъзнанието за готови да натрупат слой след слой различни защитни подсъзнателни механизма и лъжливи съзнателни обосновки, за да може човешкият организъм да бъде максимално защитен. Именно затова човек толкова упорито държи на натрупаните в съзнанието му лъжи.   В това отношение е интересен частният случай на либераста, който обявява огромна любов и грижа към своя стадо-народ. Има хора, за които откровената ненавист към собствения народ, чистата и неразредена русофобия все пак тежи като откровената ненавист към себе си. Оказва се, че в този случай човек, трансформирайки ненавистта към себе си в ненавит към народа, не постига защитен ефект. Сладката двойка съзнание/подсъзнание е готова в такъв случай да предложи още един слой лъжа под формата на псевдолюбов към народа.     Това се изразява с това, че човек едновременно обявява своята огромна любов към народа и своето огромно желание да го направи по-добър, но при това изкривява всички факти и данни (не е важно дали истински и лъжливи), потвърждаващи, че народът му е стадо, което трябва да се подобри. Като допълнителен бонус човек се чувства крайно благороден и почти свят, защото е способен да прояви любов и грижа към малкия и тъп народ, който го обикаля.   Ако човек отказва адекватно да сравнява достойнствата и недостатъците на „своя“/ „чуждия“ народ и го говори, че го вълнуват единствено явните проблеми на собствения народ, който той е готов да критикува безкрайно, то мога веднага да се сетя за подобни клиничен случай на борец за щастието на своя „стадо.народ“.   Фрази-маркери в случая ще са нещо от рода на:   „Майната му, че в Америка годишно от свръхдоза умират десетки хиляди души. Вълнува ме само моята родина! Погледнете колко много от (стадо)народа умира от бояришник!“.   „Не е важно, че политиците по цял свят крадат. Погледнете колко корупция има сред моя (стадо)народ!“   „Ако слезем от петролната игла, то нашият горещо обичан от мен (стадо)народ ще процъфтява!“   „Защо ми пишете за проблемите на компанията „Тесла“? Напишете за чантите на (стадо)-чистачките на „Газпром“.   Като правило такъв човек винаги се възхищава и прекланя пред „културния и цивилизован“ запад, но разбирасе, изключително заради това, че той горещо обиича свой (стадо)народ и иска той да живее също така и да стане цивилизован. (не е важно, че „цивилизованият“ Запад не иска това).   Трябва да се разбере, че каквито и да са формите на либерастията, всичко това са последици от вътрешните психологически проблеми на човека и неговата омраза към самия себе си. Колкото повече се усеща човека като купчина кучи фъшкии, толкова повече се мрази сам и толкова повече е принуден да ненавижда своя народ. А тази ненавист вече може да приеме форма или на животинска русофобия или йезуитско обявяване за грижа за „тъпия и изостанал народ“.   Колкото повече се пеняви човек, доказвайки непълноценността на руския народ, власти и културата, толкова повече трябва да го съжаляваме. Нали човек реално е психически болен и наистина страда. Либерастията макар и да помага на човек, не е лекарство, а изключително средство за маскиране на проблемите (от себе си) и едновременно симптом за валичието им (видимо е за околните).   Надявам се, в края на краищата, ситуацията в страната ще се подобри, при което все по-малка част от населението ще се нуждае от либерастия като защитен механизъм за своя нежен организъм. Макар, разбира се, винаги ще има хора, които ще са недоволни. Затова и либерастията никога няма да бъде изкоренена. А и може би , не трябва. Все пак веднъж щом еволюцията е изработила своя механизъм, то той е видимо нужен.   нтересно е, че макар и на индивидуално ниво отделната личност с либерастия да играе полезна еволюционната роля, спасявайки човека от самоунищожение и позволявайки на на населението да оцелее (макар и не на най-добрите му представители), то при преход на равнище обществени и държавни структури, либерастията става доста опасна. Именно затова в нормална ситуация съществуват филтри и защитни механизми, които не позволяват на голямо количество болни хора да достигнат до позиции, на които получават възможността сериозно да влияят на политическия, икономически или културен живот на страната.   Очевидно е, че обществото е изключително негативна ситуацията, когато човек със симптоми на либерастия попада в структурите на властта. Такъв човек не е в състояние да възприеме адекватно реалността. И дори ако либерастията му се проявява под формата на хипертрофирана любов към родината (и желанието да спаси (стадо)народа), той е опасен, защото при анализ на ситуацията той несъзнателно ще отхвърли фактите, които противоречат на неговите потребности да очерня народа и обратно ще приема некритично фактите, потвърждаващи неговата позиция. Разбираемо е, че често ще има силно изкривен процес за вземане на управленчески решения. Дори още по-лошо е, когато либерастът е едновременно и русофоб, тогава той ще бъде откровен предател. Нали игнорирането на интересите на страната е най-разумното поведение за него.   За съжаление, по време на окупацията ог деветдесетте години, този механизъм на филтриране не само, че беше унищожен, но и всички нива на управление бяха целенасочено и задължително напълнени с либерали. Това беше направено, защото обективно те са или полезни идиоти, или открити предатели, готови да работят за унищожаването на своята страна. За съжаление, не съм сигурен, че можем да говорим за окупация в минало време, тъй като ключовите финансови и икономически позиции в пирамидата все още се контролират от тези групи.   Разбирането на причините за либерастията позволяват да се разбере човека, но все пак да му се прости и да се общува с него е доста трудно. Това е особено трудно, когато симптомите се проявяват у любим човек. Не е нужно да се мисли, че на болния със симптоми на либерастия може да се помогне, убедително показвайки му, че греши. Тъй като вербалното формулиране и обосновка на позицията е единственият метод за защита на човек от опасна и неприятна за него истина (за него самия), то организмът на болния винаги ще се защитава яростно от опитите да се разсеят защитните му митове. Като правило човек буквално не чува и не възприема аргументи и факти.   Но либерастът приема всичко, което чува, отчитайки го с тези две взаимно изключващи се възможности: или той е виновен, или е виновен целият свят.   Да предположим, че либеракст ви е казал, че „Путин е бомбардирал болница в Алепо и трябва да бъде съден“ Опитвате се да му кажете: „За жалост, това са обективните жертви на всяка война. Американците са бомбардирали болници в Афганистан, американците са бомбардирали болници в Мосул, бомбардирали са и другаде“. Давате факти и доказателства. И ви се струва, че всеки миг либерастът ще ви разбере. Че трябва още мъничко факти да му покажете, за да го убедите.    Проблемът е, че само ви се струва, че му казвате: „Американците бомбардираха болница в Афганистан“. Всъщност той чува: „Ти си тъп, мързелив, дебилен гъз“. Колкото по-мотивирано опровергавате либералните му глупости, толкова по-аргументирано той чува Ти си тъп, мързелив, дебилен гъз“. И заради това той искрено ще ви намрази. Какво следва от това? НИКОГА не спори с либерасти, ако не сте готови направо или леко завоалирано да наречете този човек тъп урод. Тоест – не си струва да спорите с близък роднина или с добър приятел, ако искате да запазите отношенията си. Вероятно не е разумно да спорите и с шефа, ако нямате намерение да сменяте работата си.   Ако ваш приятел е болен от тази ерес, не спори, не се опитвай да го лекуваш. Ако ви е скъп, отнесете се към това като със срамна психическа болест, за която по-добре да не споменавате. Ако пациентът започне с пристъп, съчувствено кимнете и преведете разговора в друга посока. „Аз съм Наполеон!!! – Да, да, да … просто не се вълнувай. Хайде в петък на баня“. „Ние трябва да върнем Крим на Запада!!!! – Да, дa..дa … не се вълнувай, разбира се, че ще го върнем, хайде да пийнем по едно.“   Може по някое време да му мине само.Независимо от факта, че е невъзможно да се промени либераста (т.е. да го принудиш да промени позицията си), доказвайки фалшивостта на неговите аргументи, все пак либерастията не е присъда. Има доста голям брой случаи, когато хората доста успешно се завръщат в редиците на адекватни личности. От либерастията чоек може да се извлече или с висококачественият психолог/психиатър или да го направи самията живот. Ако под въздействието на специалист или при израстването, натрупването на професионален и жизнен опит, човек успее да преразгледа отношението си към самия себе си, то и либерастията и като следствие русофобията ще си минат сами.   Никога не можеш да убедиш някого, че е дебил (особено ако е дебил). Затова не спори с либерасти само за да му докажете нещо. Не си губете времето.   Смътно подозирам, че физическата работа на открито, чувството, че реално носиш реална полза за пътиищата на страната, също може да окаже лечебен ефект.   Послепис : Е, струва си да се помни, че пламенният патриотизъм и национализъм, без най-малките опити за трезв поглед върху родината, също не са признак на особено психично здраве. Струва си да си работите върху себе си, за да има нещо собствено, от което да се гордеете. И тогава няма да е нужно да мразите своя или чуждия народ. По-добре е да се придържате към златната среда, адекватно да възприемате достойнствата и недостатъците на вашата страна и на другите. Само това дава шанс за успешно защитаване на интересите на своята група в обкръжението на чуждите.      ", "date": "2018.07.23", "title": "Либерастията: ненавист към собствения народ като втори еволюционен защитен механизъм на човека"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384388-%D0%B8%D0%B7%D1%83%D0%BC%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%BF%D1%80%D0%B5%D1%81%D0%BB%D0%B0%D0%B2%D1%81%D0%BA%D0%BE%D1%82%D0%BE-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5", "text": "През 927 година българският цар Петър I получил ръката на една византийска принцеса. Тя била \"обезщетена\" от дядо си, император Роман Лакапин, с щедър дар. \"Ди Велт\" публикува  обширна статия за Преславското съкровище:               През 927 година византийската принцеса Мария-Ирина Лакапина е принудена да напусне Константинопол, за да се отправи към Велики Преслав и да се омъжи за цар Петър I. За да се съгласи на сватбата с българския цар, тя получава от дядо си - император Роман Лакапин - същинско съкровище: 640 грама злато, сребро, перли и скъпоценни камъни, на обща стойност колкото цял един дворец. Дали обаче този подарък е бил достатъчен, за да притъпи мъката на принцесата по родината? За това няма исторически сведения.   \"Оцеляло през вековете, днес Преславското златно съкровище е част от българското национално богатство и е свидетелство за \"Златния век\", който България изживява по време на Първото българско царство\", четем в публикация на германския вестник \"Ди Велт\". Послучай първото българско европредседателство съкровището беше изложено в парижкия Лувър, където ще остане до 5 ноември.     Макетна реконструкция на Велики Преслав от времето на цар Петър   Преди това експонатите, които са над 180 на брой, са били предадени на Римско-германския централен музей в германския град Майнц, където са били изследвани по проект на фондация \"Герда Хенкел\" посредством най-модерни методи. \"Това е единственото съкровище от византийски произход под формата на накити, за което можем да определим категорично откога датира\", казва Антие Боселман-Руикби, която е част от проекта на фондацията. Как византийските скъпоценности стигат до Преслав?   Два пъти по-смайваща от самото съкровище е неговата история, четем в публикацията на \"Ди Велт\". Когато през 971 година Преслав е нападнат и опожарен от византийската армия, съкровището е скрито някъде пред портите на столицата на Първото българско царство. За това говорят красноречиво 15-те сребърни монети, които са част от Преславското съкровище, за които със сигурност е установено, че са отсечени в средата на 10-и век.   Но как съкровището стига до Преслав? Според Антие Боселман-Руикби, единственият ориентир са историческите сведения. Известно е, че през 893 година българският цар Симеон I решава да премести столицата на царството си в Преслав. Оттам той почти непрекъснато напада Византия и успява да укрепи много държавата си - превръща я в истинска регионална сила, с която се съобразяват всички. След смъртта му през 927 година неговият син и престолонаследник Петър сключва мир, който бива скрепен с женитбата му с византийската принцеса Мария, която по-късно приема много подходящото име Ирина (на гръцки \"мир\"). За Византия това е важно събитие, особено след толкова много пролята кръв във войните с българите, което обяснява и щедрия дар на византийския император.   След като бива скрито от настъпващите към Преслав византийски войски през 971 година, съкровището престоява под земята цели десет века. През 1978 година то е намерено случайно в една нива на 3 километра от днешния град Преслав - тракторист го закачва по време на оран с плуга и го разпилява. Експертите, извършили реставрацията, са категоричини, че предметите от Преславското съкровище качествено са превъзхождали с много образците на българските художествени и занаятчийски работилници от същата епоха. Златните диадеми, огърлици, пръстени, плочки и останалите накити са били изработени от много опитни златари. А такива количества са можели да бъдат притежание единствено на императорския дворец в Константинопол.   Към това се прибавя и изключително високата стойност на накитите. От записки в \"епархийската книга\" на константинополските префекти става ясно, че само материалите, вложени в съкровището, са стрували колкото \"една голяма къща\" - вероятно става въпрос за аристократичен дворец. Някои от накитите говорят категорично за това, че са красили луксозни облекла, най-вероятно изработени от коприна. От архивните книги научаваме още, че на занаятчиите в императорския двор им е било позволено да държат най-много по един пфунд злато. От което следва, че за производството на такова голямо количество златни накити и украшения е трябвало да бъдат ангажирани много работилници. А за да се случи всичко това бързо, организацията най-вероятно е била блестяща.   Няма вечен мир   Това предположение се вписва идеално в историческия контекст. През 927 година цар Симеон умира, докато подготвя поредния си военен поход срещу Византия. В мирното предложение на неговия син Петър Константинопол вижда шанс да си осигури спокойствие поне на този фронт. И император Роман Лакапин бърза да снабди внучката си с всичко необходимо за женитбата ѝ с българския цар.   Във Византния предметите на изкуството са били важна част от дипломацията. Така например по щедростта на даровете, които е получавал, всеки високопоставен гост е можел да съди за това колко високо е бил ценен в двореца. Това, че на българския цар Петър I му е била предложена ръката на византийска принцеса, показва, че в Константинопол на него са гледали като на човек от ранга на императора. Това се потвърждава и от още един исторически факт: през 927 император Роман признава не само царската титла на българските владетели, но и признава независимостта на Българската патриаршия.   Всичко това обаче не е било гаранция за сигурност и мир. При управлението на Петър I вътрешни междуособици бързо отслабват държавата и външните ѝ врагове активизират действията си. По-късно Преслав пада, а съкровището на Мария-Ирина изчезва за цели 10 века.", "date": "2018.07.23", "title": "Изумителната история на Преславското съкровище"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384379-%D0%B5%D0%BA%D1%88%D1%8A%D0%BD-%D0%B2-%D1%80%D1%83%D1%81%D0%B8%D1%8F-%D1%82%D0%B0%D0%B7%D0%B8-%D0%BD%D0%BE%D1%89", "text": "Страшен екшън се е разиграл тази нощ в Москва! Сътрудници на руските спецчасти са щурмували частен дом, за да освободят две деца, държани като заложници, съобщават световните медии.    Независимо от напрегната ситуация, никой не е пострадал. Нападението е станало малко след полунощ на 23 юли.    Двама души от киргиски произход са успели да разбият вратата на апартамент, в който живеели техни познати - жени и започнали да искат пари. Те заплашвали с ножове, но жените успели да избягат на улицата.      Вътре в жилището, обаче, останали две непълнолетни деца, с които нападателите се заключили. След успешния щурм на спецчастите похитителите били обезоръжени, а децата - предадени на майките. На една от жените й прилошало, затова се наложило да й бъде оказана помощ на място.", "date": "2018.07.23", "title": "Екшън в Русия тази нощ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384380-%D0%BD%D0%BE%D0%B2%D0%B8%D1%8F%D1%82-%D0%B1%D0%B0%D0%BD%D1%81%D0%BA%D0%B8-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD", "text": "23-годишната руска моделка Анастасия Квитко, известна още и като \"Руската Кардашиян\" накара феновете си буквално да се изправят на нокти заради съблазнителния й вид.      Красавицата демонстрира новия си бански и нажежи страстите на профила си в Инстаграм. \"Много красиво и секси момиче\", пише един от феновете й.      \"Бих те откраднал\", признава друг. Леопардовият принт на банския зрително увеличава и без това пищната гръд на красавицата и очевидно това също допринася за многобройните възторзи на нейните почитатели.", "date": "2018.07.23", "title": "Новият бански на руската Кардашиян"}
