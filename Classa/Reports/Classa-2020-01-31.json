{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/406051-%D0%B4%D0%B5%D0%BD%D1%8F%D1%82-%D0%BD%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%B7%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Този петък вечер бележи епохално събитие в историята на Европа, след като Обединеното кралство напуска Европейския съюз (ЕС). Измина дълъг път от референдума за Brexit през юни 2016 г., докато се стигне до този момент - толкова дълъг, че е лесно да се изгуби значението на събитието сред мъглата от политическо объркване в процеса, пише Wall Street Journal в редакционен коментар.Значението обаче не може да се подценява. ЕС беше основан върху идеята, че само един все по-дълбок икономически съюз - с все по-интегриран политически съюз зад него, може да осигури мир и просперитет на континент, травмиран от конфликтите на 20 век. Повечето европейски политически лидери, ако не техните избиратели, все още вярват в това. Тези лидери също вярват, въпреки че малцина се осмеляват да го кажат на глас, че и двете форми на съюз трябва да са за сметка на суверенитета на националните държави. Британските избиратели мислят различно. Техният вот през 2016 г. за излизане от ЕС, потвърден от парламентарните избори през декември, не беше вот за война и бедност. Това беше вот за различна и, според тях, по-добра форма на мир и просперитет, отколкото ЕС може да предложи. Какво представлява тази британска визия? Преди всичко тя е демократична. Избирателите отстояха правото си да избират. Най-резониращата тема на кампанията за референдума през 2016 г. беше „връщането на контрола“, чрез която поддръжниците на Brexit имаха предвид решенията за бъдещето на Великобритания да се вземат от нейния парламент. Този референдум разкри колко недемократична е станала британската политика, след като вземането на решения бе предоставено на Брюксел. Големи области във Великобритания и големи сегменти от обществото се почувстваха лишени от права и поискаха да си върнат управлението. Британската политика след референдума стана толкова свадлива - понякога до точката на нефункциониране, защото избирателите имаха дързостта да отстоят своето въпреки съпротивата на политическата и бюрократична класа на статуквото. В този смисъл Brexit отприщи по-голяма и отдавна просрочена политическа ревизия. Brexit отхвърли дълъг списък от центристки политици отдясно и отляво, които използваха членството в ЕС като извинение за собствените си посредствени икономически резултати. Декемврийската предизборна кампания беше най-идеологически интересната от 80-те години на миналия век, след като британците трябваше да направят категоричен избор между смели идеи отдясно и отляво. Те загърбиха Лейбъристката партия, чиито градски прогресисти вече не представляват работничеката класа, и разчистиха пътя за нов вид икономически реформистки единен консерватизъм. Една характеристика на тази нова политика е как неподатливите избиратели бяха подложени на икономически страхове, което е за добро. Великобритания се възползва от неограничената търговия с ЕС и сега е изправена пред сериозни сътресения, тъй като бизнесът се адаптира към загубата на тези ползи. Брюкселските сановници обаче не притежават вълшебен еликсир, способен да стимулира икономическия растеж. Попитайте безработните френски младежи, стагниращите немски предприемачи или някой в ​​Гърция. Британците вместо това чуха европейската загриженост, че Brexit ще предизвика „състезание към дъното“ по отношение на икономическата политика. Това наистина означава, че политиците от ЕС са наясно, че една по-свободна британска икономика, по-отворена към търговията у дома и извън ЕС, би осигурила просперитет на повече хора, отколкото континенталната социалдемокрация. Британските гласоподаватели в крайна сметка може да не възприемат тази отворена визия, но те си осигуриха избор. Те също така могат да държат лидерите си отново отговорни за резултатите.   Всичко това плаши т.нар. добри европейци и бизнеса, защото това е директно предизвикателство към разбирането им за себе си и техния „европейски проект“. Централно място в този мироглед има недоверието към „неелитните” избиратели и пазари,  които те обвиняват за злините, които връхлетяха Стария континент през първата половина на 20 век. Следователно най-мощното оръжие на ЕС е бюрократичната Европейска комисия, чиито лидери са избрани чрез конклави между правителствените ръководители на държавите членки без особена връзка с предпочитанията на избирателите. По подобен начин еврото - определящата икономическата характеристика на континента - се превърна в средство, чрез което технокрацията освобождава националните правителства от необходимостта да вземат сериозни икономически решения. Брюкселските бюрократи обладават основни функции, някога присъщи на избраните национални правителства, като сигурността по границите, дипломацията и търговията. Едва ли има значение, че Брюксел често изпълнява лошо тези функции; наличието на дейност е достатъчно, за да даде легитимност на ЕС. Континенталните европейци се по-склонни от британците да предадат своя суверенитет на ЕС. Но те са все по-малко такива, тъй като става ясно, че ЕС има трудности в постигането на мир и просперитет. Вместо това избирателите получават миграционна криза, анемичен икономически растеж и периодични политически смущения. Brexit е възможност за европейските лидери да се заемат по-сериозно с тези провали. Вместо да се страхуват от успеха на Brexit, ключът ще бъде да имат надежда и след това да се поучат от него. Гласоподавателите от континента не биха били склонни да разрушат ЕС, но те все по-често искат да го променят. Една Великобритания с по-голяма политическа независимост и дълбоки търговски връзки с Европа, без цялата безполезна бюрокрация и безнадеждна централизация, може да бъде модел. Засега европейските лидери се надяват, че тя ще бъде просто изключение. Това, което се случва сега, има значение далеч отвъд бреговете на Великобритания или тези на Европа. Brexit, който буксува, с провалена реформа, стагнация в Обединеното кралство и търговски търкания с ЕС, би завлякъл Великобритания надолу и би повлиял на континенталните икономики, които не са достатъчно силни, за да понесат напрежението. Ефектите биха се пренесли към Америка и Азия и може би биха окуражили опасно разрушителни политически движения в Европа. Brexit, който върви добре, би бил икономическа благодат за всички. Либерализиращата му енергия би била модел за алтернативни политически движения на континента. Примерът му за обновена демокрация, насочвана чрез традиционните представителни институции, а не от улицата, може да бъде еталон за другите европейци. Британските гласоподаватели през 2016 г. и отново през 2019 г. избраха мирно и проспериращо съвместно съществуване със съседите си, а не безмислена и необратима интеграция. Това е най-важният избор, който европейски електорат е правил поне от едно поколение и приятелите на Европа в Америка трябва да им пожелаят успех.    ", "date": "2020.01.31", "title": "Денят на независимостта за Великобритания"}
{"url": "http://www.classa.bg/%D1%81%D0%B2%D1%8F%D1%82/item/406041-%D0%BE%D1%82-%D0%BD%D1%8E%D1%80%D0%BD%D0%B1%D0%B5%D1%80%D0%B3-%D0%B4%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B3%D0%B5%D0%BD%D0%B5%D1%80%D0%B0%D0%BB-%D1%81%D1%8E%D0%BB%D0%B5%D0%B9%D0%BC%D0%B0%D0%BD%D0%B8-%D0%BA%D0%B0%D0%BA%D0%B2%D0%BE-%D0%BC%D0%B8%D1%81%D0%BB%D0%B8-%D0%B1%D0%B8%D0%B2%D1%88-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BE%D0%B1%D0%B2%D0%B8%D0%BD%D0%B8%D1%82%D0%B5%D0%BB-%D0%B2-%D0%BF%D1%80%D0%BE%D1%86%D0%B5%D1%81%D0%B0-%D1%81%D1%80%D0%B5%D1%89%D1%83-%D0%BD%D0%B0%D1%86%D0%B8%D1%81%D1%82%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BE%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8", "text": "На 16 януари 2020 г. американския всекидневник The New York Times публикува писмото на Бенджъмин Ференц, в което бившият американски прокурор осъжда убийството на иранския генерал Касем Сюлеймани, като „аморално действие и явно нарушение на националното и международното право.“ Писмото буквално гласи: Бенжамин Берел Ференц е роден на 11 март 1920 г. в Унгария, в момента, когато част от историческите унгарски земи, известни като Трансилвания, са окупирани от румънска войска, а впоследствие са подарени на Румъния от победителите в Първата световна война. Семейството едва успява да се измъкне от размирния район с десетмесечното бебе на ръце и пристига в Америка с голяма група бежанци. Заселват се в Ню Йорк. Родителите му са бедни, но са принудени да заделят от залъка си за малкия Бенджи, който проявява изключително усърдие в училището. Завършва с отличие и е приет със стипендия в университета \"Харвард\". По време на следването си, САЩ са въвлечени във Втората световна война и много от университетските професори започват да изследват правните проблеми, свързани с военните престъпления. Студентът Бенджъмин Ференц се включва в една от работните групи, активно подпомагайки своите професори. След като през 1943 г. се дипломира в \"Харвард\", той е мобилизиран в американската армия и служи в 115-и противотанков артилерийски батальон. През 1945 г. е преместен в щаба на Трета армия, командвана от генерал Патън, където е разпределен в екип, който има за задача да събира доказателства за извършени военни престъпления. В качеството си на разследващ, той става свидетел на ужасяващите злодейства в освободените от американската армия нацистки концентрационни лагери. Демобилизиран е в края на 1945 г. Но седмици след Рождество, отново е привикан – този път като прокурор в Нюрнберг. Известна е ролята на главния американски прокурор Робърт Джексън (1892-1954) за справедливите смъртни присъди на главните, останали живи главатари на Райха. По-слабо се знае, а напоследък дори се премълчава, че Нюрнберг всъщност е нарицателно за серия от наказателни процеси, продължаващи десетилетия; че в Германия и по света се издирват нацистки военнопрестъпници, за да бъдат предадени на правосъдието. След приключване на първия – главният процес, и оттеглянето на Робърт Джексън, през октомври 1946 г. започват нови 12 процеса пред военния трибунал на САЩ в Нюрнберг. Те се ръководят от изтъкнатия американски адвокат, израсъл през войната до чин бригаден генерал – Телфърд Тейлър (1908-1998). На тези процеси 163 от 200-те обвиняеми са признати за виновни. В хода на съдопроизводствата се формират и главните правни основания за престъпления, извършени срещу мира и човечеството, кодифицирани през 1950 г. от Организацията на обединените нации в 7-те най-важни принципа на Нюрнберг.  Нека припомним четвъртия принцип: Обстоятелството, че дадено лице е действало по нареждане на своето правителство или на висшестоящ, не го освобождава от отговорност съгласно международното право, при условие че е имал възможност да направи морален избор!  Бенджъмин Ференц е един от помощниците на Тейлър. Назначен е за главен прокурор по делата на т.нар. Ainsatzgruppen. Това са мобилни есесовски отряди на смъртта, върлуващи в окупираната от нацистите Източна Европа. От 1941 до 1945 г. те избиват близо 2 милиона души: 1,3 милиона евреи, 250 хиляди цигани, около 500 хиляди партизани, славяни, хомосексуалисти, хора с увреждания...  От 22-мата есесовски главорези, изправени пред съда, смъртни присъди получават 13. Опитът натрупан през 10-те години (1946-1956) в Германия – не само в осъждането на нацистки военнопрестъпници, но и при уреждане обезщетения за пострадалите и техните наследници – формира у Ференц дълбокото убеждение за необходимостта от създаване на международна правна основа за въздаване на справедливост за жертвите на международни престъпления. Завръща се в САЩ и се отдава на адвокатска кариера. Но след американския провал във войната срещу Виетнам напуска частната правна практика и се посвещава всецяло на създаването на Международен наказателен съд, който да служи като най-висока световна инстанция за съдене престъпления срещу човечеството и военните престъпления. Публикува и няколко монографии на тази тема. Избран е за професор по международно наказателно право в университета Пейс, Ню Йорк. Международният наказателен съд се създава на 1 юли 2002 г., когато влиза в сила т.нар. Римски статут на Международния наказателен съд. Президентът Джордж У. Буш подписва договора, но не го предлага за ратифициране. Същевременно, американската администрация сключва двустранни споразумения с други държави, съгласно които граждани на САЩ не могат да бъдат изправяни пред Международния наказателен съд (МНС). Бенджъмин Ференц многократно критикува този двоен стандарт и настоява САЩ да се присъединят към МНС без резерви. Според него, фундаментална норма на закона, установена в човешките отношения и правния мир в хода на столетия е, че законът трябва да се прилага еднакво за всички, включително в международен контекст. В интервю от 25 август 2006 г. Ференц заявява, че трябва да се съди не само Саддам Хюсеин, но и Джордж Буш, защото е разпоредил да се започне война срещу Ирак без разрешението от Съвета за сигурност на ООН. През 2013 г. в интервю за Аннете Вайнке и Даниел Щал, публикувано в академичния портал „Източници за историята на правата на човека“ (Quellen zur Geschichte der Menschenrechte), той още веднъж заявява, че     ", "date": "2020.01.31", "title": "От Нюрнберг до убийството на генерал Сюлеймани: Какво мисли бивш американски обвинител в процеса срещу нацистките военопрестъпници?"}
{"url": "http://www.classa.bg/%D1%81%D0%B2%D1%8F%D1%82/item/406040-%D0%B1%D0%B0%D0%B9%D0%B4%D1%8A%D0%BD-%E2%80%9E%D0%B0%D0%B7-%D1%81%D1%8A%D0%BC-%D1%81%D1%82%D0%B0%D1%80-%D1%87%D0%BE%D0%B2%D0%B5%D0%BA,-%D0%B3%D0%BB%D0%B0%D1%81%D1%83%D0%B2%D0%B0%D0%B9%D1%82%D0%B5-%D0%B7%D0%B0-%D0%BD%D1%8F%D0%BA%D0%BE%D0%B9-%D0%B4%D1%80%D1%83%D0%B3%E2%80%9C", "text": "Странната стратегия на бившия вицепрезидент Джо Байдън за спечелване на гласоподаватели продължава, видеклиповете му става вирусни, а последните коментари за възрастта му вдигат тревога. Въпреки че Байдън продължава в анкетите да е на върха на демократите, които се борят за номинацията на своята партия, бившият вицепрезидент продължава конфронтационния си стил с избирателите, когато е предизвикан. Той също не може да се откаже от даване на странни изявления, като наскоро каза, че има две изисквания към потенциалния си партньор за вицепрезидент. „Едното е да способен да бъде президент, защото аз съм стар човек\", каза 77-годишният Байдън пред тълпа избиратели. След това се опита да отстъпи от шегата, като убеди всички, че е в \"добра форма\". „Не, сериозен съм. Вижте, слава Богу, че съм в добро здраве и тренирам всяка сутрин. В добра форма съм\" - каза той. Наскоро Байдън, след като нарече себе си „стар човек\" - той ще навърши 78 години тази година - Байдън каза, че има „поне осем жени, поне четири или пет души цветнокожи\", които според него са квалифицирани да бъдат неговата изборна половинка. На кампанията в Айова, където кандидатите правят последния си напън за предстоящите първични избори, Байдън заяви, че ще помисли да направи Мишел Обама свой вицепрезидент. \"Сигурно бих искал Мишел [Обама] да бъде вицепрезидент\", каза той, след като беше попитан за даване на позициите на Обама в администрацията му. Байдън също каза, че би искал да назначи бившия президент Барак Обама във Върховния съд, но не смята, че бившият му управляващ партньор би поел работата. Добавянето към дългия му списък с гафове по следите на кампанията е видеоматериал от вторник следобед в Айова. Гласоподавател разпитваше Байдън за политиката му в областта на климата, когато той се обезсърчи и просто каза: „Гласувайте за някой друг\". Актьорът Ник Сиърси веднага написа:\" Байдън е груб смешник, който иска да гласуваш за някой друг\". \"Патологично. Байдън продължава да става супер луд с избирателите, които му задават разумни въпроси, след което им казва да гласуват за някой друг. Готово. Имаш го, Джо \", добави актьорът и писател Бил Корбет.", "date": "2020.01.31", "title": "Байдън: „Аз съм стар човек, гласувайте за някой друг“"}
{"url": "http://www.classa.bg/%D1%81%D0%B2%D1%8F%D1%82/item/406042-%D1%82%D1%80%D1%8A%D0%BC%D0%BF-%D0%BF%D0%BE%D0%B4%D0%BF%D0%B8%D1%81%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-usmca,-%D0%BA%D0%BE%D0%B5%D1%82%D0%BE-%D1%89%D0%B5-%D1%81%D1%8A%D0%B7%D0%B4%D0%B0%D0%B4%D0%B5-%D0%BD%D0%B0%D0%B4-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%BD%D0%BE%D0%B2%D0%B8-%D1%80%D0%B0%D0%B1%D0%BE%D1%82%D0%BD%D0%B8-%D0%BC%D0%B5%D1%81%D1%82%D0%B0-%D0%B2-%D1%81%D0%B0%D1%89", "text": "Президентът на САЩ Доналд Тръмп подписа търговския договор USMCA с Мексико и Канада като закон, изпълнявайки обещанието от кампанията си за основен ремонт на NAFTA – договор, който се оказа пагубен за американското производство след приемането му преди 16 години, тъй като компаниите избягаха на юг в Мексико, където производството беше значително по-евтино. Подписването в сряда приключи продължителното законодателно пътуване на споразумението, което трите държави бяха изготвили преди година и то бе изпратено на Канада за окончателно одобрение. Мексико подписа споразумението през юни. USMCA бе прието от Сената с преобладаващо мнозинство по-рано този месец и най-накрая мина в Конгреса през декември, след като стоя там в продължение на една година на тежки преговори между демократичното мнозинство на камарата и търговския представител на президента. Демократите от Камарата обаче бързо си приписаха кредит за сделката, която стана закон. „Единствената причина президентът да подпише това днес е заради това, което направихме като демократи,\" каза председателят на Комисията по начини и средства Ричард Нийл (Д-Масачузетс). Председателят на Ковгреса, Нанси Пелоси похвали \"огромните различия\" между първоначалното споразумение и окончателната версия, като не устоя да не закачи Тръмп: \"Надявам се той да разбере какво подписва днес.\" Сделката налага по-строги правила за снабдяване на автомобилната индустрия, като се изисква производителите на автомобили да имат повечето своите части, произвдеени в една от трите държави, за да се класират за нулеви мита, а значителен процент от тези части трябва да бъдат направени от работници, които печелят поне 16 долара на час до 2023 г. Мексико прие по-строги закони за защита на труда, които ще позволят на работниците да се обединяват. USMCA също така отваря достъп до канадския пазар на млечни продукти за американските фермери, разширява защитата на авторски права 20 години и освобождава Big Tech компаниите от отговорност за съдържание, произведено от неговите потребители. Очаква се около 80 000 нови работни места и 30 милиарда долара нови инвестиции да бъдат създадени само в автомобилната индустрия, като общо 589 000 нови работни места ще са създадени в рамките на USMCA, според Комисията за международна търговия. Очаква се БВП на САЩ да се повиши с 1,2 процентни пункта от сделката. Подписването на USMCA дойде по-малко от месец, след като Тръмп осигури първата фаза на дългоочакваната търговска сделка с Китай, най-големият търговски партньор на САЩ.", "date": "2020.01.31", "title": "Тръмп подписа споразумението USMCA, което ще създаде над половин милион нови работни места в САЩ"}
{"url": "http://www.classa.bg/%D1%81%D0%B2%D1%8F%D1%82/item/406044-%D0%B2%D0%BE%D0%B9%D0%BD%D0%B0-2028-%D0%BC%D0%B0%D0%BD%D0%B5%D0%B2%D1%80%D0%B8-%D0%BF%D0%BE%D0%B4-%D0%BD%D0%BE%D0%B2%D0%B0-%D0%B4%D0%BE%D0%BA%D1%82%D1%80%D0%B8%D0%BD%D0%B0-%D0%B2%D0%BB%D0%B0%D0%B4%D0%B8%D1%81%D0%BB%D0%B0%D0%B2-%D1%88%D1%83%D1%80%D0%B8%D0%B3%D0%B8%D0%BD", "text": "В началото на февруари най-амбициозните за последните 30 години маневри за прехвърляне на войски от САЩ в Европа ще започнат на руската граница. Ученията ще се провеждат едновременно в Полша, Грузия и балтийските страни. Общо 20 хиляди войници ще бъдат прехвърлени тук от САЩ. Други 9 хиляди ще бъдат привлечени от американския контингент, постоянно разположен в Европа. Освен това в ученията ще участват 7 000 войници от Националната гвардия на САЩ и 750 резервисти. Общо - повече от 36 хиляди войници и офицери. 500 танка, самоходни оръдия и тежки бойни превозни средства на пехотата ще бъдат разположени в Европа - еквивалент на тежка дивизия. Прехвърлянето на войски от Щатите в европейския театър на операциите ще започне в края на януари и ще отнеме два месеца. Активната фаза на маневрите ще се проведе през април-май. След което ще започне връщането на войските в пунктовете за постоянно разполагане. Планира се пълното връщане на войските в САЩ едва през юли. Списъкът с единици и формирования, участващи в упражненията, също е впечатляващ. В тези учения участват най-известните формирования на американската армия. Това са 1-ва бронетанкова кавалерийска дивизия, 1-ва танкова дивизия, 1-ва и 3-та пехотна дивизия и прочутата 82-ра въздушнодесантна дивизия. Части от 173-та въздушна бригада и други части, постоянно разположени в Европа, ще се присъединят към тях на място. Планира се и присъствието на американската морска пехота. Флотът и ВВС ще участват възможно най-активно. Обичайната годишна ротация на американската бойна батальонна група не може да се сравни с такова мащабно прехвърляне на войски. Следователно, една от целите на ученията е да се оцени доколко инфраструктурата и военните са готови за такива прехвърляния , за да открият слабости. Именно за това се отделя толкова много време за фазата на концентрация. В същото време от общо 15 европейски страни от НАТО в ученията ще участват общо не повече от 8 хиляди войници. Въпреки толкова скромен „принос“ към военния компонент на ученията, щабът на НАТО съобщава, че европейските части заедно с американците ще практикуват провеждането на „войната на бъдещето“, използвайки експериментална стратегия и най-новата военна техника. Според сценария военен конфликт ще се случи още през 2028 г. с неназован, но близък враг на силите на НАТО. В същото време сценарият на ученията не оставя съмнение кой е потенциалният противник. Разиграването на сценария ще се проведе в Латвия, Литва, Грузия, Полша и Германия - по целия периметър на границите на Русия. За експертите забележителност е пренасянето на събитията от упражнения в бъдещето за цели осем години. Най-вероятно това се дължи на факта, че ще бъдат изпитвани стратегии и оръжия, които все още са в процес на разработка и не са окончателно приети за служба. Например, най-новата американска доктрина за многоизмерни бойни действия. Към традиционната конфронтация на суша, море и въздух се добавя конфронтацията в космоса и в киберпространството. Освен отбранителните ще се проведат и офанзивни операции. Под командването на САЩ ще се извършат три съвместни въздушни десанта. В Латвия испанците и италианците ще кацнат заедно с американците, в Литва - поляците. Друг десант ще бъде извършен в Грузия. Транспортната инфраструктура на Европа отдавна не се е сблъсквала с такива мащабни движения на военна техника. Над 30 000 единици колесни и верижни превозни средства ще участват в походи по пътищата на Европа. Те сами трябва да достигнат от пристанищата до местата за провеждане на активна фаза на ученията. Така в Полша ще бъде изграден понтонен мост, през който ще бъдат транспортирани 11 хиляди войници и тежка военна техника. Но дори за Съединените щати прехвърлянето на едно цялостно подразделение в европейския театър на операциите е много трудна и отнемаща време задача, поради което като част от ученията за първи път ще бъдат използвани четири големи склада за американска военна техника. 20 хиляди единици техника, които американците използват при маневри, ще пристигнат от САЩ, а други 13 хиляди ще бъдат получени от военните от базите за съхранение на място. На всеки склад се съхранява комплект въоръжение за бригада. Друга подобна база се изгражда в Полша и ще бъде пусната в експлоатация през 2021 година. Според плана на американските генерали подобна система за съхранение ни позволява да се изградят американски войски на континента възможно най-скоро, като на място по въздух се изпраща единствено живата сила, която ще се оборудва на място с техника и оръжие. Като част от настоящите учения със самолетите ще разположат в Европа бойна група от 116-та танкова бригада на Националната гвардия. Нейната задача е да получи и подготви оборудването за 96 часа. След това ще се проведе поход до полигоните в Германия. Настоящите упражнения ще предоставят възможност за изпитване на тази концепция. Самата концепция на ученията и мащабът на участващите войски ясно потвърждават думите на началника на Генералния щаб на Руската федерация генерал Валерий Герасимов: в балтийските страни и Полша, в Черно и Балтийско море военната активност се засилва, а интензивността на военните учения на Алианса се увеличава. Техните сценарии сочат целенасочената подготовка на НАТО за разполагане на силите му за мащабен военен конфликт.    ", "date": "2020.01.31", "title": "Война 2028: Маневри под нова доктрина Владислав Шуригин"}
{"url": "http://www.classa.bg/%D1%81%D0%B2%D1%8F%D1%82/item/406043-%D0%B1%D0%B8%D0%B2%D1%88%D0%B8%D1%8F%D1%82-%D0%B3%D0%BB%D0%B0%D0%B2%D0%B5%D0%BD-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0,-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BB-%E2%80%9E%D0%B1%D1%83%D1%80%D0%B8%D0%B7%D0%BC%D0%B0%E2%80%9C,-%D0%BF%D0%BE%D0%B8%D1%81%D0%BA%D0%B0-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%B1%D0%B0%D0%B9%D0%B4%D1%8A%D0%BD", "text": "Бившият главен прокурор на Украйна Виктор Шокин подаде наказателна жалба до държавните органи, за това че бившият вицепрезидент на САЩ, Джо Байдън, силно е притискал Киев да го уволни, за да се спре разследването на компанията „Буризма.\" В жалбата, изпратена до Държавното бюро за разследвания в Украйна (SBI) във вторник, бившият прокурор Шокин иска Байдън да бъде обвинен в „намеса в дейността на служител на реда.\" Документът е получен от информационната агенция Интерфакс-Украйна. Шокин призова SBI да започне разследване на предполагаемото престъпление, извършено от Байдън, който според него незаконно е притискал украинските служители да го изгонят от длъжност, като е използвал като лост гаранция от САЩ за заем от 1 милиард долара. Той отбелязва, че Байдън, в официалното си качество на втори в политическата йерархия на САЩ, многократно е посещавал Украйна в края на 2015 и началото на 2016 г., за да убеди високопоставени служители да го отстранят. Шокин твърди, че „в резултат на това е било прекратено обективно разследване за наказателно производство по фактите на незаконни дейности на лица, свързани с компанията Burisma Holdings Limited (Кипър), включително сина на посочения високопоставен служител\" (Става дума за сина на Байдън, Хънтър, който е бил в борда на компанията от 2014 г. до 2019 г.). Шокин специално се позовава на наскоро издадената документална поредица \"Украинагейт: Неудобни факти\" на френския разследващ журналист Оливие Берруѝер, която оспорва твърденията на западните медии, че разследването на корупцията в Буризма е било \"спящо\" по времето, когато Байдън лобира за уволнението на Шокин. Берруйер, основател на популярния блог за борба с корупцията Les Crises, заяви, че е събрал документи, които показват, че разследването на газовата компания е било в разгара си. В този смисъл, собствените думи на Шокин са получили само кратко споменаване или изобщо не се споменават в масовите американски медии. В неотдавнашно интервю за ABC News Шокин заяви, че в момента на оставката му кабинетът е ръководил шест разследвания срещу Буризма. Въпреки това, ABC е покрила тази част от интервюто - оставяйки американската общественост по същество в мрак относно състоянието на разследването. Байдън открито се похвали по време на събитие на Съвета по външни отношения (CFR) през 2018 г., че през март 2016 г. е дал на тогавашния украински президент Петро Порошенко шестчасов срок за уволнението на Шокин или той ще изтегли 1 милиард долара гаранции от САЩ за заем на Украйна. Порошенко впоследствие освободи Шокин на 3 април. Беше съобщено, че ден след като Юрий Луценко беше назначен за нов главен прокурор, Байдън се обадил на Порошенко, за да го поздрави и да обяви, че САЩ ще дадат зелена светлина на гаранцията. Междувременно президентът на САЩ Доналд Тръмп бе подложен на разследване за импийчмънт в Камарата на представителите и подлежи на съдебен процес в Сената по обвинение в „злоупотреба с власт\", след като демократите го обвиниха, че оказва натиск на Киев да съживи разследването на Буризма миналото лято.", "date": "2020.01.31", "title": "Бившият Главен прокурор на Украйна, разследвал „Буризма“, поиска криминално разследване на Байдън"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/406045-%D0%B1%D0%BE%D0%B9%D0%BA%D0%BE-%D1%81%D1%82%D0%B0%D0%BD%D0%BA%D1%83%D1%88%D0%B5%D0%B2-%D0%B2%D1%81%D0%B8%D1%87%D0%BA%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D0%BF%D0%B8%D1%88%D0%B5-%D1%81-%E2%80%9E%D1%80%D0%B0%D0%B7%D0%BF%D0%B0%D0%B4%E2%80%9C", "text": "Международната неправителствена организация „Прозрачност без граници“ публикува своя Индекс за възприятие на корупцията за 2019 г. в 180 държави. За България този показател е 43 пункта, като с това страната ни заема 74 място в световната класация. В рамките на регионалната класация на държавите-членки на Европейския съюз България продължава да е на последно място. Стойности на индекса под 50 пункта са показател за систематичен проблем с корупцията и за неефективна борба, отбелязват анализаторите, съобщава Радио Видин на БНР. Анализът на резултатите от индекса на България за последните седем години дава основание за критична оценка– липсва съществен напредък в противодействието на корупцията, като на фона на положителното развитие при значима част от редица държави-членки на ЕС (като например Естония, Чехия, Гърция) индексът на страната откроява тенденция на сериозно изоставане. Проблем за страната остават дефицити в ключови области: финансиране на политическите партии и предизборни кампании; спазване на демократични стандарти в изборния процес, свобода на медиите; критерии за избор и назначаване на лица на ръководни позиции в институциите; ефективно разследване на корупцията; лобистка дейност; липса на ефективно участие на гражданите в консултативния процес, свързан с вземане на политически решения. Защо след 13 години членство в ЕС сме първенци в Европа по корупция? „Човекът е в основата на всички проблеми… Натурата ни си е такава- продажна, и заради това сме стигнали до това положение… Има условия за корупция в страната… Корупция има там, където тя е ненаказуема… Защото сме единствената от бившите социалистически страни, която не си смени системата…“, казаха видинчани пред Катя Борисова. Нивото на корупция у нас от години е тревожно високо, често ни порицават от Европейската комисия, пречи ни за Шенген и за Еврозоната, за отпадането на визите за САЩ. Евродепутати дори твърдят, че всяка година заради корупция България губи над 11 милиарда евро, или 14% от брутния си вътрешен продукт. „Ситуацията се обостря и може смело да се твърди, че българското общество, българските институции, българската държава, българските медии страдат от едно хронично заболяване, което, ако по някакъв начин не бъде излекувано в обозримо бъдеще, ще доведе до катастрофа с трудно предсказуеми последствия. Може би това ще бъде най-голямата драма в новата история на България, тъй като думата, с която всичко това може да се опише, е „разпад“. Причините са много, но би трябвало да започнем с градуса на гражданската бдителност и будност, който е много нисък, за съжаление. Почти няма нормален български гражданин, който да не разбира, че сме в агрегатно състояние, в което дефицитът на справедливост е най-големият проблем. Общо взето се произвеждат „виновни“ за пренебрежително малки или средно значими нарушения, а в същото време тези, които опоскаха цялото национално богатство, са някъде далеч от закона, далеч от възмездието, далеч от наказанието. Друга причина е, че хората спряха да се интересуват от генезиса на различните политически партии. Голяма част от силните, активни и особено парламентарно представени политически сили са лабораторен продукт с две основни цели- да бъде принизен до минимум гражданският вот и да се гарантира запазването на икономическата власт на тези, които много находчиво успяха да присвоят за себе си преди 30 години“, смята журналистът и директор на българския Антикорупционен фонд Бойко Станкушев. В световен план, анализът за усещането за корупция обхваща 180 държави, като България дели 74-то място с Ямайка и Тунис. Най-слабо е усещането за корупция в Дания, Нова Зеландия и Финландия. „В България няма реакция срещу това поради ненатрупана достатъчна критична маса на недоволство, придружено с действие, защото нашите сънародници като че ли не осъзнават, че има връзка между корупцията и икономическото състояние на страната. Страните с развити, проспериращи пазарни икономики, с големи средства в бюджета си за здравеопазване, образование, за грижа на хора в неравностойно положение, са с много нисък корупционен индекс. Много анализатори и колеги твърдят, че сме на път да се превърнем в „бананова държава“. Не бива да забравяме и народопсихологията на българина, описана по изключително точен начин от много от светлите умове на българския народ- описани са хора, склонни към продажност или такива, които предпочитат да си мълчат, за да не пострадат, Бай Ганьо на Алеко, знаменитият български народопсихолог Иван Хаджийски… Всичко това ни дефинира, като народностен тип, който предпочита прекалено дълго да изчаква, заемайки позиция на пасивен наблюдател, и понякога се стига до натрупвания, които водят до промяна на това качествено състояние на отношенията между общество и държава. Към момента не виждам да сме достигнали температурата на обществено недоволство и действие, които биха постигнали решаването на най-големия проблем в нашата страна и който застрашава буквално нейното съществуване. При неработещи, корумпирани институции, при корумпирани държавни служители на всякакви нива, това нещо ще се случи. Няма справедливост на разпределението, няма поощряване на свободното говорене и няма управия, за съжаление…“, добави Бойко Станкушев.    ", "date": "2020.01.31", "title": "Бойко Станкушев: Всичко в България може да се опише с „разпад“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406046-%D0%BF%D1%80%D0%BE%D1%84-%D0%BD%D0%B8%D0%BA%D0%BE%D0%BB%D0%B0%D0%B9-%D1%80%D0%B0%D0%B4%D1%83%D0%BB%D0%BE%D0%B2-%D0%B7%D0%B0%D0%BF%D0%B8%D1%81%D0%B8%D1%82%D0%B5-%D1%81-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B8-%D0%B3%D0%B5%D0%BD%D0%B5%D1%80%D0%B0%D0%BB%D0%B0-%D1%81%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8", "text": "Ако това СРС е изпозвано, би следвало в рамките на 10-дневен срок или да се създаде веществено доказателство, или всичко, което е свързано с този способ, да бъде унищожено, обясни проф. Николай Радулов и заяви, че ако не бъде унищожено, е престъпление. Това не са някакви СРС-та, а някакви откъси - части, парчета. СРС по никакъв начин не могат да бъдат рязани и манипулирани, защото това ще означава, че разговорите не отговарят на това, което ние слушаме. Това е забранено.  Това заяви преподавателят по национална сигурност в НБУ проф. Николай Радулов пред БНР.  Според Радулов \"и старият, и новият закон дават едно неограничено право на подслушване, на който и да било български гражданин на територията на страната\".  \"Тактически ход на службите е да подслушват на ръба на закона лица, които са свързани с интересуващи ги други лица\", допълни професорът.  Радулов е категоричен, че записите може да са резултат от скърпване от най-различни телефонни разговори. \"Ние не сме сигурни и за участниците в тези разговори, и след като имаме приключило дело, е очевидно, че до явяване в съда не е стигнало\", каза той.  Ако това СРС е изпозвано, би следвало в рамките на 10-дневен срок или да се създаде на негова база веществено доказателство, или документите, материалите и всичко, което е свързано с този способ, да бъде унищожено, обясни проф. Николай Радулов и заяви, че ако не бъде унищожено, е престъпление.  \"Практика е да се бавят с унищожаването на такива материали, защото твърдят, че има много и има процедура. Несъмнено е, че е престъпление използването на такива материали, който и да разрешава огласяването им\", смята той. Подхвърлянето в публичното пространство на някакви недовършени фрази може и да има някакви цели, завърши Радулов.  Теодор Славев от Института за правни инициативи коментира също пред БНР, че \"в кампанията си за главен прокурор Гешев имаше възможност много пъти да тълкува разделението на властите, но очевидно не го е разбрал, защото президентската институция е особена - имунитетът и мандатът е особен. Не случайно конституционният законодател е предвидил президентът и вицепрезидентът не могат да бъдат разследвани по реда на наказателното производство - именно заради такива случаи\".  Славев коментира, че има основание по чл. 175, ал. 5 от Закона за съдебната власт Висшият съдебен съвет да разгледа случая и би могло да се твърди, че има основания Иван Гешев да бъде отстранен, защото има незаконни действия на прокуратурата, но точно прокуратурата пък би трябвало да каже, че тези действия са незаконни.  \"Стана ясно, че записите са правени през април 2019 г., а тогава имаше друг главен прокурор. Означава ли, че г-н Сотир Цацаров е разпъвал чадър над президентството и над други институции? Второ - на 31 юли 2019 КПКОНПИ излиза с решение, че спрямо Румен Радев няма конфликт на интереси. Това означава ли, че върху комисията е оказван натиск и съответно би ли трябвало да бъде разследван предишният ѝ председател, а и сегашният, ако това е в случай на продължаващо престъпление оказан натиск\", обясни Теодор Славев.  И според него записите са незаконни и са съшити с бели конци, а СРС-тата са предупреждение към президента да не предлага твърде радикални неща като промени в Конституцията, свързани с отчетността на главния прокурор.  Славев уточни, че е станало ясно, че по инициатива на ДАНС е подслушван натовски генерал (Цанко Стойков - командир на ВВС, бел.ред.), а не по инициатива на КПКОНПИ, която е оправомощена да поиска използването на СРС.  Бюрото за контрол на СРС трябва да бъде сезирано, за да се произнесе по какъв начин са събрани и има ли нередност, категоричен е той.    ", "date": "2020.01.31", "title": "Проф. Николай Радулов: Записите с президента и генерала са незаконни"}
{"url": "http://www.classa.bg/%D1%81%D0%B2%D1%8F%D1%82/item/406047-%D0%BC%D0%B0%D1%80%D0%B8%D1%8F-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D0%B8%D0%B7%D0%B3%D0%BE%D0%BD%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%B5-%D0%BE%D1%82%D1%80%D0%B0%D0%B2%D1%8F%D0%BD%D0%B5-%D0%BD%D0%B0-%D0%B0%D1%82%D0%BC%D0%BE%D1%81%D1%84%D0%B5%D1%80%D0%B0%D1%82%D0%B0-%D0%BD%D0%B0-%D0%BF%D1%80%D0%B8%D1%8F%D1%82%D0%B5%D0%BB%D1%81%D1%82%D0%B2%D0%BE", "text": "Русия вижда в експулсирането на нейни дипломати от България целенасочено желание за подкопаване на приятелството между Москва и София.   Това заяви днес на брифинг говорителката на руското външно министерство Мария Захарова, цитирана от ТАСС. \"В поредицата от скорошни събития виждаме целенасочено желание и намерение за осуетяване на реализирането на постигнатите в последно време двустранни споразумения и за отравяне на атмосферата на приятелство и взаимноизгодно и взаимноуважително сътрудничество, която трябва да доминира в отношенията между народите и страните ни. Запазваме си правото на ответни действия. Цялата отговорност за неоснователните и провокационни действия е на българската страна\", изтъкна Захарова. Припомняме, на 24 януари българските власти дадоха на двама руски дипломати 48 часа да напуснат България заради подозрения в шпионаж. Според Захарова българската страна не е представила никакви материали, доказателства и основания, които са послужили като повод за взимането на това решение, предаде БТА.", "date": "2020.01.31", "title": "Мария Захарова: Изгонването на руски дипломати е отравяне на атмосферата на приятелство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/406048-%D0%BF%D0%BF-%D0%BC%D0%B8%D1%80-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B8-%D0%BF%D1%80%D0%BE%D1%82%D0%B5%D1%81%D1%82-%D0%B7%D0%B0-%D0%BD%D0%B5%D0%B7%D0%B0%D0%B1%D0%B0%D0%B2%D0%BD%D0%BE%D1%82%D0%BE-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D0%BC%D0%B0%D1%88%D0%B8%D0%BD%D0%BD%D0%BE%D1%82%D0%BE-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5", "text": "Най-младата българска партия МИР организира граждански протест с искане управляващите да спазват законите в страната и незабавно да предприемат действия за провеждането още на следващите парламентарни избори чрез машинно гласуване. От ПП МИР припомнят, че Народното събрание е приело в Глава 14, Раздел III на Изборния кодекс изборите в България да се провеждат машинно, но все още управляващите не са привели в действие разписаното в Закона. За да кажат, че Законите в България важат и трябва да се спазват от всички Политическа партия МИР организира граждански протест в събота (1 февруари) от 11:00 ч. пред сградата на Министерски съвет (пл. Независимост). \"Ако управляващите не започнат незабавни действия чрез които да гарантират на българските граждани, че следващите избори ще се проведат чрез машинно гласуване ще поставим постоянен палатков лагер под прозорците на министър-председателя и ще стоим там, докато правителството не започне да изпълнява законите в страната и не въведе машинното гласуване\", каза председателя на ПП МИР Симеон Славчев. Той е категоричен, че само чрез машинното гласуване ще може да се гарантира вота на българските граждани и провеждането на честни избори в страната. \"Машинното гласуване е закъснялата модернизация на изборния процес в България и умишленото му отлагане от страна на управляващите е отлагане на истинската демокрация в страната ни\", каза още председателят на ПП МИР Симеон Славчев. От ПП МИР са категорични, че машинното гласуване е първата, но най-решителна стъпка към спирането на фалшифицирането на изборите в България и подмяната на вота на българските граждани. Именно за това МИР-яните призовават всички български граждани, всички партии, граждански и неправителствени организации, както и всички български медии, които са ЗА провеждането на честни и свободни избори в България, да се присъединят към справедливия граждански протест в събота пред Министерски съвет.", "date": "2020.01.31", "title": "ПП МИР организира граждански протест за незабавното въвеждане на машинното гласуване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406030-%D1%82%D0%B5%D0%B3%D0%BB%D0%B8%D0%BC-%D0%B7%D0%B0%D0%B5%D0%BC%D0%B8-%D0%BF%D1%80%D0%B5%D0%B4%D0%B8%D0%BC%D0%BD%D0%BE-%D0%B7%D0%B0-%D1%80%D0%B5%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5-%D0%BD%D0%B0-%D1%81%D1%82%D0%B0%D1%80%D0%B8-%D0%B7%D0%B0%D0%B4%D1%8A%D0%BB%D0%B6%D0%B5%D0%BD%D0%B8%D1%8F", "text": "Българите теглят повече и по-големи суми за рефинансиране на стари задължения, отколкото за дома или покупка на автомобил . Това сочат данните от национално представително онлайн проучване, направено от  Gemius България  по поръчка на  Пощенска банк а. Средният размер на кредитите за обединяване на стари задължения според проучването е най-голям – близо 13 хиляди лева , в сравнение със сумите за ремонт на дома или покупка на автомобил – съответно по 12800 лв., или за обзавеждане – 9400 лв. От Пощенска банка също отчитат засилен интерес към потребителските кредити за рефинансиране, съобщиха от кредитната институция, ръководена от Петя Димитрова. Средно с 30% се увеличава сумата на търсеното от клиентите финансиране с цел обединение на задължения  спрямо всички останали през 2019 г., като почти 50% от получените заявки за нови потребителски кредити в институцията са от този тип. Данните на Gemius потвърждават тенденцията от последните години, че все повече се предпочитат потребителските кредити за обединяване на стари задължения, тъй като позволяват значително  оптимизиране на месечните разходи на домакинствата .       Рефинансирането е водеща причина за теглене на кредит за 34% от хората . Голяма част от клиентите ползват едновременно няколко кредитни продукта като потребителски кредит, кредитна карта, овърдрафт, лизинг или стоков кредит. С обединението им те могат да намалят значително ежемесечните си разходи, да спестят време и усилия, като плащат само една вноска, към една институция. „Стремежът на Пощенска банка е да предоставя гъвкави  финансови решения с добавена стойност , които да подобряват клиентското изживяване. Знаем, че следенето на различни сроковете за плащане, падежи, размер на вноските изискват както време, така и повече разходи, коментират от Пощенска банка. – Предлагаме кредит за обединение на задълженията с атрактивни условия, за да пестим на потребителите време и средства.  За да подобрим още повече клиентското изживяване , даваме възможност за бързо одобрение на заема, безплатно експресно издаване на дебитна карта, консултация на предпочитано място от наш мобилен експерт и застраховка.“ Кредитите за обединяване на задълженията са лесен и удобен начин клиентите да увеличат разполагаемия си доход, без да налагат ограничения в начина си на живот. Проучването на Gemius показва, че  клиентите, изтеглили потребителски кредит от Пощенска банка, имат динамичен и активен стил на живот . Повечето от тях – 51% са между 40 и 50 години, семейни с деца и с месечен доход между 900-2000 лв. (44,9%). Te отделят между 400 и 800 лева на месец за свободното си време, позволяват си две пътувания в чужбина за година (10%) и едно в България (11%), ходят на ресторант поне веднъж в месеца (24%). Ползвателите на потребителски заеми посещават нощен клуб поне веднъж на няколко месеца (16%), кино – веднъж на 2-3 седмици (13%) и театър – веднъж седмично (13%).       Специално разработен калкулатор на уеб страницата   помага на всеки клиент да изчисли с колко може да намали вноската по кредита си, за да увеличи с до 50% разполагаемия си доход с „Потребителски кредит за обединение на задълженията“. Като пример е посочен потребител на различни кредити – потребителски, кредитна карта и други видове кредити, с обща стойност на месечното плащане от 524 лв. Той може да спести с рефинансиране до 192 лв. от месечната си вноска.", "date": "2020.01.31", "title": "Теглим заеми предимно за рефинансиране на стари задължения"}
{"url": "http://www.classa.bg/%D1%81%D0%B2%D1%8F%D1%82/item/406031-%D0%B5%D1%81-%D0%B3%D1%83%D0%B1%D0%B8-12-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0-%D0%BE%D1%82-%D0%BD%D0%B0%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "12 млрд. евро – това е огромната дупка, която оставя Великобритания след напускането си на Европейския съюз, съобщават AFP и френският вестник La Tribune. Това е още едно затруднение при определянето на следващата Многогодишна финансова рамка (2021-2027 г.). За разрешаването на този проблем Комисията Юнкер представи предложение още през май 2018 г., преди да предаде щафетата на новия екип на Урсула фон дер Лайен. Въпросът сега е в ръцете на председателя на Европейския съвет Шарл Мишел, който свика извънредна среща на върха в опит за постигане на съгласие сред 27-те страни членки. Срещата ще започне на 20 февруари и вероятно ще бъде удължавана. Великобритания е нетен вносител в бюджета на ЕС, т.е. дава повече пари, отколкото получава. Според сметките на Комисията загубата на 12 млрд. евро през 2021 г. ще достигне 84 млрд. евро през идните седем години. Клуб 1% Предложеното решение от предишния еврокомисар по въпросите на бюджета и човешките ресурси Гюнтер Йотингер е от една страна да се увеличи вноската на страните членки, а от друга – да се използват традиционните политики на ЕС (кохезия, земеделие) за финансирането на по-модерен бюджет с нови приоритети (околна среда, сигурност, миграция, отбрана). Засега обсъжданията са в застой въпреки многобройните контакти на Шарл Мишел с представители на страните членки на ЕС. Първото обсъждане ще бъде посветено на приноса на страните членки в Многогодишната финансова рамка. Създаде се Клуб 1% начело с Германия, Австрия, Холандия и скандинавските страни, които настояват бюджетът да бъде ограничен до 1% от брутните национални доходи на ЕС. „Това е символичен праг, той също така е политически и беше поискан от Германия и британците“, казва Никола-Жан Бреон, специалист по европейския бюджет във Фондация „Шуман“. Той припомня, че двете страни първи са поискали по-стриктни граници за бюджета. С Brexit Германия губи съюзник в преговорите, допълва експертът. Комисията, която предлага праг от 1,114% (или бюджет от 1,134 млрд. евро при постоянни цени от 2018 г. или 1,279 млрд. евро при текущи цени), предупреди той да не бъде намаляван на 1%. Ако се вземе предвид напускането на Великобритания, сега бюджетът съставлява 1,16% от брутния национален доход на ЕС. Парламентът защитава дял от 1,3%. Сбогом на отстъпките Комисията иска да се възползва от Brexit, за да забрани и „отстъпките“. Те бяха въведени за Великобритания през 1984 г. (“Искам си парите обратно“, казваше Маргарет Тачър) и се прилагат за пет страни, които са сред най-богатите в съюза – Германия, Дания, Холандия, Австрия и Швеция. „Най-богатите страни плащат по-малки суми като процент от брутния си национален доход на човек“, недоволства Комисията, която предлага постепенна отмяна на отстъпките през идните пет години. 18 страни членки считат, че Brexit е „уникална възможност за реформиране и модернизиране“ на ресурсите на Многогодишната финансова рамка. „Нито една страна членка не страда от бюджетно свръхбреме, за да претендира за отстъпка“, категорична е групата от страни, сред които Франция, Испания, Италия, Полша, балтийските страни, България, Румъния и Унгария. „Отстъпките никога не са имали за цел да уравновесят вноските, а да ги сведат до приемливи равнища“, смята Бреон. Германия твърди, че ще трябва „да има много по-значително участие“ след Brexit, “дори с 1%\", каза германският министър, който отговаря за Европа, Михаел Рот по време на неотдавнашна среда в Брюксел. Перспективата за затягане на колана възобнови дебата за необходимостта от намиране на необходимите ресурси за съюза отвъд вноските на отделните страни. Те биха могли да дойдат от механизъм за коригиране на границите върху въглерода, данък върху пластмасата и приходи от европейския пазар на въглеродни емисии.", "date": "2020.01.31", "title": "ЕС губи 12 млрд. евро на година от напускането на Великобритания"}
{"url": "http://www.classa.bg/%D1%81%D0%B2%D1%8F%D1%82/item/406032-%D0%BF%D0%BE%D0%BC%D0%BF%D0%B5%D0%BE-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0-%D0%BF%D0%B0%D1%80%D1%82%D0%B8%D1%8F-%D0%B5-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82-%D0%B8-%D1%86%D0%B5%D0%BD%D0%BD%D0%BE%D1%81%D1%82%D0%B8%D1%82%D0%B5-%D0%BD%D0%B0-%D1%81%D0%B0%D1%89", "text": "Китай е централната заплаха на нашето време и САЩ и техните съюзници трябва да гарантират ,  че имат военната и технологичната мощ, за да гарантират, че този век се управлява от западните принципи , така че «всички, които обичат свободата и ценят демокрацията и върховенството на закона, да могат» да са сигурни, че това остава преобладаващият модел за света за следващия век. Това настоя американският държавен секретар Майк Помпео, цитиран от «Ройтерс».     «Въпреки че все още трябва да сме много бдителни по отношение на терора… Китайската комунистическа партия представлява централната заплаха на нашето време», подчерта Помпео. Американският първи дипломат добави, че  дневният ред на Китайската комунистическа партия «не е в съответствие» с ценностите на САЩ . Изказвайки се на конференция в Лондон заедно с министъра на външните работи на Обединеното кралство Доминик Рааб, Помпео предупреди, че макар Китай да е представил огромни икономически възможности за западния бизнес, неговите управници при президента Си Цзинпин «ясно дадоха да се разбере», че « имат дневен ред, който не е винаги съобразен със западните ценности  по проблеми от Световната търговска организация, инфраструктурата и технологиите до военните способности». Коментирайки продължаващия натиск на САЩ върху европейските им съюзници по отношение на плановете на китайския телекомуникационен гигант Huawei за създаване на 5G инфраструктура, Помпео изтъкна, че за Обединеното кралство  китайската компания представлява заплаха за националната сигурност . «Не става въпрос за технически заден вход. Те разполагат с парадния вход», каза той и допълни: «Когато позволите информацията на вашите граждани или информацията за националната сигурност на вашите граждани да преминат през мрежа, която Китайската комунистическа партия има законно право да получи, това създава риск», добави той. Изразявайки дълбока «увереност» в «историческите» отношения между САЩ и Великобритания, Помпео атакува и други противници на САЩ, включително Иран и Русия, като разкритикува остро «агресията на Москва, предприета през последните шест години» срещу Украйна, и приветства американските действия да бъдат замразени ирански активи и да отрежат източниците на доходи на страната като начин за намаляване на възможностите на страната да причини вреда на западните интереси, съобщи News.bg.", "date": "2020.01.31", "title": "Помпео: Китайската комунистическа партия е заплаха за целия свят и ценностите на САЩ"}
{"url": "http://www.classa.bg/%D1%81%D0%B2%D1%8F%D1%82/item/406033-%D0%BA%D0%BE%D0%B9-%D1%81%D1%82%D0%BE%D0%B8-%D0%B7%D0%B0%D0%B4-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B0%D0%B3%D0%B5%D0%BD%D1%82%D0%B0-%D0%BD%D0%B0-%D1%86%D1%80%D1%83-%D0%B8-%D1%83%D0%B1%D0%B8%D0%B5%D1%86-%D0%BD%D0%B0-%D1%81%D1%8E%D0%BB%D0%B5%D0%B9%D0%BC%D0%B0%D0%BD%D0%B8-%D1%80%D1%83%D1%81%D0%B8%D1%8F,-%D0%B8%D1%80%D0%B0%D0%BD-%D0%B8%D0%BB%D0%B8-%D1%82%D0%B0%D0%BB%D0%B8%D0%B1%D0%B0%D0%BD%D0%B8%D1%82%D0%B5", "text": "На 27 януари талибаните направиха сензационно изявление. Те съобщиха, че са свалили самолет на американските специални сили Е-11А в Афганистан, извършващ разузнавателен полет над провинция Газни. Според една от версиите всички служители на ЦРУ на борда, включително ръководителят на специалните операции в Близкия изток Майкъл Д’Андреа, са загинали, според друга, двама са в тежко състояние.     Отначало Пентагонът отрече новините от Афганистан, а след това генерал Дейвид Голдфейн, началник на щаба на ВВС на САЩ, все пак призна: „Изглежда, че сме загубили самолета. Но не знаем статуса на екипажа». Ройтерс съобщи, че американците, пристигайки на мястото на катастрофата, са извадили силно обгорени останки на хора. Те все още не са идентифицирани, а броят на загиналите не се споменава. Талибаните изброили 7 тела. Директорът на афганистанската администрация за въздушно движение Гулам Масъм Масуми даде известна информация. По-конкретно той каза, че катастрофираният самолет не е транспортен или бомбардировач, а е специален съвет за военни операции. Известно е също, че самолетът BD-700 Global Express получи индекса E-11A през 2009 г., когато на борда беше инсталиран нов център за комуникация във въздуха и BACN, предназначен за събиране на разузнаване и предаване на оперативни тактически команди, включително управление на ударите на БПЛА. Същото оборудване се използва и от дрона RQ-4B Block 20. Максималният обхват на поточната комуникация със скорост на предаване 274 Mbit / s достига 280 км. Именно тези характеристики осигуряват точно насочване на ракетите, както беше по време на атаката срещу иранския генерал Сюлеймани. Според американските ВВС самолетите Е-11А с номера 11–9001, 11–9355, 11–9358 и 12–9506 са посочени като част от 451-ия тактически въздушен комуникационен център със седалище в Кандахар. Jerusalem Post информира читателите си за смъртта на висшия служител на ЦРУ Майкъл Д’Андреа, който бил на борда. Твърди се, че това първо било съобщено от разузнавачите от руската ГРУ. След тях новината била лансирана от медиите в Иран.     «Името на Майкъл започна да се появява в медиите на фарси след убийството на Сюлеймани, когато в статии в Mehr News и Radio Farda се твърдеше, че той е човекът, който е ръководил операцията», пише Jerusalem Post. Що се отнася до лицето Д’Aндреа, през 2017 г. той е назначен за ръководител на специалните операции на ЦРУ в Иран, «с цел да сигнализира на Техеран за началото на по-строга позиция от страна на администрацията на Тръмп.» В задграничните форуми ветерани от специалните служби пишат, че ДАндреа е спечелил славата си на талантлив (!) Ликвидатор. По-специално именно той бил назначен за убийството на Имад Мугни, бившият началник на щаба на Хизбула, през 2008 г. Той също „ловувал“ за Осама бин Ладен и дори напъхал „врага на Америка“ в ъгъла. Всичко това дава основание да се смята, че Д’Aндреа е (или е бил) най-влиятелната фигура в американското ЦРУ в Близкия изток. Иран буквално празнува сваления самолет и смъртта на «Принца на мрака». Ако Аятолах Майкъл беше жив, той щеше да бъде показан по американската телевизия още в същия ден. Все още няма реакции от официалните власти на САЩ. Полковник Сони Легет, говорител на американските сили в Афганистан потвърди, че катастрофираният самолет принадлежи на американската армия, но заяви, че причината за катастрофата все още е неизвестна, имало признаци, че катастрофата е причинена от ракетна атака на талибаните. През 2019 г. ВВС на САЩ бомбардираха Афганистан особено жестоко и брутално, дори по-жестоко от преди повече от 2 години, когато по нареждане на Тръмп изхвърлиха „най-големите неядрени боеприпаси“ — „майката на всички бомби“. От своя страна талибаните записаха в тефтера на плюсовете си редица свалени американски самолети и БПЛА. Ако на този фон се окаже, че служителите на ЦРУ, водени от Д’Андреа, са загинали, Иран ще може да си отдъхне. Може би този път Сюлеймани наистина е отмъстен.    ", "date": "2020.01.31", "title": "Кой стои зад смъртта на агента на ЦРУ и убиец на Сюлеймани: Русия, Иран или талибаните?"}
{"url": "http://www.classa.bg/%D1%81%D0%B2%D1%8F%D1%82/item/406034-%D0%BD%D0%B0%D0%B9%D0%B4%D0%B6%D1%8A%D0%BB-%D1%84%D0%B0%D1%80%D0%B0%D0%B6-%D0%BE%D0%B1%D0%B8%D1%87%D0%B0%D0%BC%D0%B5-%D0%B5%D0%B2%D1%80%D0%BE%D0%BF%D0%B0,-%D0%BD%D0%BE-%D0%BC%D1%80%D0%B0%D0%B7%D0%B8%D0%BC-%D0%B5%D1%81", "text": "Найджъл Фараж: Обичаме Европа, но мразим ЕС \r\n Последната среща с участието на Обединеното кралство се проведе в Европейския парламент, съобщава CNN. Денят, когато „Brexit стана закон“ бе белязан от сълзи и аплодисменти — ЕС обеща, че „той винаги ще бъде редом“. Привържениците на Brexit, водени от Найджъл Фарадж обаче, не скриха радостта и самодоволството си и отново признаха за омразата си към ЕС. \r\n           Видео: Най-накрая британците си върнаха контрола над собствената си страна. \r\n Найджъл Фараж, лидер на партията на брекзита: Какво искаме от Европа? Ако искаме търговия, приятелство, сътрудничество и взаимоизгодни отношения, нямаме нужда от Европейската комисия, нямаме нужда от Европейския съд, нямаме нужда от всички тези институции и всички тези правомощия. И мога да ви уверя, че както в Партията на независимостта на Обединеното кралство, така и в партията на брекзита, ние обичаме Европа, но мразим Европейския съюз. \r\n     \r\n", "date": "2020.01.31", "title": "Найджъл Фараж: Обичаме Европа, но мразим ЕС"}
{"url": "http://www.classa.bg/%D1%81%D0%B2%D1%8F%D1%82/item/406035-%D1%81%D1%80%D0%B5%D1%89%D0%B0%D0%BB%D0%B8-%D0%BB%D0%B8-%D1%81%D0%B0-%D1%81%D0%B5-%D1%81%D1%82%D0%B0%D0%BB%D0%B8%D0%BD-%D0%B8-%D1%85%D0%B8%D1%82%D0%BB%D0%B5%D1%80-%D0%BF%D1%80%D0%B5%D0%B7-1939-%D0%B3%D0%BE%D0%B4%D0%B8%D0%BD%D0%B0", "text": "Първият президент на Украйна Леонид Кравчук в ефира на руски телевизионен канал уверено говори за срещата на лидерите на СССР и фашистка Германия в Лвов през 1939 година. Така той се опита да оправдае думите на сегашния държавен глава на Украйна Владимир Зеленски, че за началото на Втората световна война са виновни не само германците, но и Съветският съюз. „Хитлер и Сталин се срещнаха в Лвов. Това е документ, това не е тайна. Те са се опитали да се споразумеят “, каза Кравчук, без да уточнява що за документ е било това.     Почти незабавно се появи коментар от Руското военно-историческо общество: „Това е абсолютна глупост. Нямало е среща и естествено е нямало документи. Подобни изявления, очевидно, позволяват на Кравчук да разкрие липса на образование, умножено по степента на национализма и русофобията, които сега се култивират в Украйна.\" По-късно Кравчук все пак се опита да се оправдае за своите грешки, прехвърляйки обаче отговорността на неточното медийно цитиране. Всъщност има доста разпространена история за срещата на Йосиф Сталин и Адолф Хитлер на 17 октомври 1939 г. в Лвов. Нека се опитаме да разберем как се е появила и дали е достойна за внимание. Етап първи Явно историята започва на 11 ноември 1990 г. с публикуването във вестник „Комсомолская правда“ на статия, основана на предполагаемо съществуващото писмо от бившия шеф на ФБР и „специалното разузнаване“ на САЩ Едгар Хувър до помощник-държавния секретар Адолф Бърл. „Фотокопие“ на това писмо е предоставено за публикацията от Джахангир Наджафов, според откритите източници, доктор на историческите науки, водещ изследовател в Института по световна история на Руската академия на науките. Вярно, неговата работа или дейност не се споменава на уебсайта на Института, но все пак може да се намери докторска дисертация от 1969 г. Ето какво според Наджафов е казано в това писмо: „ 25 години по-късно, през 2015 г., в книгата си „Пактът, който промени хода на историята“, 86-годишният Наджафов посочи връзка към оригиналния източник на писмото: Microfilm Publications на Съединените американски щати. Т. 1248. Ролка 1. № 761.62 / 718. Освен това той е написал достатъчно подробно кой е подписал този документ и кога той е разсекретен („през 1979-1980 г.“). При всичко това подобно писмо няма в нито един от националните архиви - нито в правителствения, нито в този на специалните служби, нито дори в самата база данни на Microfilm Publications. Има маса доказателства за кореспонденцията между Бърл и Хувър, те дори са писали подробно за това в ЦРУ, но по някаква причина именно това писмо го няма в базите данни. В този случай обикновено не е трудно да се намери някакъв документ в тях - всички стари разсекретени данни са доста добре цифровизирани. На историка обаче трябва да му се отдаде заслуга - той критично подхожда към въпроса и не твърди със сигурност, че среща е имало. Напротив, в книгата Наджафов говори за последвали разследвания по този въпрос от други хора - и навсякъде отговорът за срещата на двамата лидери е отрицателен. Етап втори Междувременно, девет години след публикуването на статията в „Комсомолская правда“, в десетия брой на списанието „Чудесата и приключенията“ за 1999 г. има статия на някой си Герман Назаров, озаглавена „Но срещата все пак се е състояла!“. Материалът започва с недвусмислено твърдение: \"Архивните изследвания на нашия автор потвърдиха слуховете от 1990 г., че Сталин лично се е срещнал с Хитлер на 17 октомври 1939 г. ...\". Изненадващо такова сензационно съобщение не кара редакторите да поставят текста в началото на броя. Може би те също са имали съмнения относно достоверността на цитираните от автора „факти“. А има за какво да се чудят. Г-н Назаров някъде е закупил „тайната кореспонденция“ на германския посланик в Москва Вернер фон дер Шуленбург със самия Сталин. Ето няколко откъса от нея: . № 1037 от 11 октомври 1939г Авторът на статията не се смущава, че подобна кореспонденция противоречи на почти всички дипломатически правила - Шуленбург, с цялото си значение в отношенията между страните по онова време, е само посланик и общува в най-добрия случай със заместниците на Молотов. И изведнъж директно писмо от Сталин. В края на деветдесетте и началото на нулевите, на черния пазар често изплуваха архивни документи от съветската епоха, някои от които понякога се оказваха автентични. Обикновено обаче беше обратното - през 2000 г. на журналист от списание \"Власт\", например, му беше предложено да закупи три папки със “сензационни” архиви за 100 хиляди долара. Сред тях е имало материали за срещата на Хитлер със Сталин, както и някои документи за споразумението между Гестапо и НКВД от 38-та година, които, наред с други неща, включват съвместната им борба срещу масоните и евреите. Изглежда Герман Назаров също се е натъкнал на това съкровище. И го е предложил за публикуване в различни видове публикации. Някои, като „Чудесата и приключенията“, без притеснения публикуват неговите творби, някои се съмнява в тях. Като главния редактор на крайнодесния вестник \"Дуел\" Юрий Мухин: „  пише Мухин през 2002 г. Назаров е известен и като автор на книгата “Митове от съветската епоха”, под корицата на която събира всичките си теории. Но не всичко е наред с нея. Дори ако не погледнете странното име на поредицата, под която излиза - „Оклеветена Русия“, си струва да погледнете издателството - това е скандалната компания „Алгоритъм“, която публикува книги дори без знанието на авторите и често изкривява смисъла на техните публикации. Вярно, че в случая с „Оклеветена Русия“ интересът на Назаров и издателя, очевидно, е взаимен. В своите „Митове“ той успява да пише и за съветската космонавтика, като същевременно предизвика недоумение сред редица читатели. Трети етап Тук се меси Едуард Радзински. В книгата си \"Сталин\", публикувана през 1997 г., той припомня случай, който след това многократно повтаря в многобройни интервюта: „ Тоест отново всичко започва с Назаров. Радзински обаче не твърди, че срещата е имало, но се осмелява да предположи, че тя може и да се е състояла. В подкрепа на теорията си той се обръща към дневника на посещенията в приемната на Сталин, публикуван наскоро официално. Данните от дневника, между другото, моментално опровергава автентичността на „писмата на Сталин до Шуленбург“, тъй като на 17 октомври от 19.35 часа лидерът приема длъжностни лица с различни звания. Последното от тях, заместник-председателят на Министерския съвет Иван Тевосян, напуска кабинета в 22:20 часа. Единственият пропуск в данните, на което теоретично могат да се вкопчат, е 18 октомври, „празен“ ден в графика на Сталин. Няма данни какво е правил секретарят на Централния комитет на тази дата. Посещения в приемната няма чак до 20:25 на 19 октомври. В тази връзка Радзински също предполага, че срещата се е провела на 18-и. Влаковете от Москва до Лвов обаче пътуват поне едно денонощие дори сега, през 2020 г. - тоест Сталин технически не е имал време да отиде до Лвов и да се върне в Москва в 20:25, за посещението на Молотов. Дори влакът да тръгне направо от кабинета му в 22:31 на 17-и, с необичайно бърза скорост, той щеше да се върне на 19- по същото време. И това без никакъв „прозорец“ за среща с Хитлер.  ", "date": "2020.01.31", "title": "Срещали ли са се Сталин и Хитлер през 1939 година?"}
{"url": "http://www.classa.bg/%D1%81%D0%B2%D1%8F%D1%82/item/406036-%D0%BD%D0%BB%D0%BE-%D0%BD%D0%B0%D0%B4-%D0%BF%D0%BE%D0%BF%D0%BE%D0%BA%D0%B0%D1%82%D0%B5%D0%BF%D0%B5%D1%82%D1%8A%D0%BB-%D1%81%D0%B5%D0%BA%D1%83%D0%BD%D0%B4%D0%B8-%D1%81%D0%BB%D0%B5%D0%B4-%D0%B8%D0%B7%D1%80%D0%B8%D0%B3%D0%B2%D0%B0%D0%BD%D0%B5%D1%82%D0%BE", "text": "Мексиканският високоактивен вулкан Попокатепетл започна поредното си изригване в понеделник вечерта. Веднага след експлозията, едни мистериозни, бързо движещи се светлини в близост до кратера предизвикаха големи вълнения в интернет. Правителствените уеб камери наблюдават Попокатепел постоянно и втренчените в тях интернавти незабавно забелязаха нещо, което изглеждаше като НЛО високо в небето, малко след като започна да избухва пепел след масивната вулканична експлозия късно в понеделник вечерта. Естествено, онлайн спекулациите за извънземни посетители бяха многобройни, като някои от тях осведомяваха за такъв малко вероятно сценарий, а други просто искаха да повярват, че наистина НЛО е там. Но други, също много, бързо отрекоха присъствието на НЛО. „Това е само самолет\" или „това е спътник\" бяха най-честите отговори на реалистите сред коментаторите. Независимо от потенциалната извънземна дейност, властите предупреждават обществеността да избягва района, докато съществува сигналът за опасност от ниво 2. Първоначалното изригване започна приблизително в 23:18 местно време в понеделник вечерта, като вулканът изстреля лава високо в небето, преди да изригне огромна колона пепел на около 600 метра. Второ изригване се случи само 40 минути по-късно, изстрелвайки вулканични отломки в околността.", "date": "2020.01.31", "title": "НЛО над Попокатепетъл секунди след изригването"}
{"url": "http://www.classa.bg/%D1%81%D0%B2%D1%8F%D1%82/item/406038-%D1%81%D0%B0%D1%89-%D0%B3%D0%B8-%D0%BE%D1%87%D0%B0%D0%BA%D0%B2%D0%B0-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D0%B1%D1%8E%D0%B4%D0%B6%D0%B5%D1%82%D0%B5%D0%BD-%D0%B4%D0%B5%D1%84%D0%B8%D1%86%D0%B8%D1%82", "text": "Бюджетният дефицит на САЩ ще надхвърли един трилион долара още тази фискална година, която приключва през септември, прогнозира бюджетната администрация на страната. Това ще бъде максималният дефицит от 2011 г. и той ще е с 31 милиарда долара повече, отколкото през 2019 г. Пикът на бюджетния дефицит се наблюдава през 2009 г., когато тази сума достига 1,4 трилиона долара. Освен това агенцията прогнозира, че в следващите години цифрата ще надхвърли трилион. По отношение на БВП дефицитът ще бъде поне 4,3% всяка година до 2030 г., а след това той само ще расте. Ако прогнозата се окаже правилна, това ще бъде най-дългият период на бюджетен дефицит над 4% от БВП през изминалия век. Според експертите прогнозите на агенциите изглеждат дори някак си оптимистични. Една от основните причини за нарастващия дефицит е намаляването на данъците, извършено от Тръмп, както и практически неконтролираните държавни разходи. Любопитното е, че като част от предизборната си кампания Тръмп обеща значително да намали тежестта на дълга и да постави в ред финансите на страната, но всъщност всичко е точно обратното. Между другото, Бюджетната служба очаква публичният дълг до 2030 г. да покаже скокообразен растеж от сегашните почти 17 трилиона долара до почти 32 трилиона долара.    ", "date": "2020.01.31", "title": "САЩ ги очаква рекорден бюджетен дефицит"}
{"url": "http://www.classa.bg/%D1%81%D0%B2%D1%8F%D1%82/item/406037-%D1%80%D1%83%D1%81%D0%B8%D1%8F-%D0%B7%D0%B0%D1%82%D0%B2%D0%B0%D1%80%D1%8F-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%BA%D0%B8%D1%82%D0%B0%D0%B9-%D0%BF%D0%BE%D1%80%D0%B0%D0%B4%D0%B8-%D0%BE%D0%B3%D0%BD%D0%B8%D1%89%D0%B5%D1%82%D0%BE-%D0%BD%D0%B0-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81", "text": "Руският премиер Михаил Мишустин подписа заповед за затваряне на границата с Китай в Далечния Изток. Тя следва инструкциите на президента Владимир Путин да се направи всичко възможно, за да се предотврати разпространението на новия коронавирус. „Ние ще информираме всички за затварянето на границите в Далечния Изток, както и за други мерки, предприети от руското правителство\", заяви Михаил Мишустин в новия си кабинет в четвъртък. Русия следи новата епидемия от коронавирус от самото й появяване. С нарастването на епидемията правителството е създало специална работна група, която да предотврати навлизането на смъртоносния вирус в страната. Преди това външното министерство предупреди гражданите да се въздържат от пътуване до Китай, „освен ако това не е спешно необходимо\".", "date": "2020.01.31", "title": "Русия затваря границата с Китай поради огнището на коронавирус"}
{"url": "http://www.classa.bg/%D1%81%D0%B2%D1%8F%D1%82/item/406039-%D1%80%D1%83%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%B7%D0%B0-%E2%80%9E%D0%BB%D0%B8%D1%86%D0%B5%D0%BC%D0%B5%D1%80%D0%BD%D0%B0%D1%82%D0%B0-%D0%B7%D0%B0%D0%B3%D1%80%D0%B8%D0%B6%D0%B5%D0%BD%D0%BE%D1%81%D1%82-%D0%BD%D0%B0-%D0%BF%D0%BE%D0%BC%D0%BF%D0%B5%D0%BE-%D0%B7%D0%B0-%D1%86%D0%B8%D0%B2%D0%B8%D0%BB%D0%BD%D0%B8%D1%82%D0%B5-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BD%D0%B0-%D0%B8%D0%B4%D0%BB%D0%B8%D0%B1%E2%80%9C", "text": "Руското министерство на отбраната заяви, че не е изненадано от \"лицемерието\" на държавния секретар на САЩ Майк Помпео, който изрази \"загриженост\" за това, което нарече \"мащабна офанзива на Москва и Дамаск срещу невинните цивилни граждани на Идлиб\". Държавният департамент на САЩ никога не е подкрепял публично активната борба на Русия срещу международния тероризъм в Сирия, заяви в сряда официалният представител на руското министерство Игор Конашенков. „Държавният департамент проповядва и изразява своята загриженост относно предполагаемите страдания на цивилни само когато терористите претърпят смазващо поражение и сирийските граждани са окончателно освободени\", каза той. Конашенков се позова също на мълчаливата подкрепа на Вашингтон през последните седмици на координираната офанзива в Идлиб „на силите, описани от Помпео като „невинни цивилни граждани\", но които всъщност разполагаха с оръжие и артилерия, принадлежащи на сирийския клон на Ал Кайда – терористичната група Джабхат ал Нусра. \" Към сряда сутринта, след отбранителни и контраатакуващи действия в близост до границата на зоната за деескалация на Идлиб, сирийските правителствени войски са унищожили и превзели осем танка, повече от 15 бойни машини на пехотата, 49 вагона с оръжие с голям калибър, осем терористични превозни средства и десетки артилерийски оръжия от различни калибри, съобщи Конашенков.", "date": "2020.01.31", "title": "Руските военни за „лицемерната загриженост на Помпео за цивилните граждани на Идлиб“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/406020-%D0%B0%D0%BD%D1%82%D0%B8%D0%BA%D0%B8%D1%82%D0%B5-%D0%BD%D0%B0-%D0%B1%D0%BE%D0%B6%D0%BA%D0%BE%D0%B2-%D0%B3%D0%B8-%D0%B8%D0%B7%D0%B7%D0%B5%D0%BC%D0%B0%D1%82-%D1%81-%D1%87%D1%83%D0%B2%D0%B0%D0%BB%D0%B8", "text": "След като години наред прокуратурата не обръщаше внимание откъде и как Васил Божков се сдоби с богата колекция от антики, вчера полицаите извършващи обиска в имотите на бизнесмена са започнали да изземат и товарят експонатите в чували.  А става дума за антики, някои от които са крехки предмети на 3-4 хиляди години, които се съхраняват в специални условия, зад витрини, при определена температура и влажност. Проф. Веселина Инкьова, пенсионирана реставраторка, която е назначена да се грижи за колекцията, се молила и успяла да спре хората на прокуратурата да не повреждат скъпоценните експонати. Тя казва, че е изумена от невежеството на прокуратурата. Служителите й обяснили обаче, че пак ще дойдат, този път с кашони… Колекцията на Божков се състои от над 3000 експоната. Тя е каталогизирана, описана, а част от нея е и публикувана в каталог на два езика. Според различни оценки тази колекция от антики е на стойност между 100 и 200 млн. евро.  Божков притежава уникални експонати, като златни венци на тракийски владетели, каквито археологът Георги Китов не можа да открие през цялата си кариера. Притежава предмети, каквито има в Панагюрското и Рогозенското съкровища. Божков притежава и най-богатата в света колекция от ритони.  Документално колекцията е уредена така, че предметите са собственост на основаната от Божков фондация „Тракия“, чийто шеф е Кирил Христосков, бивш служител от ДС и ГДБОП, който се е занимавал да преследва иманяри.  Опитът на прокуратурата да изземе тази колекция ще срещне много трудности по съдебен път, защото тя, освен че е официално регистрирана според закона, не е и лична собственост. Колекционерът Божков за 10-ина години е събрал тези ценности от национално значение – мраморни статуи, златни предмети, може би най-голямата колекция от кратери (древногръцки съд с рисунки) и мн. др. През годините Това стана с приетия Закон за културното наследство. Нетърпелив, в характерния си грубиянски стил, Божков дори заяви в сутрешния блок на бТВ през 2007 г. – „Мога да да счупя ритуално антиките си на площада” (виж  ).       През 2007 г., след приемането на България в ЕС, с решение на правителството част от неговата колекция беше изложена в Брюксел – като представяне на древната българска култура. През 2009 г. с експонати от колекцията му беше направена изложба в Националния исторически музей, открита в присъствието на зам.-министър на културата Чобанов, на тогавашният директор Божидар Димитров и др. В каталога на фондация „Тракия“ е публикувана част от колекцията, фотографии на 275 експоната, датирани и описани от най-компетентния траколог – проф. Маразов. Но не е написано за нито един предмет къде е намерен, защото е неизвестно. Васил Божков може и да има документи откъде притежава тези антики, но не се знае откъде те са изкопани. Очевидно част от колекцията е от иманярски „разкопки“. Сред събирачите на антики се говори, че е изкупувал повечето годишна „продукция“ на иманярите в последните години. В края на 2005 г., с част от колекцията беше отрита изложба в Галерията за чуждестранно изкуство на фондация “Св. Св. Кирил и Методий” (сега „Квадрат 500“), Божков беше услужливо интервюиран от в. „Труд“, който го представи като меценат, загрижен за културното наследство. В интервюто без стеснение той отговори откъде са антиките му – Според Наказателния кодекс купуването на такива предмети не е престъпление, но продаването и дори само предлагането за продажба се наказва с глоба до 10 000 лв. и до 3 години затвор. За толкова години нито един прокурор не попита г-н Божков кои са тези хора, от които той купува антики. В същото време полицията предприемаше акции дори на нумизматични сбирки, като изтръскваше от джобовете на дребни колекционери бронзови монети с ниска стойност и се хвалеше в прессъобщенията си, че са заловени ценни антични монети и предмети. Сега прокуратурата се опитва да компенсира бездействието си през всичките години, но акцията й из имотите на Божков прилича на плячкосване, не на изземане на експонати предмет на престъпление. А за да конфискува нещо, прокуратурата трябва да докаже първо неговата незаконност в съда, или да има съдебно решение за конфискация във връзка с други нарушения на закона. И как се конфискува регистрирана по закон собственост на фондация?  Има всички изгледи акцията срещу Божков да съсипе тази колекция.  Има предишни случаи, при които конфискувани предмети изчезват от полицията. Например конфискувани монети са се появявали на търгове в Западна Европа и това е добре известно сред нумизматите. Колекцията на Божков поставя много въпроси и извън качествата на своя притежател – как държавата трябва да се отнася към подобни големи сбирки? Очевидно колекцията вече е факт, тя е по-богата отколкото сбирките на повечето български музеи. Какви права трябва да се дадат на притежателя, освен правото на „държател“, каквото му дава законът? По света частни колекционери, макар и не с авторитета на Божков, са съхранили шедьоври и са направили собствени музеи. Божков закупи с тази цел сградата на бившата телефонна палата, до Централна поща в София. У нас с колекционерите, дори съвсем дребни, далеч от мащабите на Божков,   Законите все още са под влияние на онази прослойка полицаи и музейни експерти, които искат да сложат ръка на всичко, притежавано от колекционер. Бившият директор на НИМ Божидар Димитров обясняваше пред медиите, че всичките предмети в колекцията на Божков са с доказан произход и документи, купувани са предимно в чужбина. Той се надяваше Божков да дари част от експонатите на музея. Досега Божков не можеше да се оплаче от отношение на властите към неговата колекция. Освен че колекцията на Божков е регистрирана според закона и се води на фондация „Тракия”, а не е негова лична, отпадна и нуждата от доказване на произход. През 2009 г. омбудсманът Гиньо Ганев оспори текстове от Закона за културното наследство пред Конституционния съд. Съдът се произнесе в защита на колекционерите, респективно на най-големия колекционер – Васил Божков. Със 7 на 5 гласа съдиите отхвърлиха изисквания в закона за реда по който притежателят трябва да доказва произхода на антиките си. С това решение притежателите на антики национално богатство могат да доказват правото си на собственост и без официален документ, а дори с писмо, завещание, свидетелства, свидетели, както и да се позовават на петгодишна придобивна давност.", "date": "2020.01.31", "title": "Антиките на Божков ги изземат с чували"}
{"url": "http://www.classa.bg/%D1%81%D0%B2%D1%8F%D1%82/item/406021-%D0%B1%D1%80%D0%B5%D0%BA%D0%B7%D0%B8%D1%82-%D0%B4%D0%BE%D0%B9%D0%B4%D0%B5-%E2%80%93-%D0%B8%D0%B7%D0%BC%D0%B5%D1%80%D0%B5%D0%BD%D0%B8%D1%8F-%D0%B8-%D0%BF%D0%BE%D1%81%D0%BB%D0%B5%D0%B4%D0%B8%D1%86%D0%B8", "text": "Разнообразните измерения и последици от предстоящото оттегляне на Великобритания от Европейския съюз присъстват днес на страниците на британските и на американски издания. Лондонският в. „Гардиън“ пише, че британците използват последния момент преди „подвижният мост да се вдигне“. Британски граждани трескаво са се насочили към Испания, за да се установят там, преди да загубят правата си на граждани на ЕС. Основателката на организацията „Бримейн“ (на английски Bremain, което е съчетано от Brexit и remain, тоест от Брекзит и оставане) в Испания казва, че все повече британци ускоряват плановете си за пенсиониране и продължаване на кариерата в пиренейското кралство. Британският всекидневник „Дейли телеграф“ се спира на вчерашния последен емоционален ден за британските евродепутати в Брюксел. Изданието отбелязва, че за Найджъл Фараж нещата не биха могли да се наредят по-добре. Архитектът на Брекзит напусна вчера Европейския парламент в Брюксел и начинът, по който го направи беше изпълнен със силна символика, посочва „Телеграф“. Фараж наперено излезе от пленарната зала, развявайки британско знаменце, докато служебно лице гневно го смъмряше, че не спазва правилника. Какво съвършено изпълнение – кулминация на живота му и на неговия микрокосмос, пише „Телеграф“ за Фараж. Друг британски вестник – „Индипендънт“ съобщава за пресконференцията, която Фараж даде в Брюксел преди последната си реч в Европарламента. Изданието подчертава, че британският политик и радетел за Брекзит е казал, че според него, не би било „напълно неприемливо“ провеждането на втори референдум за членство в ЕС след оттеглянето от общността, след като избирателите вече са имало възможност да видят какви са резултатите от политиката извън ЕС. Фараж каза в Брюксел, че ще му липсва това да е „злодеят от пантомимата“ в законодателния орган на ЕС, човекът, който, когато се изправи да говори, е посрещан с освиркване от около 500 души в залата. Според Фараж, цитиран от „Индипендънт“, Брекзит е „победа за агитацията сред обикновените хора“ в условията на противопоставянето на цялата британска върхушка. Американският всекидневник „Вашингтон пост“ изтъква, че меденият месец между Доналд Тръмп и Борис Джонсън приключва. Вестникът нарича 31 януари е Деня на Брекзит, когато Великобритания най-сетне ще напусне ЕС след три години на мъчителни преговори и политически кавги. Затова трябва да се приготвим за отваряне на английското шампанско, но не и за твърде много празнуване. „Вашингтон пост“ пише, че в началото няма да има големи промени, но най-тежката работа по Брекзит тепърва предстои, което включва въпроси като договарянето на правата за риболов и печатането на паспорти. Но вероятно най-тежкото предизвикателство е това, което привържениците на Брекзит се надяваха, че ще е най-лесното – отношенията на Великобритания със САЩ след напускането. Най-ревностните привърженици на Брекзит като премиера Борис Джонсън и Найджъл Фараж ценяха високо специалните отношения с Вашингтон и заявяваха, че напускането ще укрепи трансатлантическите връзки с президента Доналд Тръмп. Реалността обаче може да се окаже изпълнена с повече опасности. Една от първите задачи на Лондон след Брекзит ще е сключването на двустранен търговски договор с Вашингтон. Тръмп обеща „солидна сделка“, но експерти предполагат, че той ще продължи своя упорит подход, подчинен на принципа „победителят получава всичко“. Само въпрос на време е меденият месец Тръмп-Джонсън да свърши, прогнозира „Вашингтон пост“. Въпреки че Тръмп открито подкрепи Брекзит и Джонсън, а британският премиер застана най-близо до Тръмп измежду западните лидери, тези двама мъже са твърде различни. Но различията между Джонсън и Тръмп може да отидат отвъд личността на самия американски президент. „Казано простичко, мнозина европейци, дори много британци вярват, че техните икономически и политически модели превъзхождат нашите“, коментира в изданието американският анализатор Хенри Олсън. Тръмп може и да се е разпознал сред бунтуващите се и шумни брекзитъри, но сърцевината на движението за Брекзит беше изцяло британска. То беше обвързано с емоции заради загуба на влияние на световната сцена и прокрадващо се чуждо влияние във Великобритания. А това не пасва добре на философията на Тръмп „Америка на първо място“. Утре може и и Джонсън и Тръмп да празнуват заедно, но за Джонсън предстои период на дълъг махмурлук, особено, ако Тръмп бъде преизбран, допълва изданието.", "date": "2020.01.31", "title": "Брекзит дойде – измерения и последици"}
{"url": "http://www.classa.bg/%D1%81%D0%B2%D1%8F%D1%82/item/406022-%D0%BA%D0%B5%D0%BC%D0%BF%D0%B5%D1%80%D1%8A%D1%82-%D0%BA%D0%B0%D1%82%D0%BE-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%B8-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%B1%D0%B0%D1%80%D0%BE%D0%BC%D0%B5%D1%82%D1%8A%D1%80-%D0%BD%D0%B0-%D1%81%D0%B0%D1%89", "text": "Шестте или седемте превозни средства, които слизат от поточната линия в Ривърсайд, в провинциална Индиана, приличат повече на къщи, отколкото на автомобили. Затова американските работници са толкова внимават при монтажа на дървените покриви и изолацията от фибростъкло, която поставят преди да покрият всичко със слоеве от чисто бяла боя. За няколко десетилетия кемперите се превърнаха в истински емблеми на САЩ по привидно безкрайните им пътища. Движещи се къщи, свръхоборудвани, с легла, душове, кухни и дори телевизори …, които предлагат на американските семейства лукса да опознават необятната си страна, поддържайки в същото време определен комфорт. А през изборна година тези изобретения говорят и за страната. „Много хора мислят, че кемперите са икономически показател и това е така в много отношения“, казва Дон Кларк, главен изпълнителен директор на компанията за производство на тези превозни средства във високия сегмент Grand Design. „Тъй като кемперът е хоби, а не необходимост“, допълва той. Американците харчат десетките хиляди долари за покупки, само когато усетят, че могат да си го позволят. А гласоподавателите в САЩ в повечето случаи са склонни да преизберат президента си, ако икономиката е добре. С наближаване на президентските избори през ноември екип на АФП прекоси (само че не с кемпер) част от страната, за да улови икономическия и политическия пулс на щатите между Вашингтон и Айова, където на 3 февруари ще се състои първият етап от първичните избори на Демократическата партия. В Североизточна Индиана, в сърцето на кемперовата индустрия, оценката за Доналд Тръмп е по-скоро положителна: икономиката изглежда силна, макар и малко по-малко, отколкото бе напоследък. Според Дон Кларк данъците, наложени от президента върху стоманата, алуминия и други суровини, които са основни за производството на тези машини, са оказали отрицателно въздействие, но секторът продължава да се готви да отпразнува четвъртата си най-добра година от създаването си през 1913 година. Рекорди не се поставят   „Срина ли се?“, пита се специалистът Шърман Голденбърг за тази индустрия. Той е интервюиран в пантеона на кемперите в Елкхарт – музей, в който можете да се полюбувате на прословутия Ford T от 1913 година, с неговата сгъваема масичка за хранене, първото возило за такива развлечения. „Не, не потъна, но и не чупим рекорди“, отговаря си сам той. По негови изчисления през 2019 година са доставени 400 000 кемпера и отдава съживяването на този сектор на популярната сред младежите мода „глемпинг“ („glamping“ от „glamorous camping“, в превод: бляскав къмпинг). „Мисля, че кемперовата индустрия все още се развива добре“, твърди Ерик Симс, икономист в университета „Нотр дам“ в Саут Бенд, крепост на кандидата за президент Пийт Бутиджидж, на няколко километра разстояние. Само че „нещата са се поуспокоили малко в сравнение с преди три или четири години“, констатира той. Амишите са работната сила Производството на тези машини често започва преди разсъмване в съответствие с програмата на амишите – религиозна общност, известна със семплия и аскетичен живот, който води. Над 80 % от работната сила в завода в Ривърсайд са амиши. Макар полазването на тези превозни средства да е в разрез с техните разбирания, тези мъже с дълги бради и тиранти и жени с бели шапки идват на работа във фабриката и си тръгват с велосипеди. „Добра работа, добре платена“ за хора с колежанско образование, коментира мениджърът на завода Мървин Леман. Той е амиш, напуснал училище в началото на юношеството си. И ако в общността на амишите покупката на тези возила е забранена, то за останалите американци пречката е по-скоро финансова. Кейт Хес от Уисконсин казва, че през идните пет години ще може да си позволи това жадувано превозно средство за огромната сума от 100 000 долара. Женен от 38 години, на него му се иска да може за месец или два заедно със съпругата си да „прекоси западния бряг до Аляска, да може да бъде независим, докато пътува“. „В Северна Америка сме големи късметлии, че можем да шофираме до много места“, казва той. „Можем да видим много красиви пейзажи, които Бог е създал за нас“, допълва бъдещият собственик на кемпер.    ", "date": "2020.01.31", "title": "Кемперът като икономически и политически барометър на САЩ"}
{"url": "http://www.classa.bg/%D1%81%D0%B2%D1%8F%D1%82/item/406023-%D0%B3%D1%8E%D0%BD%D1%82%D0%B5%D1%80-%D0%B8%D0%BB%D0%B8-%D0%BC%D0%B5%D1%85%D0%BC%D0%B5%D1%82", "text": "Гюнтер Майер навярно ще получи по-лесно жилище под наем, отколкото кандидат на име Мехмет Йълмъз. Всеки трети наемател с чужд произход в Германия се оплаква от дискриминация .       \"Дава се под наем: стая, кухня, баня, общо 40 кв.м. - само за германци\": Хамадо Дипама от Буркина Фасо така и не бил дочел обявата докрай, когато вдигнал телефонната слушалка и се свързал с наемодателя. Но след като кандидатът се представил с фамилното си име, от другата страна веднага му подчертали, че жилището се дава под наем само на германци. Когато малко по-късно германски приятел на Дипама се обадил да иска информация за същото жилище, веднага му бил определен час за оглед. Дискриминацията на имотния пазар е широко разпространена в Германия. Според проучване на Федералната антидискриминационна агенция, повече от една трета от чужденците в страната са ставали жертва на дискриминация при търсенето на жилище (35%). Според ръководителя на агенцията Бернхард Франке името на кандидата нерядко се става причина за това той въобще да не бъде поканен на оглед. Една четвърт от участниците в проучването споделят, че на тях им е било предложено да плащат по-висок наем, отколкото на германските кандидати-наематели, респективно –да закупят жилището на по-висока цена. Законите срещу дискриминацията н е са достатъчно ефективни Антидискриминационният закон в страната забранява двойните стандарти по отношение на възраст, наличие на увреждания, произход, пол, сексуална идентичност и светоглед. Според Бернхард Франке, част от проблемите се дължат на самия закон: „Антидискриминационният закон допуска много изключения, които засягат например частните лица, които отдават под наем само едно жилище\". Според председателя на хуманитарната организация DPWV Улрих Шнайдер, проблемът се корени в недостига на жилища под наем на много места в Германия и съответно високата конкуренция между кандидатите. 83% от участниците в запитването смятат, че дискриминацията на имотния пазар е често явление. В същото време 41% си признават, че също биха имали задръжки да дадат под наем жилището си на чужденец. „Това показва, че предразсъдъците спрямо имигранти са толкова по-високи, колкото по-непосредствено се засягат личните интереси\", казва Шнайдер. Когато един турчин иска да наеме жилище в Берлин Колко трудно е понякога чужденец да получи жилище под наем в Германия, разказва в „Ди Цайт\" журналистът от турски произход Джан Дюндар. Иронично той отбелязва, че поканата за личен разговор с наемодателя предизвиква у кандидата почти същото вълнение, както едно предложение за нова работа или предложение за брак. А документите, които трябва да се представят в подобен случай, не са малко: формуляр с личните данни, копие от трудов договор, банково извлечение за месечните доходи и потвърждение от предишния наемодател, че няма неиздължени суми.     Наемодателите често задават и по-лични въпроси: например дали кандидатът е женен и колко деца има. Наличието на деца също може да усложни ситуацията на кандидата. Има и неформални изисквания: важно е с какво облекло се явява кандидатът за жилището, дали идва в точно уречения час или закъснява и т.н. Но преминаването през всичките тези препятствия далеч не означава, че апартаментът му е в кърпа вързан. Защото идва ред на чакането, което понякога трае месец-два. Който прояви нетърпение и се опита да подразбере какъв е окончателният избор на наемодателя, също може да бъде декласиран, твърди Дюндар.  ", "date": "2020.01.31", "title": "Гюнтер или Мехмет..."}
{"url": "http://www.classa.bg/%D1%81%D0%B2%D1%8F%D1%82/item/406024-%D0%B3%D1%8A%D1%80%D1%86%D0%B8%D1%8F-%D1%81%D0%B5-%D0%BE%D0%B3%D1%80%D0%B0%D0%B6%D0%B4%D0%B0-%D0%B8-%D0%BF%D0%BE-%D0%BC%D0%BE%D1%80%D0%B5", "text": "Никъде другаде в Европа не пристигат толкова много бежанци, колкото в Гърция. Затова Атина е решила да се огради и по море: трикилометрови плаващи прегради в Егейско море ще спират мигрантите.       Гърция възнамерява да изгради край бреговете си плаващи защитни прегради, чрез които да възпира бежанците. Гръцкото Министерство на отбраната вече обяви публичен конкурс за инсталирането на такива водни бариери в Егейско море, които „при спешна нужда\" да се използват за пресичане на пътя на бежанците, идващи по море от съседна Турция. По-конкретно става дума за бариери или мрежи с дължина около три километра, които ще бъдат инсталирани от гръцката армия. На първо място в Европа по брой на пристигналите бежанци На първо време се планира само начален опит с тези системи, обясни министърът на отбраната Никос Панайотопулос. „Искаме да преценим дали такава система може да функционира и къде евентуално да я използваме\", каза министърът пред телевизия „Скай\". Според властите, преградните системи ще се издигат на половин метър над водата и ще бъдат оборудвани с мигащи светлини. Цената на целия проект възлиза на половин милион евро, гласи информацията в обявения конкурс. Повече подробности засега не са известни.     За да се справи с миграцията от Турция, през идните месеци гръцкото правителство възнамерява да назначи и още 1 200 гранични полицаи. Вече е обявен конкурс за първите 400 места, съобщава осведомителната агенция ANA-MPA, позовавайки се на Министерството за гражданска защита. В същата информация се казва още, че въпросните 400 гранични полицаи ще патрулират край река Марица (Еврос), по чието течение минава границата с Турция. Според държавното радио, до няколко седмици ще бъде обявен конкурс и за останалите 800 места за допълнителни гранични патрули по островите в източно Егейско море. акрила\" или пък са получили отказ за политическо убежище. Миналата година Гърция беше на първо място в Европа по брой на пристигналите бежанци. По данни на Върховния комисариат за бежанците на ООН, през 2019 числеността на мигрантите, влезли от Турция в Гърция, значително се е увеличила. През 2018 техният брой е бил около 50 500, а миналата година се е увеличил до близо 75 000 души. \"Нечовешки условия\" В   на гръцките острови в Егейско море в момента живеят повече от 40 000 души. А капацитетът им е само за 6 200 души. През изминалите месеци редица хуманитарни организации отправиха остри критики заради \"нечовешките условия\" в тези лагери. Междувременно гръцкото правителство въведе по-строги условия за получаване на политическо убежище или право на престой в страната. Сега кабинетът на премиера Мицотакис иска да ускори и процедурата за връщане на хора, които „нямат нужда от международна закрила\" или пък са получили отказ за политическо убежище.    ", "date": "2020.01.31", "title": "Гърция се огражда и по море"}
{"url": "http://www.classa.bg/%D1%81%D0%B2%D1%8F%D1%82/item/406025-%D0%B4%D0%B0%D0%BB%D0%B5%D1%87-%D0%BE%D1%82-%D1%82%D1%8A%D0%BB%D0%BF%D0%B8%D1%82%D0%B5", "text": "Обичате красивите градове, но не и тълпите от туристи, през които трябва да си пробивате път? Тук показваме десет места в Европа, които почти по нищо не отстъпват на препълнените топ дестинации.   Киоджа вместо Венеция Утрехт вместо Амстердам Севиля вместо Барселона Сплит вместо Дубровник Регенсбург вместо Прага Лийдс вместо Лондон Порто вместо Лисабон Болоня вместо Рим Грац вместо Виена   Менорка вместо Майорка", "date": "2020.01.31", "title": "Далеч от тълпите..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/406026-%D0%B3%D0%B5%D1%88%D0%B5%D0%B2-%D1%81%D1%80%D0%B5%D1%89%D1%83-%D1%80%D0%B0%D0%B4%D0%B5%D0%B2-%D0%BA%D0%B0%D0%BA-%D1%83%D0%BC%D0%B8%D1%80%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0", "text": "Гешев срещу Радев. Такива неща обичайно се случват в държави, чиито имена завършват на \"стан\". Но с тази атака на прокуратурата България сериозно започна да се превръща в Булгаристан.  А най-притеснен трябва да е Борисов.         Демокрацията свършва там, където опозицията е третирана като престъпник. Има такива държави по света, а имената на много от тях завършват на “стан”. С последните атаки на прокуратурата срещу президента България започна сериозно да се превръща в  .  отправи към Конституционния съд питане (както и своите отговори) по следните въпроси. Дали всяко нарушение на закона е автоматично и нарушение на конституцията за целите на процедурата по импийчмънт. (Според него това е така.) Дали прокуратурата може да води подготвителна разследваща работа по президента по време на мандата му, въпреки че има изрична конституционна забрана за възбуждане на наказателно преследване срещу него. (Според Гешев може). И накрая, но не по-маловажно - какъв е смисълът на термина “държавна измяна” в член 103 на основния закон, който е едно от основанията за отстраняване на президента. Внушенията Питането до КС е подготвителна стъпка към започването на процедура по импийчмънт срещу Радев. Главният прокурор Гешев се надява съдът да потвърди неговия прочит на конституцията, след което той ще внесе в НС събраните материали срещу президента. Част от тези материали, под формата на избрани СРС-та, вече бяха публично оповестени от прокуратурата - по начин, който специалисти нарекоха “престъпление”. Но това е без значение, защото разследване срещу главния прокурор може да разреши само той самият - куриозна ситуация, която надскочи институционалното въображение на министър Данаил Кирилов и той все още не може да измисли някакво решение. (В интерес на истината, министър Кирилов не е първият в това конфузно положение, но проблемът е, че май няма да е и последният.) Дори и НС да не стартира процедура по импийчмънт, факт е, че Гешев започва публична офанзива, с която цели да представи Радев като престъпник. Внушението в досега изтеклите материали гласи, че генералът е опитал да скрие информация от държавни органи за назначението на бъдещата му съпруга като пиар в армията. “Внушение”, защото от разпечатките средно добронамерен човек трудно би стигнал до подобен извод. Според Иван Гешев обаче, задачата на прокуратурата не е да е средно добронамерена или харесвана (макар че с действията си цели точно това), а да громи възползвалите се от “криминалния преход”, независимо на каква позиция са те в момента. След тази заявка вече наистина можем да затворим политиката и да оставим прокуратурата да възцари справедливост по нашите земи. Явно Гешев се е вживял в ролята на Робеспиер от времето на якобинския терор. Засега, слава Богу, при нас гилотината е заменена с продължителни предварителни арести, слаб надзор от страна на специализирания съд и обилно намазване с катран от страна на пресата на ДПС и ГЕРБ. Иван Гешев е последователен в желанието си да наложи прокурорски якобинизъм. В изслушването му за поста той не скри възгледа си, че де факто цялата опозиция и особено тези части от нея, които са срещу него, са всъщност престъпници. Те са олигархия, нейни слуги или направо ОПГ-та, които са мотивирани от нездрави интереси. Гешев не скри и другата страна на тактиката си. Той приравнява опозицията (особено „Демократична България\") с хора като Цветан Василев, Баневи, Миню Стайков. По същия начин Румен Радев неслучайно бе “пришит” към започналата процедура срещу хазартния бос Васил Божков - с ясната цел президентът да бъде разглеждан като криминален типаж. Но големият удар срещу Радев изглежда тепърва предстои. Питането за държавна измяна очевидно предполага, че прокуратурата е работила и по този проблем. Впечатляващ е и самият факт, че президентът е бил толкова детайлно подслушван. “Случайните” СРС-та, които са били разрешени за други лица, едва ли са толкова случайни: само малцина ще се изненадат, ако се окаже, че тези трети лица са подбирани така, че да се стигне всъщност до президента. Най-притеснен трябва да е Борисов Най-притеснен от случващото се трябва да бъде премиерът Борисов. Защото действията на Гешев означават край на едно досегашно съглашателство между големите партии да не си гледат много-много в мръсното бельо, а да насочват антикорупционните усилия към маргинални и неудобни опоненти. С атаката срещу Радев червената линия е прекрачена и връщане назад няма. И досега службите и прокуратурата “профилактираха” отделни политици на БСП. Елена Йончева например. Но и голяма част от водещите лица на парламентарната и извънпарламентарната опозиция имат някакво висящо дело или се радват на засилен интерес от страна на НАП, КПКОНПИ, ХЕИ и други дисциплиниращи и хигиенизиращи служби. Това сигурно обяснява странни факти като този, че Сотир Цацаров бе подкрепен за новия си пост от половината депутати на БСП, въпреки официалната политика на “столетницата”. Но с атаката срещу Радев като престъпник и (евентуално) държавен предател БСП няма да може да се крие зад тегобите на отделни свои депутати. “Войната” става тотална. В една такава война Борисов, ГЕРБ и ДПС като че ли имат значително първоначално надмощие. Медиите, а досега и прокуратурата, играят основно в тяхна полза. Да,   падна жертва, но той така или иначе не беше от “ядрото” на властта, а пришълец от други политически племена - веднага след падането му си спомниха, че бил \"човек на Костов”. С подготовката за импийчмънт на президента, с атаката срещу Божков, Гешев дава яко рамо на тандема ГЕРБ-ДПС в момент, в който ситуацията в Перник е на ръба на контрола. Но тази ситуационна подкрепа едва ли може да излъже Борисов. При първото му отслабване - а нищо на този свят не е вечно - аргументите на Гешев срещу Радев и опозицията ще се стоварят с десетократно по-голяма мощ върху самия Борисов. Та нима срещу него няма изтекли СРС-та, в които по много по-ясен начин да става дума за евентуална злоупотреба с власт (“Мишо Бирата”, “Сам си го избра” и пр.)? Нима вината за безводието в Перник е само на Нено Димов? Или пък Васил Божков сам си е дал толкова голямо парче от държавната данъчна баница, без знанието на управляващите? Да не говорим за спящи бомби като “КТБ” и “ЦУМ-гейт”, които по драматичен начин могат да засегнат и ДПС. При обявяването на тотална война и тези скрити оръжейни запаси в един момент ще бъдат вкарани в употреба. Началото на края ? Мнозина сигурно си мислят: “Българската политическа система е толкова прогнила, че трябва просто да бъде унищожена. Не е важно къде чука Иван Гешев, важното е с чука си да я строши цялата. Той може да се окаже един от героите, които постигат добро, макар и с не напълно изрядни мотиви”. Проблемът е, че когато безразборно, но енергично размахваш институционалния чук, най-вероятният резултат е самоосакатяване. “Как умират демокрациите” - това е заглавието на една добра книга на Даниел Зиблат и Стивън Левицки. Един от централните им аргументи гласи, че демокрацията се крепи на самовъздържане и самоограничаване на основните политически сили. Да, те имат инструменти да се “разправят” едни с други - импийчмънт, непрестанен данъчен, съдебен и административен тормоз и т.н. Но когато политиката се превърне в упражнение как да мобилизираш цялата мощ на държавата срещу политическия опонент, демокрацията приближава своя край. Пътят, по който вървим в момента, неизбежно води до подобен край. Или поне до тежко и необратимо самоосакатяване на българската демокрация.  ", "date": "2020.01.31", "title": "Гешев срещу Радев: как умира демокрацията"}
{"url": "http://www.classa.bg/%D1%81%D0%B2%D1%8F%D1%82/item/406027-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BD%D0%B5-%D0%B5-%D0%B7%D0%B0-%D1%81%D0%BC%D1%8F%D1%85-%D0%B2%D0%B8%D0%B6%D1%82%D0%B5-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "\"Забраняват шкембе чорбата\", \"спират ни розовите домати\", \"взеха ни ракията\" - всички сме чували такива съобщения. Смеем се, но тази работа съвсем не е невинна. Вижте само какво се случва с Великобритания!       Наскоро „Лондон Економик“ публикува списък с над 700 митове за ЕС, които вероятно щяха да ни разсмиват, ако не бяхме пред печалната дата на Брекзита. Защо митове, а не просто лъжи? Ами защото тези медийни небивалици персонализират Брюксел, както навремето са правели с демоните и чудовищата. Целта им не е да ни помагат да разбираме, а да будят страхове и възмущения. С тази творческа дейност се прочу Борис Джонсън. Като кмет на Лондон той преди няколко години твърдеше, че ЕС се кани да въведе задължителни евро-ковчези с единен размер. Е как да не се разгневиш, как да не поискаш да си „върнеш контрола“? Дето се казва - талантлива метафора! По-добро попадение е може би само слухът, че ще ни задължат да ползваме евро-презервативи, с една мярка за всички - който го е измислил, и той сигурно става за лидер на торите. Да опитаме малко типология. Най-добре работят митовете, които касаят тялото. Усещаме сякаш физически как чудовището-бюрократ ни лишава от нещо, бърка ни се в живота без абсолютно всякакво право. Митът за кривите банани (респективно краставици), които Комисията уж забранявала, се е превърнал днес в елемент от всеки евроскептичен мироглед. Твърденията, че според Комисията ягодите трябвало да са овални, джинът да не се продава в квадратни бутилки, английското сирене да се забрани в полза на френските, а уискито да се третира като опасен химикал - са по-скоро британски вариации. Такива са и нашите периодични изблици на възмущение по хранително-вкусови теми: забраняват шкембе-чорбата, спират розовите домати или „взеха ни ракията“. Памперси за кравите, баба Коледа и други митове Много добре вървят градски легенди, свързани със сексуалността, доколкото и в нея Еврочудовището няма право да се бърка. Забранявали на бардамите да показват цепката на гърдите си, искали да обявят шотландския килт за женска дреха. Всички жени трябвало да предадат секс-играчките си за рециклиране. Тук можем да прибавим изобилното митотворчество на българина от последните няколко години: историите за деца, които били призовавани да избират пола си; транс-хората в разюздания запад, които искали в понеделник и петък да са мъже, а в сряда и събота - жени; норвежки отряди, които отвличали деца и ги давали за осиновяване на чернокожи гей-двойки. Някъде невероятното идва в повече и читателят престава да вярва, за това писателите намаляват дозата на лъжата - хайде, нека не са чернокожи, а само гей. Абсурдната прекомерност на евро регулациите неизменно предизвиква търсената смесица от удивление, възмущение и смях. И митовете играят на тези струни отново и отново. Да се въведе ограничение за скоростта на детските въртележки - това може и да има смисъл в някакви ситуации, но на първо четене звучи глупаво. Както това да задължат всички автомобили да имат черна кутия като при самолетите. Да забранят двуетажните английски автобуси, защото можели да се обръщат по-лесно. Да слагат памперси на кравите, за да не цапат. Да карат училищата да предлагат на децата не само дядо Коледа, но и баба Коледа. Най-вирусно обаче действат сюжети, които обиждат националната идентичност заради . В Англия се възмущаваха от слухове, че ще им отнемат инчовете, пинтите и футовете, а някаква регулация се канела да забрани 60 породи кучета, сред които, представете си, дори любимите коргита на кралицата! У нас един мошеник измисли това, че любимото на народа „робство“ щяло да се замени в учебниците с „османско присъствие“, повтарят тази глупост с патриотично възмущение и до днес. Обсъждахме слуховете, че Европа забранява православието, кирилицата, твърде силното биене на камбани, кукерите. На съответните медии това носи кликове, на руските тролове – вероятно премиални, за на ЕС - нарастващо отчуждение. Отвъд тези микро-митове започват големите разкази. На запад бунят страхове от нахлуващите гладни източноевропейци, на изток от изтичането на населението в западна посока. Безспирно се обсъжда това кой колко дава в европейския бюджет и колко взима оттам всъщност, как ЕС е пред катастрофа, как еврото се проваля, докато африканци заливат континента, а еврочиновниците гледат само огромните си заплати и привилегии. Изглежда става дума за някакъв субект, който ни се е натрапил Дали ЕС е добър или лош проект, всеки ще реши за себе си. Но митологията, за която говоря, може да ни накара да се замислим за сгрешения начин, по който си представяме това политическо образувание. То всъщност не е персона, а пространство, в което текат договорки, страни се конкурират, проекти се случват или провалят, в един момент се появява обща воля, после се скарват, групират се на лагери. Наместо това, митотворчеството ни представя това пространство като единен субект, който ни се е натрапил, като някакво „те“, върху което „ние“ пренасяме вината за едно или друго неблагополучие. Надсмиваме им се, ядосваме им се, но с това само затвърждаваме представата, че те са там, а ние тук. Доскоро изглеждаше забавно, но напускането на страната, която жълтите медии най-мощно захранваха с евромитове, показа, че тази работа съвсем не е невинна.  ", "date": "2020.01.31", "title": "Работата не е за смях. Вижте Великобритания."}
{"url": "http://www.classa.bg/%D1%81%D0%B2%D1%8F%D1%82/item/406028-%D1%89%D0%B5-%D1%81%D0%B5-%D0%BF%D1%80%D0%BE%D1%81%D1%82%D0%B8%D1%82%D0%B5-%D0%BB%D0%B8-%D1%81-%D0%B2%D0%B8%D1%81%D0%BE%D0%BA%D0%BE%D1%82%D0%BE-iq,-%D0%B0%D0%BA%D0%BE-%D1%81%D1%82%D0%B0%D0%BD%D0%B5%D1%82%D0%B5-%D0%B2%D0%B5%D0%B3%D0%B0%D0%BD", "text": "Тази случка е от края на 80-те години на XIX век в град Раджкот, Индия. Срещата е трябвало да се случи на брега на реката и дискретността е била жизненоважна. Махатма Ганди, който тогава е тийнейджър, не казва на родителите си къде отива - ако те научат, биха били крайно шокирани. Оказва се, че Ганди отива на пикник. И в този случай бъдещият национален герой на Индия и един от най-прочутите вегетарианци в историята не планира да похапва салата. Не, за първи път в живота си той възнамерява да консумира месо. Както по късно пише в автобиографията си, Ганди е възпитан в строго вишнавистки хиндуизъм, така че до този съдбовен ден той не е виждал месо. Но негов спътник за пикника е съмнителна личност с необичайна и доста натрапчива идея - тази, че месото е ключово за физическата и психическата сила. В крайна сметка, Ганди смело се заема с месото. То се оказва твърдо като кожен каиш. В идеята, че избягването на месо е вредно за мозъка, има известна интуитивна логика - антрополозите спорят в продължение на десетилетия какво са консумирали нашите предци. Много учени смятат, че менюто е включвало дори дъвкане на кости, докато мозъкът, този забележителен орган, еволюира. Някои стигат дотам да твърдят, че месото ни е направило хора. Една от причините е, че интелигентността е енергоемка - мозъкът поглъща около 20 на сто от приеманите дневно калории, макар че заема само 2 на сто от теглото на тялото. Няма по-добър начин да си набавите огромна гама от мазнини, аминокиселини, витамини и минерали, които този деликатен орган изисква, от консумирането на месото от животни, които вече са събрали или образували със собствени усилия тези вещества. Въпреки че е трудно да си представим нашите предтечи да избират репи пред риба тон, сега нещата са различни. Според статистика, цитирана от \"Би Би Си\", в момента на света има 375 млн. вегетарианци. На Запад вегетарианството се отърси от хипи-стигмата си и стана една от най-бързо разрастващите се тенденции сред младите. В САЩ, веганите са се увеличили с 600% между 2014 и 2017 г. Междувременно в Индия безмесните диети са масови от VI век пр.н.е. Има обаче и опасения, че отсъстващи хранителни вещества в растителните диети водят до многобройни притеснителни заглавия, включително предупреждения, че те могат да попречат на развитието на мозъка и да причинят необратими щети на нервната система. През 2016 г. Германската диетологична асоциация стига до това категорично да заяви, че за деца, бременни или кърмещи жени и подрастващи веган диетите не се препоръчват, което се подкрепя от анализ през 2018 г. на изследвания по тази тема. В Белгия налагането на веган диета на децата ви може да ви изпрати в затвора. От друга страна, ако въздържането от месо има някакъв реален ефект върху мозъка, би се очаквало вече да сме го забелязали. Така че наистина ли веган диетата вреди на интелекта, или това е просто страх от непознатото? В идеалния случай, за да се провери ефектът от веган диетата върху мозъка, трябва да бъде взета случайно подбрана група от хора, да бъде заставена половината от тях да спрат да консумират животински продукти и да се провери какво се случва. Обаче няма нито едно такова изследване. Вместо това, единственото доближаващо се до това изследване прави точно обратното. То е проведено сред 555 кенийски ученици, които са хранени с три различни типа супа - такава с месо, такава с мляко, и такава с мазнина - или никаква супа, в рамките на седем учебни срока. Те са изследвани преди и след експеримента, за да се установи как това е имало ефект върху интелигентността им. Заради икономическите им обстоятелства, мнозинството от децата са били на практика вегетарианци в началото на изследването. Изненадващо, децата, които са получавали супа с месо ежедневно, са имали сериозно предимство. Към края на изследването те са дали по-добри резултати от всички други деца в тест за невербална интелигентност. Наравно с децата, получавали супа с добавена мазнина, те също са се справили най-добре в тест за аритметически изчисления. Естествено, необходими са далеч повече изследвания, за да се потвърди дали този ефект е реален и дали би бил приложим и за възрастни, особено в развити държави. Това обаче поражда интересни въпроси за това дали веганството не вреди на развитието на някои хора. Всъщност има няколко важни за мозъка хранителни вещества, които просто не съществуват в растенията или гъбите. Креатин, карнозин, таурин, омега-3, желязото и витамините B12 и D3 обикновено присъстват по естествен път само в храни, произлизащи от животински продукти. Все пак те могат да бъдат синтезирани в лабораторни условия или извлечени от не-животински източници като водорасли, бактерии или лишеи и включени в хранителни добавки. Други присъстват във веган храни, но само в скромни количества. За да получите минималните количества витамин B6, необходими за ден (1.3 мг) от един от най-богатите растителни източници, картофите, трябва да погълнете около 5 чаши (еквивалент на около 750 г). Вкусно, но не особено практично. Въпреки че тялото може да си набави някои от тези жизненоважни съставки от други елементи от диетата ни, това обикновено не е достатъчно, за да компенсира липсите. От всички тези съставки, посочени по-горе, вегетарианците и веганите имат по-ниски количества от тях в организма си. В някои случаи, липсата или недостигът им не е изключение, а е нещо напълно нормално. Засега ефектът от този недостиг върху живота на веганите остава загадка. Малобройни скорошни изследвания дават известна представа и са доста обезпокоително четиво. Смятам, че има някои реални последици от факта, че растителните диети набират популярност, казва Тейлър Уолъс, диетолог и изпълнителен директор на консултантската компания Think Healthy Group. Не че растителните диети са изначално вредни, но не информираме достатъчно хората за хранителните вещества, които основно произлизат от животински продукти, допълва той. Едно от най-известните предизвикателства за веганите е да си осигуряват достатъчно витамин B12, който присъства единствено в животински продукти като яйца и месо. Други животински видове си го осигуряват от бактерии, които живеят в храносмилателния им тракт или изпражненията. Те ги приемат директно или чрез консумация на собствените си изпражнения, но за съжаление (или за щастие, в зависимост от това как го възприемате) хората не могат да правят нито едното, нито другото. За да разберем колко жизненоважен е B12 за мозъка, вижте какво се случва, когато не получаваме достатъчно от него. При децата последиците от недостига на B12 могат да са доживотни. Има някои трагични случаи на деца, чийто мозък не се е развил, защото родителите им са били зле информирани вегани, казва Бентън. В един от случаите детето не е било в състояние да седи или да се усмихва. В друг, то е изпаднало в кома. В по-късен момент от живота, нивото на B12 в кръвта е пряко свързано с коефициента на интелигентност. При по-старите хора, едно от изследванията е установило, че мозъкът на хората с по-ниски нива на B12 е шест пъти по-вероятно да се свива. Въпреки това, ниските нива на B12 са масово разпространени сред веганите. Британско изследване констатира, че половината от веганите в извадката им са били с недостиг на този витамин. В някои части на Индия, проблемът е ендемичен - вероятно в резултат на популярността на безмесните диети.     Друго хранително вещество, което не достига в типичната веган диета, е желязото. Въпреки че често го асоциираме с кръвта, желязото също така играе важна роля в развитието на мозъка и е жизненоважно за поддържането му здрав в рамките на живота ни. Например изследване от 2007 г. установява, че даването на добавки от желязо на млади жени е довело до сериозно нарастване на интелекта. При тези, чиито нива на желязо в кръвта са се увеличили в рамките на изследването, резултатите от когнитивни тестове са се подобрили между 5 и 7 пъти, а участниците, чиито нива на хемоглобин са се повишили, са отбелязали напредък в скоростта на обработка на информация. Изненадващо лесно е да изпаднете в недостиг на желязо, въпреки че то представлява 80% от вътрешната маса на планетата, на която живеем. Смята се, че около 2 млрд. души имат недостиг от това вещество в световен мащаб, което го прави най-разпространеният недостиг на хранителни вещества. Веганите са особено податливи на този проблем, защото формата на желязо, която най-лесно се усвоява от тялото, е \"хем желязо\", което присъства само в животинските протеини. Едно германско изследване установява, че 40% от веганите са консумирали по-малко от препоръчителните дневни количества желязо. Друг често срещан недостиг сред веганите е на D3, омега-3, селен, фолиева киселина и йод. Въпреки че тялото може да генерира D3, когато кожата е изложена на слънчева светлина, това не компенсира допълнителния недостиг, който имат веганите в диетата си. През зимните месеци, когато слънцето е по-слабо, всеядните хора, живеещи във Великобритания, имат близо 40% повече витамин D3 в кръвта си в сравнение с веганите. Естествено, някои от тези вещества лесно могат да бъдат получени от хранителни добавки. Други обаче са толкова слабоизвестни, че веганите надали дори са чували за тях, камо ли да осъзнават, че имат недостиг от тях. Един от примерите е тауринът. Тези енигматични аминокиселини са най-разпространени в човешкия мозък, където се смята, че стоят зад няколко важни процеси от рода на регулиране на броя неврони. Тауринът често се добавя към кофеинови енергийни напитки, заради идеята (вероятно погрешна), че те осигуряват незабавно подобряване на когнитивните способности. Въпреки че има малки количества таурин в някои млечни продукти, основните източници в диетата са месото и морските продукти. Някои животински видове имат способността да генерират всичкия необходим им таурин. Хората обаче имат много ограничена способност да правят това. Поради тази причина, веганите обикновено имат по-малко таурин в организма. Никой не е проучвал как това влияе на когнитивните им способности, но на база това, което знаем за ролята му в мозъка, веганите би трябвало да приемат таурин на таблетки. В обратния случай хората могат да получат дефицит на таурин, когато ограничават диетата си, тъй като растенията нямат тауриново съдържание. Всъщност празнотите в сегашното ни разбиране от какво се нуждае мозъкът, за да бъде здрав, потенциално са голям проблем за веганите, тъй като е трудно по изкуствен начин да се добавят дадени хранителни вещества в диетата, ако учените още не са открили ползата от тях. \"Има толкова много неизвестни\", казва Нейтън Кофнас, биолог от Оксфордския университет. \"Когато се отклоните от типичната диета за вашия вид към такава, която не е тествана и доказано здравословна или полезна за мозъка, извършвате експеримент и поемате риск.\" Да вземем например холина: в мозъка той се използва за образуване на ацетилхолин, който се използва за много цели, включително предаване на сигнали между нервните клетки. Той е фундаментален за способността ни да мислим - дори насекомите имат от него в миниатюрния си мозък - и тялото не може самостоятелно да произвежда достатъчно от него. И все пак: \"Това е недостатъчно изучено хранително вещество,\" казва Уолъс. \"Смятам, че сме го счели за важен, за нещо, което трябва да се получава от диетата, едва някъде в края на 90-те години.\"     Има малки количества холин в много основни веган храни, но сред най-богатите източници са яйцата, телешкото и морските продукти. Всъщност дори с нормална диета, 90% от американците не консумират достатъчно от него. Според непубликувано изследване на Уолъс, вегетарианците имат най-нисък прием на холин от всички демографски групи, до степен това да е притеснително. За веганите положението вероятно е още по-тежко, тъй като хората, които консумират яйца, обикновено имат почти двойно повече холин от тези, които не го правят. Въпреки че американските власти са дефинирали препоръчителни нива на прием на холин, те може да са доста неточни. Уолъс се позовава на изследване от 2018 г., което установява, че бебетата на жени, консумирали двойно повече от нивата, считани за \"адекватни\" - около 930 мг дневно - в последния триместър на бременноста, са имали трайни когнитивни преимущества. За сравнение, средната вегетарианска диета осигурява приблизително една пета от това количество. Последното важно хранително вещество е креатинът - бяла, прахообразна субстанция, често присъстваща във фитнес шейкове. Естествената му функция в тялото е да снабдява клетките с енергия, така че той е ценен от фитнес маниаците като начин да се подобри издръжливостта им. Той обаче също така е важен за мозъка и изследванията показват, че увеличаването на приема му осигурява широка гама от предимства, от рода на подобрена памет при разпознаване на обекти и намалена умора на мозъка. Наскоро той е започнал да набира популярност като \"умна дрога\". Доказано е, че вегетарианците и веганите имат доста по-ниски нива на креатин в организма, защото растенията и гъбите не съдържат това вещество. Това кара учените да се питат дали дефицитът на креатин може да влияе негативно на някои хора. За едно от изследванията учените са проверявали как интелигентността на вегетарианци и всеядни се е променила след пет дни на добавки и установяват, че вегетарианците са тези, които имат най-голяма полза от добавките. Обратно, при всеядните ефектът е бил относително слаб. Това загатва, че за разлика от вегетарианците те вече са имали достатъчни нива на креатин в мозъка. Каролин Рей, която е провела друго изследване, казва, че няма достатъчно доказателства, подкрепящи приема на креатинови добавки. Те може да имат непредвидени последици, от рода на ограничаването на способността да мозъка да генерира собствени резерви от него, водещи до \"креатинова абстиненция\". Тя поддържа хипотезата, че той може да е полезен, ако искате да се \"назобите\" за изпит, но ще е интересно да видим дали после хората стават по-бавни, след като спрат приема му. А и в крайна сметка мозъкът генерира собствени запаси от креатин, така че не е ясно дали веганите наистина имат нужда от добавки. Вместо да е основен източник, креатинът в диетата може би се използва от мозъка само в \"екстремни\" условия, например когато сме стресирани. Въпреки това потенциалният дефицит на креатин при веганите е обезпокоителен. Той може да има доста сериозен ефект върху живота, независимо дали интелектът ви е с малко или много над стандартнното отклонение. Какъв е крайният извод? \"Мисля, че ще са нужни много повече изследвания на веган храненето и здравето\", коментира Хедър Ръсел, диетолог от The Vegan Society. \"Доколкото можем да преценим, възможно е да се води здравословен живот като веган. Определено има хора, които се чувстват изключително добре на веган диета.\" Въпреки че е важно да се приемат добавки, тя обяснява, че сърдечно-съдовото и мозъчното здраве са неотделимо свързани, и веганите обикновено имат по-здраво сърце. Бентън е съгласен. \"Сигурен съм, че ако сте информирани, внимателни и спокойни на тази тема - и имате всички подходящи личностни характеристики да бъдете такива - е възможно да имате здравословна веган диета,\" заявява той. \"Но определено е възможно и а да имате дефицити.\" Кофнас има по-негативно мнение. Въпреки че веганите могат да приемат хранителни добавки, той смята, че е нереалистично да очакваме всички те да го правят. В резултат на това манията по растителни диети за него е притеснителна, въпреки че той разбира аргументите за това. \"Несъмнено веганството може да доведе до недостиг на B12 и желязо, и несъмнено това ще се отрази на интелигентността ви\", казва той. Що се отнася до Ганди, той в крайна сметка се е отказал от забранената си връзка с месото и се е върнал обратно към вегетарианството. Но експериментите му с храненето не спират дотам. Той също така се е отказал от солта, после се е върнал към нея, и е опитал да стане веган - въпреки че след пристъп на дизентерия, довела го до състояние на жив скелет, той е решил, че все пак са необходими млечни продукти, за да бъде човек здрав. Каквато и да е истината за веганството, не е ли крайно време да я научим?", "date": "2020.01.31", "title": "Ще се простите ли с високото IQ, ако станете веган"}
{"url": "http://www.classa.bg/%D1%81%D0%B2%D1%8F%D1%82/item/406029-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F-%D0%BF%D1%80%D0%B8-%D0%B1%D1%80%D0%B5%D0%BA%D0%B7%D0%B8%D1%82", "text": "  Ако преди седмици британският премиер Борис Джонсън отказа на Шотландия исканото правомощие за нов референдум за независимост, то сега страната след Брекзит отказва да свали знамето на Европейския съюз (ЕС), което се вее пред сградата на парламента в Единбург. Преди ден, докато Европейският парламент ратифицираше споразумението за Брекзит,  парламентът на Шотландия подкрепи предложение с призив за провеждане на нов референдум, на който \"народът да може да реши дали желае да бъде независима държава\". Борис Джонсън преди дни обаче отказа да позволи подобно нещо на шотландците, като припомни на шотландския първи министър Никола Стърджън, че страната се е съгласила референдумът през 2014 г., в който шотландците избраха да останат в Обединеното Кралство, да бъде вот „веднъж на поколение\". Тогава 55% от хората отговориха с \"не\" на въпроса дали искат независимост. Но през 2016 г. се взе решението Великобритания да напусне ЕС, но на това допитване гласоподавателите в Шотландия подкрепиха оставането в евросъюза с 62%, докато в цяла Великобритания общо 52% гласуваха за напускане. Шотландската национална партия разглежда това като \"съществена промяна на обстоятелствата\", която би оправдала втори референдум за независимост, тъй като Шотландия е изправена пред това да излезе от ЕС \"против волята си\". Нещо повече, партията се представи силно на изборите и спечели 48 от 59 места на север от границата на общите избори през декември, провеждайки кампания „бъдещето на Шотландия да е в ръцете на страната\". Целта на Шотландската национална партия е Шотландия да напусне Обединеното кралство и да се присъедини към ЕС като независима държава членка. Какви са ходовете на Шотландия Отдавна има правен дебат дали шотландският парламент, вместо депутатите от Уестминстър, могат да приемат законите, необходими за ново гласуване за независимост, но въпросът никога не е бил тестван в съда. Във всеки случай Стърджън иска правителството на Обединеното кралство да прехвърли правомощията, позволяващи провеждането на референдум, както се случи през 2014 г. Според нея това ще гарантира, че резултатът от референдума ще се разглежда като напълно легален и легитимен, особено от ЕС. Но Борис Джонсън й отказа. Първият министър реагира, че „не можеш да държиш Шотландия в съюза против волята й\". Тя не изключва да стигне до съда по въпроса, което ще бъде труден и потенциално продължителен процес. Тя изключва варианта с неоторизиран вот и посочва като пример испанския регион Каталония, която доказва, че това „не води до независимост\". Вариант за първият премиер е и да се насочи към наистина голяма победа на изборите за парламент в Шотландия през 2021 г. със изрична предизборна платформа за изискване на референдум. Данните от проучванията, събрани от What Scotland Thinks, показват известно засилване на подкрепата за независимост - без отговорите \"не знам\", 51% отговарят с „не\" и 49% с „на\" (при 55 на 45% през 2018 г., които проценти са същите като на референдума през 2014 г.). Шотландската национална партия се надява, че комбинация от Brexit и враждебността в Шотландия заради отказа на Борис Джонсън ще насочи още хора в посока подкрепа за независимостта. На практика Шотландия няма да стане независима в деня след гласуване на евентуален референдум, на който мнозинството гласува с \"да\". След това трябва да има период на преход. Около 18 месеца са необходими, за да се създаде независима шотландска държава. Дори и утре да се проведе референдум, преходът ще продължи след края на 2020 г., когато Обединеното кралство трябва да завърши излизането си от ЕС. Това означава, че Шотландия ще напусне ЕС с останалата част от Обединеното кралство и ще трябва да подаде молба да се присъедини отново. Шотландските министри приемат, че ще трябва да преминат през \"процес на присъединяване\" за членство в ЕС, но искат да започнат това \"възможно най-скоро\". Шотландия би трябвало да отговаря на същите критерии за присъединяване като всяка държава, която иска да се присъедини към ЕС, въпреки че би имала предимството да бъде нов член. Въпреки че много от законите и разпоредбите на Шотландия вече отговарят на стандартите на ЕС, правилата за влизане пораждат цяла поредица въпроси относно неща като валута, нива на дефицит и граници.     Стърджън е притисната по много от тези теми, като твърди, че Шотландия може първоначално да продължи да използва лирата и няма да се нуждае от присъединяване към еврото. Тя казва, че финансовото състояние на страната може да бъде приведено в рамките на правилата на ЕС чрез засилване на икономиката. Очакванията за независимост на нейната собствена партия предполагат, че това може да отнеме няколко години, докато Стърджън иска Шотландия да се присъедини към ЕС възможно най-бързо. Първият министър също така желае да избегне твърда граница между Шотландия и Англия.     Какво казва шотландската опозиция Преди ден парламентът подкрепи предложението на правителството за получаване на власт за провеждане на нов референдум за независимост на Шотландия. Патрик Харви, съ-лидер на Шотландската партия на зелените и член на парламента на Шотландия, подкрепя тази позиция. Според него трябва да се вземе предвид разликата между гласуването на шотландците да останат във Великобритания през 2014 г. и тези, които са пожелали да останат в ЕС през 2016 г. Главният държавен секретар на Шотландия Алистър Джак коментира, че шотландците трябва да се съсредоточат \"върху общата политика в областта на рибарството, нашите крайбрежни общности, нашите търговски сделки, всички добри неща, които можем да направим, а не още една година на референдуми, злоупотреба и разделение\". Временният лидер на шотландските консерватори в парламента Джаксън Карла смята, че Стърджън преследва „мания за сметка на реалните и належащи приоритети на страната\" и според него правителството трябва да бъде съсредоточено върху въпроси като образование и престъпност. А според лидера на шотландските лейбъристи Ричард Леонард \"хората на Шотландия не искат скоро да се проведе друг референдум за независимост\". На дебатите той каза, че \"никой в тази зала наистина не вярва, че ще има референдум тази година\". Според него Стърджън използва парламента, „за да говори със собствената си партия\", но дори не разговарят за истинските проблеми. Лидерът на шотландските Либерални демократи Уили Рени също смята, че референдумът не е за страната като цяло, аргументирайки се, че на хората им е омръзнало от конституционното разделение. Според самата Стърджън \"антидемократичната позиция на опозиционните партии\" срещу нов референдум е породена от страх да поставят въпроса пред обществото. Брайън Тейлър, шотландски политически редактор, заключава: „Това е трудна почва за Никола Стърджън. Тя копнее за независимост, както и членовете на нейната партия и по-широкото движение \"Да\". Но тя е наясно с практическите пречки по пътя\". Според него, ако тя се объре към съда, едва ли ще спечели. Би могла да разгледа и неофициален референдум, но по думите му се страхува, че това ще е предпоставка да се раздели с поста си\". И, както Тейлър посочва, Стърджън не иска да просто да проведе нов референдум за шотландска независимост. Тя иска да спечели такъв.  ", "date": "2020.01.31", "title": "Какво се случва с Шотландия при Брекзит?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406010-%D1%82%D0%B0%D1%82%D1%8F%D0%BD%D0%B0-%D1%81-%D0%B2%D0%B0%D0%B6%D0%BD%D0%B0-%D0%BD%D0%BE%D0%B2%D0%B8%D0%BD%D0%B0", "text": "Фолкпевицата Татяна съобщи важна новина, с която зарадва своите почитатели. Тя се допита до тях и за важно решение в професионален план.    През последните шест месеца певицата се беше покрила от публичното пространство. Така и не стана ясна причината, поради която се наложи тази творческа пауза. Последната й песен \"Само теб\" се появи в ефир в началото на юли месец, а оттогава не е поемала и участия.      Тези дни се появи слух, че певицата няма намерение да пее повече, била загърбила професионалната си кариера. Истината се оказа съвсем различна. \"След като 6 месеца не поемах ангажименти, време е да ви изненадам. В момента подготвям новата си песен и искам предложения за тема на текст.  Къде бихте се намерили най-добре, а срещите ни тепърва предстоят\", сподели тя в Инстаграм.    С тези думи Татяна даде ясно да се разбере, че продължава с пълна пара своите клубни участия и нови песни. Не казва защо се е наложила тази кратка почивка, но със сигурност интересът към нея сега ще бъде още по-голям, след като липсата й определено натъжи почитателите й.", "date": "2020.01.31", "title": "Татяна с важна новина"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406011-%D0%B0%D1%80%D0%B0%D0%B1%D1%81%D0%BA%D0%B8-%D1%88%D0%B5%D0%B9%D1%85-%D1%81%D0%B8-%D0%B2%D0%B7%D0%B5-%D0%B7%D0%B0-%D0%B2%D1%82%D0%BE%D1%80%D0%B0-%D0%B6%D0%B5%D0%BD%D0%B0-%D1%81%D0%B5%D1%80%D0%B2%D0%B8%D1%82%D1%8C%D0%BE%D1%80%D0%BA%D0%B0-%D0%BE%D1%82-%D0%BC%D0%B8%D0%BD%D1%81%D0%BA", "text": "Със сигурност всяка жена тайно си мечтае да срещне истински принц. Младата Наталия също приспадаше към тези дами. Но дори не подозираше, че сама ще стане съпруга на арабския шейх.     Съдбовна среща  Наташа работила като сервитьорка в Минск. Момичето имало късмета да започне работа в елитен хотел, където получавала добри пари. Почетните чуждестранни гости често отсядали в престижния хотел. Веднъж там пристигнал и арабският шейх Сайд.     Саид се оказал богат човек, който имал огромно богатство. Активно се занимавал със спорт и посвещавал цялото си свободно време на него.  Но какво доведе големия милиардер в Минск?  Мъжът отишъл в Минск за първи път. Той бил там, за да участва в турнир по стрелба. Саид се занимавал с този спорт от няколко години и просто не можел да пропусне мащабните състезания, посветени на тази му страст.     Наталия и Саид се срещнали в ресторанта, където момичето работило. Мъжът веднага забелязал чаровна сервитьорка и не отклонил поглед от нея цяла вечер. Най-накрая той се осмелил да покани красавицата на първа среща. Наталия не възразила, а веднага щом се видели тя се съгласила и на втора среща с шейха.     Саид се видял с любимата си само шест пъти. Въпреки краткия им романс, на последната им среща той й предложил брак. Милионерът искал да покаже на момичето, че има само сериозни намерения към нея.  Това изправило Наталия пред много труден избор. Тя трябвало да промени вярата си и да се премести в непозната за нея страна. Но момичето било толкова влюбено в шейха, че се решило на тази промяна. Каква изненада!  Оказало се обаче, че арабският шейх вече има друга съпруга, от която имал общо пет деца. Това значело, че Наталия трябва да стане втора съпруга на шейха. Според мюсюлманските закони, мъжът имал пълно право на няколко жени. Задължително е обаче той да се грижи финансово за всичките си съпруги, че и за децата им. Многото милиони на Саид му позволили този лукс. Наталия помисли малко и се съгласи с условията на Саид. Тя променила вярата си и се омъжила за него. След известно време двойката се сдобила с дъщеря.     Как реагирали родителите на Наталия?  Родителите на Наталия били категорично против този брак. Те се опитали да откажат дъщеря си от нейното решение. Роднините били много притеснени, че младото момиче ще има труден живот с този й съпруг. Но Наталия не можела да овладее чувствата си. Тя дори променила името си на Айша. Саид от своя страна благодарил на жена си подобаващо. Той полагал всички усилия, така че семейството му да не се нуждае от нищо. Наталия заявява, че е щастлива в брака си и е щастлива от всичко, което има сега. Разбира се из техните среди витае слуха, че Наталия е агент на специалните служби на Беларус и запознанството й с шейха изобщо не е било случайно.     Без значение дали това е вярно или не, едно е сигурно – понякога приказките за голямата любов се превръщат в реалност. Затова не спирайте да мечтаете и вярвате в чудеса!", "date": "2020.01.31", "title": "Арабски шейх си взе за втора жена сервитьорка от Минск"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406012-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-31-%D1%8F%D0%BD%D1%83%D0%B0%D1%80%D0%B8", "text": "Днес е препоръчително да не бързате, да не взимате прибързани решения и да не говорите каквото ви хрумне. Помнете, че ако си развържете прекалено езика, ще се окажете в изолация. Дори близките хора, ще се отдръпнат от вас, което не е желателно. Със здравето шега не бива – знаете това нали? Отложете спортните занимания и се хранете по режим. Продуктивен ден за тези, които не пестят сили и идеи за бъдещият просперитет. Перфектно може да се справите с всяка работа, ако сте отговорни и упорити. Вътрешна хармония ще придобият тези, които се занимават с йога и творчество. Не крийте талантите си, те ще са ви от полза. Вечерта е възможно, да получите странно съобщение. Препоръчва се \"да включите\" ума си, когато става дума за производствените задачи. Не витайте в облаците, това е безполезно. Ако имате желание да реализирате в нещо ново, учете и вземете пример от по-опитните. Семейните ще трябва да се справят с битови задачи, почистване, ремонти и други проблеми. Затова пък похвалата от вашите близки, ще бъде безкрайна.   Още от рано сутринта, веднага ще се хванете за работа. Дори няма да имате нужда от помощници, защото със всичко ще успеете да се справите сами. Ако връзката ви с партньора, се е разрушила, не се самообвинявайте, за всичко. Най-вероятно любовта е отминала, оставяйки тъжен белег върху душата ви. Вечерта ви очаква, изгодно финансово предложение. Трябва да се борите за всичко, което ви принадлежи. И това не е меркантилност, а нещо съвсем нормално. Освен това във вашата среда има хора, които искрено и във всичко ви подкрепят. Отношения с чуждестранни партньори, могат да се влошат и разпаднат. Но не бива да се тревожите, особено ако конфликтът е назрявал от дълго време и е нямало начин да бъде разрешен. Днес дори няма да може да си отворите устата, толкова често другите ще настояват, убеждават и предлагат. Е, понякога трябва да сте в ролята на наблюдател. Особено, ако искате малко да си починете. От запознанства с романтичен характер, е по-добре да се откажете. Нищо няма да излезе от това, само ще си загубите времето. Препоръчително е да бъдете категорични, ако въпросът засяга отношения с близки приятели. Особенно, ако те често умишлено ескалират ситуацията. Творческите ви идеи, имат шанс да бъдат реализирани. Парите, които ще получите за минали проекти, могат да бъдат инвестирани в нещо обещаващо. Например, в личен бизнес.   Ще трябва, да преживеете много неща отново. Ще има моменти, които са по-скоро като сън или като \"дежа-ву\". Опитайте се, да не изпускате емоциите си върху тези, с които работите или дружите. Защо да обиждате добри хора? Ще имате възможност, да подобрите условията си на живот. Ако продавате апартамент или къща, ще направите добра сделка.   Ще получите много информация, от която ще е неблагодарно да се откажете. Особено след като идва от човек, който се грижи за вашето благополучие, като за свое. Ще е добре да се заемете със себе си, с външния вид и здравето. Ако нещо ви притеснява, тогава трябва да отидете на лекар. Финансовата ви ситуация, значително ще се подобри. Парите ще идват от различни места и от различни хора, а вие упорито ще ги съхранявате в сметката си. Без разходи, скъпи покупки и други дрънкулки! Отношенията с избраника, ще са отлични. Но ще трябва многократно да му повтаряте, заветните думи „Обичам те”. Препоръчително е да се заемете с домакинската работа и семейните задължения, отколкото да обсъждате други хора. Натрупали сте много нерешени проблеми, както битови, така и лични. Освен това е време, да поговорите сериозно с децата. Възможно е, да имат проблеми. Отделете им достатъчно време, гледайте заедно филми или отидете на разходка. Възможно е да развиете комплекс за вина и малоценност, което за вас ще е много странно. Може би, в това състояние ще ви вкара човек, който отдавна морално ви потиска. Запазете спокойствие, не давайте да ви обиждат и бъдете по-уверени. Добър ден за пътуване, занимания със спорт и закаляване.", "date": "2020.01.31", "title": "Дневен хороскоп 31 януари"}
{"url": "http://www.classa.bg/%D1%81%D0%B2%D1%8F%D1%82/item/406013-900-%D0%B5%D0%B2%D1%80%D0%BE-%D0%B7%D0%B0-%D0%B5%D0%B4%D0%BD%D0%BE-%D0%BC%D1%83%D1%85%D0%BB%D1%8F%D1%81%D0%B0%D0%BB%D0%BE-%D0%BC%D0%B0%D0%B7%D0%B5-%D0%BA%D0%B0%D0%BA-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D1%82%D0%B0%D0%B2%D0%B0%D1%82-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%BF%D0%B5%D1%87%D0%B0%D0%BB%D0%B1%D0%B0%D1%80%D0%B8", "text": "Хиляди българи и румънци живеят в окаяни условия из големите германски градове. Някои работят на черно, други чистят хотелски стаи за жълти стотинки. Много от тях стават жертва на безскрупулни печалбари.     Те идват в Германия с надеждата да намерят препитание и по-добър живот. На някои им е обещана работа и подслон. Често обаче се оказват измамени. Работят в тежки условия, живеят в мазета или апартаменти в окаяно състояние. Принудени са да плащат между 250 и 350 евро за легло или дори само за матрак на пода на стая, в която спят още няколко човека. Когато останат без работа, губят и жилището си и се озовават на улицата. В такава ситуация са и много българи и румънци. Колко са бездомниците в Германия и каква част от тях са от Източна Европа? На този въпрос не може да бъде даден категоричен отговор. Доброволци към социалните служби в Берлин се опитаха да съберат повече информации за хората, които живеят по улиците на германската столица. В нощта на 29 срещу 30 януари 3700 души се включиха в „Нощта на солидарността\". Те имаха за задача не само да преброят бездомните в Берлин, но и да научат повече за възрастта, пола и произхода им. Лиляна е съгласна на всякаква работа На близо 600 километра южно от Берлин е разположена столицата на Бавария Мюнхен. Там от доста време живее 41-годишната българка Лиляна. За нея става дума в репортаж на германското обществено радио „Дойчландфунк\". Лиляна от години е без дом и за пореден път е останала без работа. Преди е работила като чистачка и казва, че с много труд може да изкара до 1200, дори до 1500 евро месечно.     Това  означава, че би могла да отделя по няколкостотин евро за една стая под наем, но няма кой да ѝ я даде, защото не разполага с постоянен трудов договор. А последната си работа загубила, именно защото няма дом. Лиляна спи в Център за настаняване на бездомни, намиращ се в сграда на бивши казарми. Сутрин обаче трябва да го напусне до 9 часа и да изнесе и целия си багаж. Когато ходела на адреси да чисти, била принудена да мъкне със себе си цялата си покъщнина, събрана в два сака и количка за пазаруване. Тъкмо това обстоятелство обаче не се харесвало на работодателите ѝ, които постоянно я изхвърляли. Безутешната ситуация на хората, които са останали без жилище, защото нямат работа, се използва от безскрупулни печалбари. Те им дават под наем някоя окаяна стая в запусната сграда или мазе, срещу което искат баснословни суми. Андреа Гарлонта, която ръководи социална програма за защита на бездомниците в Мюнхен, дава пример: „Наскоро при нас дойде човек, който плаща 900 евро наем за стая с кухня и баня в едно мухлясало мазе\". Жертви на злоупотреби Макар битовите условия да са тежки, а наемите - неприлично високи, хората често нямат друг изход освен да ги плащат, за да не останат на улицата. Друга трудност пред бездомниците създава непознаването на немския език. От това се възползват недобросъвестни фирми-подизпълнители. Гарлонта дава пример с фирма, която осигурява чистачи за хотели. Ръководи я българин, който взима на работа само българи. В повечето случаи те не разбират никакъв чужд език и напълно зависят от него. Ако той им каже: „днес трябва да изчистиш 50 стаи, иначе изхвърчаш\", явно че няма място за никакви възражения. В репортажа на „Дойчландфунк\" се казва, че много българи продължават да живеят по улиците на Германия, макар да са трудоспособни. Изложени са на студ, болести, нападения от криминални престъпници.", "date": "2020.01.31", "title": "900 евро за едно мухлясало мазе. Как българи стават жертва на печалбари."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/406014-%D0%BF%D1%80%D0%B5%D0%BD%D0%B0%D1%81%D1%8F%D0%BD%D0%B5-%D0%BC%D0%BE%D1%89%D0%B8%D1%82%D0%B5-%D0%BD%D0%B0-%D1%81%D0%B2%D0%B5%D1%82%D0%B8-%D0%B1%D0%B5%D0%B7%D1%81%D1%80%D0%B5%D0%B1%D1%80%D0%B5%D0%BD%D0%B8%D1%86%D0%B8-%D0%B8-%D1%87%D1%83%D0%B4%D0%BE%D1%82%D0%B2%D0%BE%D1%80%D1%86%D0%B8-%D0%BA%D0%B8%D1%80-%D0%B8-%D0%B9%D0%BE%D0%B0%D0%BD", "text": "  Св. безсребреник и чудотворец Кир  бил египтянин. Родил се през втората половина на ІІІ в. в Канопа и се прочул като знаменит лекар в славния гр. Александрия. Той бил дълбоко вярващ християнин и като лекувал с огромен успех различни болести, от никого не приемал никаква награда за своите трудове. Малко се ползвал от рецептите на Хипократ и Гален, а вдъхновено разказвал за учението на апостолите и пророците и внушавал на всички, че основната причина за всички болести са греховете, които предизвикват тежки страдания на тялото и още по-тежки старадания на душата. Лекувал повече с чудотворна молитва, отколкото с тогавашната медицина. Благодарни за своето излекуване и удивени от истините на неговата евангелска вяра, мнозина от жителите на този център на елинистичната култура ставали възторжени изповедници на християнската вяра.     Когато пламнало по всички краища на Римската империя десетото гонение (при император Диоклетиан), александрийският лекар Кир избягал в Аравийската пустиня. Не страх подгонил св. безсребреник. Той помнил наставлението на своя божествен Учител:  (Мaт. 10:23). Предали го на управителя, че е християнин и християнски мисионер и било дадено нареждане да бъде задържан под стража, а той имал желание да помогне на други за тяхното спасение от болестите и от езическите заблуждения. Но също така имал желание и да се подготви още по-достойно за близкото мъченичество. Голямо било неговото влечение към ангелския образ на монашеското житие. Като можал да получи монашеско пострижение в Арабия и да избави мнозина от идолската пагуба, св. Кир получил и дара на чудотворството. Нямало болест, която той да не може да излекува с името Христово. Славата му растяла всеки ден и големи множества народ масово приемали християнството. Тази слава достигнала Йерусалим, където бил пристигнал от Едеса  младият воин Йоан . Като чул за александрийския лекар Кир и за неговите чудни дела, вярващият в Иисуса Христа едески воин издирил великия Божи угодник и станал негов неразделен спътник и най-усърден подражател. По това време в неговия роден град Каноп била затворена заради християнската си вяра  една благородна жена Атанасия заедно с трите си дъщери: Теоксита на 15 години, Теодотия - на 13 и Евдоксия - на 11.  Предстоящите изпитания на това християнско семейство смутили верния Христов служител. Плашила го младостта на трите девици. Тревожила го опасността да не би тези три неразцъфнали още цветя да се пречупят в огъня на заплахите и мъченията и да се върнат към езичеството. Още повече се боял той за устойчивостта на Атанасия. Опитният лекар много пъти бил виждал вече смъртния ужас в очите на много майки, надвесени над болните им рожби. Ще издържи ли нейното майчино сърце, когато види прекрасните си дъщери обезобразявани от мъченията на палачите и заплашени от надвисналия над главите им смъртоносен меч? Кир и Йоан скоро дошли в град Каноп. Техните вдъхновени и богомъдри слова така укрепили твърдостта на Христовите изповеднички, че те напълно се успокоили за тяхната бъдеща съдба. Градоначалникът обаче скоро разбрал за дошлите в Каноп двама чужденци, единият в монашеско, а другият във воинско облекло, които подтикнали трите християнски девици и майка им да не се подчиняват на императорската наредба и да не принасят жертва на идолите. Разяреният управител Сириан веднага заповядал да доведат непознатите смелчаци, които дръзнали и в тъмницата да проповядват галилейската си вяра. Не трепнали двамата изповедници пред заплахите на Сириановия разпит. Никакви увещания и обещания не поколебали убедената и непоколебима решителност на Кир и Йоан. Безпомощният градоначалник решил не само жестоко да се разправи с тях, но да използва тяхното изтезание за сплашване и вразумяване на четирите християнки, които били доведени да видят как се постъпва с непокорните на Диоклетиановите заповеди. С озверено и безмилостно ожесточение мъчителите неуморно сменявали все по-жестоките изтезания. Месата били разкъсани от бичовете, костите се чупели под тоягите, раните били горени с восъчни факли и поливани с разтвор от оцет и сол. Опитали всички средства на познатите по цял свят Диоклетианови мъчения. Сириан искал да отмъсти за дързостта на незнайните странници и да сломи всякаква упоритост у християнките, които наблюдавали по негова заповед великото страдание и свръхчовешката издръжливост на Христовите мъченици. Но жестокият градоначалник не постигнал целта си. Когато свалил оковите от Атанасия и от рожбите й и започнали да измъчват с продължителни изтезания и тях, Сириан се убедил, че тези нежни създания с нищо не се различават от героичните мъже. Те страдали сякаш в чужди тела и техните чисти и възторжени очи били устремени към небето. Засрамен и безпомощен, управителят наредил незабавно да обезглавят светата майка и нейните достойни за Бога и за нея дъщери. За да си отмъсти за това неочаквано поражение от подвига на християнките, той подложил на нови най-ужасни мъки светите безсребреници чудотворци Кир и Йоан и след това обезглавил и тях на същото място на 31 януари. Тайни християни взели техните свещени останки и ги погребали в два отделни гроба – двамата мъже в единия, четирите жени в другия. За да ограничи езическия култ на египеската богиня Изида в Каноп, родното място на св. Кир,   пренесъл светите мощи на Кир и Йоан в постоената още от вуйчо му Теофил Александрийски църква в Каноп. Оттогава славата на великите безсребреници и чудотворци се разнесла по света и привличала безбройни поклонници в техния храм, където продължавали да стават дивни чудеса и изцеления. Житието на тия мъченици води началото си от три малки речи на св. Кирил Александрийски. То било разширено от  , който го допълнил със 70 свидетелства за станали чудеса, едно от които станало със сами него. Той бил излекуван от очна болест.", "date": "2020.01.31", "title": "Пренасяне мощите на свети безсребреници и чудотворци Кир и Йоан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/406015-31-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1862 г. - Американският астроном Алван Кларк първи наблюдава бледо бяло джудже компаньон на най-ярката звезда на небосклона - Сириус.     1878 г. - По време на Руско-турска война (1877-1878) е сключено примирие, което дава началото на прекратяването на войната.     1879 г. - Във Франция 14 юли е обявен за национален празник.     1899 г. - Съставено е осемнадесетото правителство на България, начело с Димитър Греков.     1906 г. - Земетресение с магнитуд 8,8 по скалата на Рихтер разтърсва крайбрежието на Еквадор.     1915 г. - Първата световна война: Германската армия за първи път използва отровен газ, при военни действия срещу руснаците.     1946 г. - Социалистическа федеративна република Югославия приема нова конституция, чрез която, по подобие на Съветския съюз, се установяват шест съставни републики: Босна и Херцеговина, Хърватия, Република Македония, Черна гора, Сърбия и Словения.     1950 г. - Президентът на САЩ Хари Труман обявява програма за създаване на водородната бомба.     1958 г. - САЩ пускат своя първи изкуствен спътник Експлорер 1.     1968 г. - Науру обявява независимост от Австралия.     1971 г. - Програма Аполо: Аполо 14 потегля към Луната.     1990 г. - Първият McDonald's в Съветския съюз отваря в Москва.     2001 г. - В Холандия, шотландски съд осъжда един либиец и оправдава друг във връзка с Атентата над Локърби през 1988.     2006 г. - Открити са телата на двете сестри Белнейски в местността „Грамадата\", между Пещера и Брацигово, с множество наранявания.     2007 г. - Стартира изграждането на магистрала Люлин в България.    ", "date": "2020.01.31", "title": "31 януари, историята в снимки"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/406016-%D1%81%D0%BE%D1%84%D0%B8%D1%8F,-%D0%BF%D0%BB%D0%BE%D0%B2%D0%B4%D0%B8%D0%B2-%D0%B8-%D0%B2%D0%B0%D1%80%D0%BD%D0%B0-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB%D0%B0-%D0%BD%D0%B0-%D0%BF%D0%B5%D1%80%D0%B8%D1%84%D0%B5%D1%80%D0%B8%D0%B8%D1%82%D0%B5-%D1%81%D0%B8", "text": "Големите икономически центрове – например София, Пловдив и Варна, все повече се ориентират към по-високотехнологични производства и максимално използване на потенциала на своите периферии .   Силно изразен в това отношение е примерът на столицата София, като периферните област София и област Перник отбелязват сериозни положителни тенденции в производството. Информационните технологии, макар и концентрирани в столицата, също постепенно намират път към другите големи центрове – основно Варна и Пловдив, но с потенциал и за някои от вторични центрове. Това показва анализът за регионалното развитие в България на Института за пазарна икономика . За осма поредна година, в алманаха „Регионални профили: показатели за развитие”, експертите на ИПИ представят изследване , основано на 62 индикатора, които оценяват икономическата и социалната среда в 28-те области в страната. Препоръката на икономистите е изданието да се използва от централните и местните власти, бизнеса, медиите, преподаватели, експерти и представители на гражданския сектор, които се занимават с проблемите на регионалното развитие. От ИПИ отчитат, че  икономическият подем в България остава осезаем , въпреки анемичния растеж в Европа. В периода 2017–2019 г. реалният ръст на брутния вътрешен продукт в страната се запазва над 3% на годишна база, икономическата активност на населението се повишава значително, а коефициентът на безработица спада до 3,7% през третото тримесечие на 2019 г., напомнят експертите. Анализът им показва, че  продължава трансформацията на българската икономика  – ориентиране на промишлеността към производства с по-висока добавена стойност при сериозна динамика в информационните технологии. Тези промени оформят и регионалната карта, като на нея ясно се разграничават типологичните характеристики на икономическите центрове в страната. Регионални различия Трудоемките производства, чийто модел се основава на ниската цена на труда, се ориентират към региони със съответното предлагане на работна сила – например около Хасково-Кърджали или Плевен-Враца. Високата заетост и растящата цена на труда ще стават все по-определящи фактори за инвестиционните решения на компаниите в промишлеността . На фона на пъстрата карта и различния икономически профил на областите в страната, отговорността на местните власти да оценят своята ниша и потенциал за развитие е в основата на регионалното развитие.  Икономическо развитие Най-богатата област категорично остава София (столица) с БВП на човек от населението в размер на 30,295 хил. лв. (2017 г.), което е далеч пред втория – област Стара Загора с 17,550 хил. лв. В столицата се концентрирани и най-много чуждестранни инвестиции – 12,3 млрд. евро за 2017 г., докато във Варна, Бургас и Пловдив поотделно те са в рамките на около 1,9 млрд. лв. Област София, която приютява индустриалните зони на столицата, е сред лидерите по привлечени чуждестранни инвестиции и заема втора позиция по произведена продукция в страната. Бурното развитие на периферията около столичния град е една от новините на тазгодишното издание.                              БВП и произведена продукция на човек от населението през 2017 г.   Включване в пазара на труда Различията в регионите са силно изразени в данните за пазара на труда, като коефициентът на заетост за лицата между 15 и 64 години през 2018 г. варира от над 75% в столицата София до около 52% в Монтана, което е близо 25 процентни пункта разлика. Именно по отношение на заетостта се вижда по-ясно и изоставането на Северозападния регион, като Видин и Враца също регистрират коефициент на заетост под 60%. В региона се наблюдава и най-голямото струпване на малки обезлюдяващи се общини с твърде високи – над 25% -  нива на безработица. Областите с повече проблеми на пазара на труда имат и влошена структура на работната сила – Разград, Кърджали, Търговище, Сливен и Силистра са с над 30% дял на населението между 25 и 64 години с основно и по-ниско образование през 2018 г. Докато в тези области на един човек с висше образование се падат по двама с основно или по-ниско, то в повечето други области висшистите са повече от тези с основно или по-ниско образование, а в столицата съотношението е 12 висшисти на един с основно или по-ниско образование.                                          Образователна структура на населението през 2018 г.   Социално развитие Демографските процеси в страната продължават да бъдат силно негативни. През 2018 г. населението на над 65 години е вече точно 1/3 от лицата в трудоспособна възраст  (между 15 и 64 години), като възрастните (над 65-годишна възраст) варират от 25% от работоспособното население в столицата до 50% във Видин. Отрицателният естествен прираст и механичният отлив на население водят до това, че почти всички области устойчиво губят население, като през 2018 г. то намалява с 51 хил. души общо за страната. Единствено София (столица) традиционно увеличава своето население, макар и с едва около 3 хиляди души общо за 2017 и 2018 г. Докато естественият прираст на населението е отрицателен във всички области, и силно влошен в областите от Северозападна България, механичният прираст в някои области е положителен. В столицата и областите Пловдив, Бургас и Варна традиционно повече хора се заселват, отколкото се изселват. Областите Стара Загора и Шумен вече успяват да държат сравнително балансиран броя на изселванията спрямо заселванията, а Кърджали в някои години, например 2018 г., изпреварва всички с положителния си механичен прираст. Най-влошен по традиция е механичният прираст на населението в Смолян, макар през последните три години да се подобрява.                     Коефициенти на естествен и механичен прираст на населението през 2018 г.     Образованието като приоритет В сферата на образованието регионалната карта изглежда различно. Столицата отново е напред, но следващите я области, като Габрово, Смолян, Варна и Велико Търново, показват добри резултати в отделни категории. В област Габрово се регистрира най-високият коефициент на записване на населението в V–VIII клас – над 95% за 2018 г., при едва около 76% в Добрич и Търговище. Област Смолян има най-нисък процент на отпадналите от основно и средно образование (под 1%), както и най-нисък дял на второгодниците (едва 0,1%). Учениците там се представят силно и на матурите по български език и литература (4,19 средна оценка за 2019 г.), но лидерите в това отношение са столицата (4,53), Варна (4,26) и Пловдив (4,25). Среден успех под „добър“ 4 на матурата по БЕЛ се наблюдава в областите Силистра, Кърджали, Разград, Ямбол, Хасково, Шумен, Търговище и София. Макар Велико Търново да няма високи резултати в училищното образование, областта, заедно със София (столица), продължава да има най-много студенти на хиляда души от населението – съответно 69 и 73 студенти на хиляда души.                       Резултати от матурата по български език и литература през 2019 г.     Смолян и Кърджали са областите с най-малко регистрирани престъпления срещу личността и собствеността  – по 5 случая на хиляда души, докато в Бургас, Варна и София те са три пъти повече – около 15 случая на хиляда души. Варна и София отчитат и най-ниската разкриваемост  – едва 1/3 от случаите са разкрити. Смолян е на първо място и по качество на околната среда – с най-малко образувани битови отпадъци на човек и най-ниски въглеродни емисии. Столицата от своя страна отчетливо води по отношение на интензивността на културния живот – посещенията в кината  и театрите на човек от населението са съответно тройно и двойно повече спрямо средното за страната. В по-общ план картината на социалното развитие е сравнително по-шарена спрямо тази на икономиката, но доходите и възможностите за реализация на пазара на труда традиционно доминират миграционните нагласи у хората.  ", "date": "2020.01.31", "title": "София, Пловдив и Варна все повече използват потенциала на перифериите си"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/406017-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D1%80%D0%B0%D0%B7%D1%87%D0%B8%D1%81%D1%82%D0%B8%D1%85%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%BF%D1%80%D0%B5%D1%87%D0%BA%D0%B0-%D0%BF%D0%BE-%D0%BF%D1%8A%D1%82%D1%8F-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D1%8A%D0%BC-erm-ii", "text": "Спорната поправка в чл. 29 от Закона за БНБ мина на второ четене в парламентарната Комисия по бюджет и финанси.    Текстът бе подкрепен с  14 гласа „за“ и 6 „против“.  Според записаното в него, считано от датата на участие на България в механизма на обменните курсове (Exchange Rate Mechanism ІІ) официалният курс на лева към еврото е равен на централния курс между еврото и лева, договорен съгласно параграф 2.3 от Резолюция на Европейския съвет за установяване на механизъм на обменните курсове през третия етап на Икономическия и паричен съюз Амстердам, 16 юни 1997 г. и членове 1.1 и 17.1 от Споразумение от 16 март 2006 г. между ЕЦБ и централните банки на държавите членки извън еврозоната за определяне на процедурите за работа на механизма на обменните курсове в третия етап от икономическия и паричен съюз. На практика това е процедурата, по която всяка държава членка на Европейския съюз (ЕС) трябва да мине, за да приеме еврото. Това означава обаче, че други държави ще могат да искат промяна на валутния курс.  Много важно уточнение е, че  , според което страната ни ще излезе от участие в механизма, ако бъде предложен различен курс на лева към еврото, различен от сегашния. По време на дебатите в бюджетната комисия от БСП се обявиха твърдо против промяната на чл. 29. Според  Румен Гечев  нищо не налага тази корекция. По думите му няма достатъчни гаранции, че с какъвто курс влезем в ERM II, с такъв ще излезем (приемем еврото). „Подписваме празен чек“, каза Гечев. От партията са против поправките на Менда Стоянова. Депутатът от ДПС Йордан Цонев  коментира пред Investor.bg, че без промяната на чл. 29 пътят на страна към ERM II и еврозната на практика щеше да бъде затворен. Той обясни, че не е имало вариант в Закона за БНБ да се допише текст, който да обвърже влизането на страната ни във валутно-курсовия механизъм с фиксиран курс.    „Ако беше добавена нова алинея, това щеше да означава автоматичен отказ от страна на ЕЦБ за влизането ни в ERM II”, каза Цонев. На въпрос как биха приели европейските ни партньори решението на парламента от днес, той посочи, че по-важна е стабилността и България ясно е показа, че не е готова на всяка цена да влезе в еврозоната.    В отговор  Йордан Цонев  отново припомни, че промяната не е трябвало да става през „задната врата“, но изменението в закона в комбинация с решението на парламента са най-доброто, което да се направи в тази ситуация.„ България е прецедент. Ние сме единствената страна с фиксиран в закон валутен борд.  Ако това беше останало в нашия закон, щеше да има отрицателно становище от страна на ЕЦБ. Допълнителната алинея 3 от чл. 29 беше необходима. Да, ние трябваше да дадем гаранция на българските граждани, че ще се присъединим към ERM II с фиксиран курс и с него ще приемем еврото. Направихме го с решението от днес. Да, важно е как излизаме, затова има решение. Но и днешното гласуване в комисията синхронизираме нашето законодателство, така че да ни поканят. Показахме какви са нашите условия, то е наше право“, каза Цонев. Какво ще кажат другите страни няма значение, защото с това реше ние казахме, че ако курса не е този, няма да бъдем член на еврозоната. Няма драма в това\", категоричен е той.     Финансовият министър Владислав Горанов  отново каза, че както и да беше стартирал дебата, той щеше да е труден. „Начинът, по който са разписани европейските правила не предполага включване в ERM II с фиксиран курс“, каза той и добави, че единственото, което страната ни може да направи, ако законодателството ни не отговаря е да спрем процеса. Впрочем днес до края на деня се чака становище на УС на ЕЦБ относно относно поправката в чл. 29.    „Днес имахме избор – или да продължим в посока еврото ли да се откажем. Благодаря на всички, които приеха аргументите, че това е технологията. Съжалявам за недалновидността на някои хора от БСП, които отказаха да подкрепят ангажимента на българската държава, че тя ще влезе само с този курс. Страхът им е вероятно е от неразбиране на процедурата по присъединяването към по-тесния кръг на интеграция“, каза Горанов. Управителят на БНБ Димитър Радев, който също беше на заседанието на бюджетната комисия посочи, че в съдържателната част на преговорите до момента никога не е ставало дума за курса. „Очаквам да се приложи неписаното правило за страните с борд, че те ще се присъединят към еврото с текущия си курс. Единственото ни опасение бе породено от факта, че тази проблематика по документи е секретна. Преекспонирането на темата вреди“, подчерта Радев. Той посочи още, че комбинацията, която бе постигната днес (от законовата поправка и решението на НС) е оптимален вариант и показва ясната позиция на България, която ще бъде защитена от финансовия министър и управителя на БНБ по време на гласуванията между еврогрупата и ЕЦБ за това с какъв курс да се присъединим към ERM II и еврозоната.", "date": "2020.01.31", "title": "Депутатите разчистиха последната пречка по пътя на България към ERM II"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/406018-%D0%BE%D0%B1%D1%8F%D0%B7%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%BA%D0%B0%D1%82%D0%BE-%D0%BD%D0%B0%D1%87%D0%B8%D0%BD-%D0%BD%D0%B0-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D0%BD%D0%B5", "text": "Събота. Жители на поставения под воден режим Перник се събират на жълтите павета в София за протест във връзка с празните си чешми. Веят се трибагреници, искат се оставки на конкретни отговорни лица и присъди за виновните за водната криза. Искат се решения, не предсрочни избори. Шествието е шумно, но мирно. Понеделник. Пак протест в София, на първо четене - пак за водната криза в Перник. Този път обаче е организиран от политическа партия. Кое е името й - няма смисъл да споменаваме, все пак това е една от целите. Веят се знамена с партийното лого и се иска оставка на правителството. Прави се опит за щурм на сградата на Министерството на регионалното развитие и благоустройството (МРРБ), а след като полицията прибягва до лютив спрей, за да спре това никак не мирно погазване на реда, се стига и до реване. Ама то сигурно е от спрея. Така става, когато политическа партия се опита да обязди протест в България. А то едва ли има протест през последното десетилетие, на който поне една политическа сила - дясна, лява, неосъзната - да не се е пробвала да се \"качи\" и да извлече дивиденти. Партиите у нас обаче, без значение на размера и наклона им, трябва да се научат, че да се пъхат навсякъде невинаги работи в полза на интересите им. Да заемеш сходна позиция с недоволни протестиращи е едно. Да се опиташ да обяздиш протеста им и да го обърнеш на кръчмарско меле - съвсем друго. Да, може и да влезеш в новините, може и да чуят, че съществуваш. Но позитивен ли ще е откликът на тези действия? Да се върнем на примерите - от инициативния комитет \"Спаси Перник\", който организира протеста в събота, се разграничиха от събитието в понеделник и действията на партийните симпатизанти пред МРРБ. Същото направиха и от Българската асоциация на заведенията (БАЗ), след като по време на техния протест в сряда срещу Наредба Н-18, касаеща касовите апарати, се появиха представители на същата партия. Нещо повече, разкъсаха полицейския кордон и опитаха да влязат в парламента. Все им се иска някъде да влязат, ама не се прави така. От други \"атакуващи\" формации пример не трябва да се взима, защото това води само до кратък миг на слава, а накрая се озоваваш в трета глуха. Или в Столичния общински съвет. И докато в сряда бизнесът настояваше да получи от правителството решения на проблемите си - промяна в наредбата и по-ниско ДДС, партийните функционери си знаеха едно: \"Оставка!\", та \"Оставка!\". Това са ги инструктирали, това повтарят. За капак се мернаха и опозиционни депутати, че и Мая Манолова, може би забравила, че вече не е омбудсман. Няма проблем в това партии да подкрепят протестните искания на даден бранш или на конкретна група от обществото. Не е нужно обаче това да става с публични прояви на крак сред протестиращите, защото тогава вече удря на евтин PR. Напълно недопустимо пък е да се опитваш да политизираш протеста, да прибягваш до насилие и да гониш собствени си цели, които очевидно не можеш да реализираш по друг път. Така на самия протест се лепва петно и първоначалните искания се обезценяват в очите на обществото. А може би точно това е целта. Друга възможна цел - да се поразсее вниманието от показни акции, валутни бордове и пр. Това поне изглежда постижимо, за разлика от уж тъй желаната оставка. Ясно е, че да използваш чужд протест като виагра, че да се натопорчиш пред Министерски съвет, не е трудно. Да влезеш в парламента обаче - не насила, а на избори, предсрочни или не - не става така лесно. \"Става\" го разбирайте в който смисъл пожелаете. Може би при партиите с големи амбиции трябва да има някакъв прогрес - първо да се спечелят едни кметски избори например, после да се правят опити за нещо повече. Дет' се вика, роди се, пък после се възраждай.", "date": "2020.01.31", "title": "Обяздването на протести като начин на съществуване"}
{"url": "http://www.classa.bg/%D1%81%D0%B2%D1%8F%D1%82/item/406019-%D1%85%D0%BE%D0%B4%D1%8F%D1%82-%D0%BB%D0%B8-%D1%84%D0%B5%D0%BC%D0%B8%D0%BD%D0%B8%D1%81%D1%82%D0%BA%D0%B8%D1%82%D0%B5-%D0%BD%D0%B0-%D1%81%D1%82%D1%80%D0%B8%D0%BF%D1%82%D0%B8%D0%B9%D0%B7", "text": "Клип с участието на певицата Дуа Липа предизвика ожесточени дебати. Видеото е заснето в клуб за възрастни в Лос Анджелис и в него се вижда как британската изпълнителка от албански произход се забавлява, танцува и дава пари на стриптизьорките. Кадрите накараха мнозина да се питат доколко случващото се в клипа е етично и по-важното - ходят ли феминистките на стриптийз? Някои веднага заклеймиха Дуа и я обвиниха, че явно не е никаква феминистка. Много други обаче излязоха в нейна защита и посочиха, че много мъже знаменитости са попадали в същата ситуация и не са били критикувани, че се намират в стриптийз бар. В крайна сметка да забраниш на жените да стъпват на подобни места, но да не закачаш мъжете, когато правят същото, отново е форма на дискриминация.     Важно е да се отбележи, че жените в САЩ се наслаждават сравнително открито на стриптийза, но най-вече на мъжките еротични танци. Там е широко разпространена практиката за момински партита и женски рождени дни да бъде извикан добре сложен мускулест господин, който да позабавлява дамите с предизвикателните си движения.     Фирмите се надпреварват да предлагат специални промоционални пакети, а при търсене на ключови думи в Google излизат десетки резултати. В много случаи посещението на стриптийз клуб е гвоздеят на вечерта, независимо дали компанията е женска или мъжка. Защо тогава клипът с Дуа Липа предизвиква толкова реакции? Кейтлин Лад, професор по женски науки в Колорадо, както и бивша стриптизьорка, казва пред \"Би Би Си\", че индустрията е доста противоречива. Лад посочва, че работата като еротична танцьорка може да е както изключително потискаща и експлоатираща, така и много вдъхновяваща. Всичко зависи от хората, за които работиш, и средата, в която го правиш. Кейтлин например работи като стриптизьорка от 2000 до 2005 г. и използва доходите, за да плаща образованието си. Стратегията й се оказва правилна, защото Лад дори успява да завърши магистърска степен. В същото време споделя, че се е сблъсквала с насилие и пренебрежително отношение, но и така се е запознала със съпруга си, с когото е вече над 10 години. Сега Лад се връща понякога към стриптийз клубовете, но по-скоро в ролята на покровител и защитник. Колкото до клипа с Дуа Липа, тя казва, че изглежда момичетата в него се забавляват и така трябва да бъде. Според Бернадет Бартън, също професор, както и автор на две книги, които изследват живота на екзотичните танцьорки, има известен дискомфорт, когато видиш жени, посетители на стриптийз клуб. Нейното мнение е, че балансът в тези заведения е силно изместен - жените са голи, а мъжете са напълно облечени. Затова и тя възприема стриптийза като подчертано патриархално място. На въпроса дали е приемливо феминистки да ходят в еротични клубове, Бартън не дава съвсем конкретен отговор, но според нея е по-скоро лоша идея. Тя също не пропуска да посочи, че реакциите на мъже в стриптийз клуб не могат да се сравнят с тези към Дуа Липа. Затова за нея е осъдителна културата на тези заведения, а не толкова постъпката на певицата. Първата книга на Бартън за стриптийз клубовете излиза през 2006 г., а втората - през 2017 г. Най-голямата разлика през годините е, че жените посетители значително се увеличават. Някои мениджъри на екзотични барове казват, че броят на жените, които идват в заведенията им, е скочил с над 45 на сто.     Колкото до мнението на стриптизьорките - те често предпочитат аудиторията им да е женска. Дамите обикновено са също толкова щедри, колкото и мъжете, но ги няма унизителните подвиквания, подмятания и оферти за нещо повече от танца в скут. Затова правило номер едно в стриптийз клуба е да плащаш добре за услугата, за която си там. Оттам нататък - забавлявай се и се дръж възпитано, независимо от кой пол си.", "date": "2020.01.31", "title": "Ходят ли феминистките на стриптийз?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406008-%D0%B8%D0%B7%D0%B2%D1%8A%D0%BD%D0%B1%D1%80%D0%B0%D1%87%D0%B5%D0%BD-%D1%81%D0%B8%D0%BD-%D0%BD%D0%B0-%D0%BF%D1%80%D0%B8%D0%BD%D1%86-%D1%87%D0%B0%D1%80%D0%BB%D0%B7-%D0%B8-%D0%BA%D0%B0%D0%BC%D0%B8%D0%BB%D0%B0", "text": "Британското кралско семейство очаква нов скандал. Работата е там, че мъж на име Саймън Доранте-Дей заяви, че е „дете от любовта\" на принц Чарлз и Камила, родено извън брака, информират британски таблоиди. Според Саймън, който сега е на 53 години, той се превърнал в плод на любовта на Чарлз и Камила, които за първи път се запознали и се влюбили още през 1965 година. Любопитното е, че кралското семейство отказа да потвърди или отрече тази информация. \"Без коментар!\", каза представител на Кларънс Хаус.     В интервю, което Саймън даде пред изнедието New Idea, Доранте-Дей каза, че баба му Уинфред Боудън, която служи в кралския двор, разкрила тайната на неговото раждане. По-точно, той винаги я е считал за своя баба. И така, както твърди Саймън, тя не само намекнала, а директно назовала Камила и Чарлз като негови родители. Както обяснила бабата, когато се родил, той бил даден за осиновяване на нейното семейство. В резултат на това той станал осиновеният син на дъщерята на Уинфред - Карън - и съпруга й Дейвид Дей. Преди баба й да разкрие тайната, Саймън ги смятал за свои биологични родители. Както разбра репортер на New Idea, голяма част от историята на Саймън изглежда правдоподобна. Като начало, Саймън наистина бил осиновен, а имената на истинските му родители мистериозно изчезнали от всички регистрационни записи. Освен това, първият кръг на романа между Камила и Чарлс наистина започнал около година преди Саймън да се роди. Освен това, няколко месеца преди да се роди Доранте-Дей, Камила мистериозно изчезнала от всички светски „радари\". С други думи, тя не се появила никъде дълго време - което съвпада във времето с очаквания късен срок на бременността. Освен това, точно по това време кралица Елизабет по някаква причина изпратила сина си Чарлз в Австралия за дълго време. И накрая, когато репортерът се обърнал към болницата в Портсмут, където е роден Саймън, те не могли да му дадат истинските имена на родителите на Доранте-Дей. Запосани са под очевидни псевдоними - Мистър и госпожа Смит. Що се отнася до намеренията на Саймън, той няма намерение да се бори за имуществени права. Според Доранте-Дей той иска само да се установи истината - тоест Чарлз да го признае за свой син. В противен случай Саймън е готов да докаже твърденията си в съда.", "date": "2020.01.31", "title": "Извънбрачен син на принц Чарлз и Камила"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/406009-%D0%BC%D0%B0%D0%BB%D0%BA%D0%BE%D0%B4%D0%B0%D0%BD%D1%81%D0%BA%D0%B0-%D0%B1%D0%B5%D0%B7-%D0%B3%D1%80%D0%B8%D0%BC", "text": "Станкулова реши да въстане срещу интернет измама и подправените снимки. Тя първа се показа без грим и реши да причини това нмеудобство на своята колежка Гери Малкоданска. Тя на драго сърце се включи и сподели няколко кадъра, на които позира без макиаж, но с неподправената си ухилена физиономия.  \"Всъщност редовно качвам снимки без грим. Редовно ходя без грим. Понякога ми правят комплименти, понякога ме питат дали не съм болна и дали съм добре.  Е, разликата тази вечер е, че ви показвам една снимка, на която съм без грим и не съм добре. Първата от поредицата, когато г-н Лео все още е в корема ми.  Ще ме познаете по абоката. И въпреки това ще ме познаете по нахилената физиономия. That’s me!  На следващите снимки дори и да не изглеждам добре, съм добре. Да знаете. Красотата зависи от “огледалото”, в което се гледаш. Пожелавам ви да се оглеждате в очи, които ви обичат и да сте добре. С или без грим, наистина няма никакво значение\", споделя Гери по повод предизвикателството на Станкулова.    Тя пък от своя страна предизвика Андреа, която е част от коментарното студио на Гала, а преди няколко години са работили заедно в друга телевизия и предаване.  ", "date": "2020.01.31", "title": "Малкоданска без грим"}
