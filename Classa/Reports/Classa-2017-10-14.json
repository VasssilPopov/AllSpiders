{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373882-%D1%81%D0%BE%D1%84%D0%B8%D1%8F-%D0%BE%D1%81%D1%8A%D0%BC%D0%BD%D0%B0-%D1%81-%D0%BF%D1%80%D0%B5%D0%B8%D0%BC%D0%B5%D0%BD%D1%83%D0%B2%D0%B0%D0%BD%D0%B8-%D1%83%D0%BB%D0%B8%D1%86%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE%D1%82%D0%BE-%D0%B7%D0%B0%D0%B4%D0%BA%D1%83%D0%BB%D0%B8%D1%81%D0%B8%D0%B5-%D1%81%D0%B5-%D0%BF%D0%BE%D1%8F%D0%B2%D0%B8-%D0%BD%D0%B0-%D1%82%D0%B0%D0%B1%D0%B5%D0%BB%D0%BA%D0%B8-%D0%B8-%D0%BF%D0%B0%D0%BC%D0%B5%D1%82%D0%BD%D0%B8-%D0%BF%D0%BB%D0%BE%D1%87%D0%B8-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8", "text": "о сигнали на граждани се установи, че на ключови места в София - Министерство на здравеопазването, Софийския централен затвор, Корпоративна търговска банка, Българска търговско-промишлена палата, ул. „Иван Вазов\" и др. са поставени табелки с имената на скандалните бизнесмени Иво Прокопиев, Сашо Дончев, Огнян Донев, Гриша Ганчев, Цветан Василев, както и на бащата на грабителската приватизация в България Иван Костов.    Кратко описание разказва историята на всеки един от тях и разкрива истинското им лице - на забогатели по съмнителен начин „бизнесмени\" на прехода ни.               е бивш български банкер, подсъдим за аферата \"КТБ\". По подобие на финансовия спекулант Бърни Мадоф той превърна КТБ в пирамида и източи милиарди от парите на депозантите на банката. След избухването на аферата избяга от българското правосъдие. Вече 3 години се крие в Белград, откъдето за втори път ограбва вложителите в КТБ и държавата, като вече открадна \"Петрол\" и се опитва да направи същото с \"Дунарит\".              е бивш министър-председател на България и баща на българската олигархия и задкулисие. Последовател на Андрей Луканов, той е двигателят на бандитската РМД приватизация, чрез която обезкръви икономиката на страната и раздаде за жълти стотинки на свои приближени предприятия за 20 млрд. лева. Създател е на редица политически ГМО-проекти, а сред продуктите на Драгалевската лаборатория е \"Да, България\".                  е български олигарх, тартор на кръга \"Капитал\" и собственик на издателската групировка \"Икономедия\", натрупал милионите си на гърба на всички граждани на страната, надувайки сметките им за ток в продължение на години с фотоволтаиците си. Подсъдим е за аферата \"Евиен\", ужилила българските пенсионери с 90 млн. лева. Протеже на Иван Костов, получава първото си предприятие \"Каолин\" за жълти стотинки. Създател на фабриката за фалшиви новини, имаща за цел да манипулира гражданите на страната на принципа на пропагандата на Гьобелс - с клевети и лъжи.                 е български олигарх и собственик на \"Софарма\". Построи фармацевтичната си империя за сметка на здравето на всички граждани на България. През годините компанията бе уличавана в редица афери, в това число и че обира болниците с по 200 млн. лева на година. Донев е подсъдим за укриване на данъци. Издател на сайт и списание, имащи ключова роля във фабриката за фалшиви новини, създадена от Иво Прокопиев и олигархичния кръг \"Капитал\".                е газов барон и собственик на \"Овъргаз\" - дружеството, с което в продължение на десетилетие и половина стоя на входа и на изхода на тръбата за синьо гориво от Русия, смучейки по милиард на година от българската хазна и гражданите на държавата. Издател е на вестник, който е част от фабриката за фалшиви новини, създадена от Иво Прокопиев и олигархичния кръг \"Капитал\". Бивш партньор е на Андрей Луканов, а до края на 2015 г. Дончев е познат и като момчето на \"Газпром\" у нас. Основен виновник за шоковото увеличение на цените на парното и топлата вода, направено от Комисията за енергийно и водно регулиране (КЕВР) през пролетта на тази година. Заради умишлено допуснато в полза на Сашо Дончев \"пропуск\" на комисията България е застрашена от глоба от Брюксел в размер на 200 млн. евро.                е сред малцината оцелели ъндърграунд герои на бандитския преход в България. Родом от ловешкото с. Микре, бившият борец и собственик на групировката \"Литекс\" през последните години се утвърди като момче за всичко на подсъдимия за източването на милиарди от КТБ Цветан Василев. Ганчев открадна \"Петрол\" и активи за 400 млн. лева, финансирани от фалиралата от Цветан Василев банка. Ловешкият олигарх е подсъдим за данъчни престъпления по т.нар. \"Захарна афера\".", "date": "2017.10.14", "title": "София осъмна с преименувани улици! Скандалното задкулисие се появи на табелки и паметни плочи (УНИКАЛНИ СНИМКИ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373878-%D0%BC%D0%B0%D1%80%D0%B0%D1%82%D0%BE%D0%BD%D1%8A%D1%82-%D0%B7%D0%B0%D1%82%D0%B2%D0%B0%D1%80%D1%8F-%D1%81%D0%BE%D1%84%D0%B8%D1%8F-%D1%83%D1%82%D1%80%D0%B5", "text": "Тазгодишното издание на столичния маратон, който ще се проведе в неделя, 15 октомври, ще затвори голяма част от централните улици и булеварди в почивния ден. Софийският маратон ще се проведе от 10.00 до 16.00 часа на 15.10.2017 г. (неделя) по следния маршрут: старт от северозападното пътно платно на бул. „Евлоги и Христо Георгиеви\" пред Националния стадион „Васил Левски\" по северозападното пътно платно на бул. „Евлоги и Христо Георгиеви\", по ул. „Проф. Фритьоф Нансен, наляво по тротоара на бул. „Патриарх Евтимий\", наляво по източното пътно платно на бул. „Витоша\", наляво по западното пътно платно на бул. „Пенчо Славейков\", надясно по северното пътно платно на бул. „България\" до бул. „П.Ю.Тодоров\", обратно по южното пътно платно на бул. „България\", надясно по бул. „Петко Каравелов\", наляво по бул. „Арсеналски\", наляво по бул. „Черни връх\", надясно по югоизточното пътно платно на бул. „Евлоги и Христо Георгиеви\", надясно по западното пътно платно на бул. „Драган Цанков\" до ул. „Митрополит Кирил Видински\", обратно по източното пътно платно по бул. „Драган Цанков\", надясно по югоизточното пътно платно на бул. „Евлоги и Христо Георгиеви\" до Орлов мост, преминава по пешеходната зона, по северозападното пътно платно на бул. „Евлоги и Христо Георгиеви\" до Национален стадион „Васил Левски\", където е финалът. Ето и пълният списък на ограниченията за влизане и престой на автомобили, както и промените в маршрута на градския транспорт. Забранява се престоят и паркирането на пътни превозни средства, както следва: От 12.00 часа на 12.10.2017 г. до приключване на мероприятието на 15.10.2017 г. на югозападната част на моста на Национален стадион „Васил Левски\". От 12.00 часа на 14.10.2017 г. до приключване на мероприятието на 15.10.2017 г. на северозападната част на моста на Национален стадион „Васил Левски\". От 12.00 часа на 14.10.2017 г. до приключване на мероприятието на 15.10.2017 г. на ул. „Ген. Гурко\" между бул. „Евлоги и Христо Георгиеви\" и ул. „Любен Каравелов\". От 22.00 часа на 14.10.2017 г. до приключване на мероприятието на 15.10.2017 г. по източното пътно платно на бул. „Витоша\" между бул. „Патриарх Евтимий\" и ул. „Пенчо Славейков\". От 14.00 часа на 14.10.2017 г. до приключване на мероприятието на 15.10.2017 г. се забранява влизането на пътни превозни средства по ул. „Ген. Гурко\" между бул. „Васил Левски\" и бул. „Евлоги и Христо Георгиеви\". Забранява се влизането на пътни превозни средства в двете посоки, както следва: От 06.00 до 08.30 часа на 15.10.2017 г. по бул. „Евлоги и Христо Георгиеви\" между бул. „Цар Освободител\" и ул. „Граф Игнатиев\". От 08.30 до 16.00 часа на 15.10.2017 г. по : - бул. „Евлоги и Христо Георгиеви\" между бул. „Цар Освободител\" и ул. „Проф. Фритьоф Нансен\"; - ул. „Проф. Фритьоф Нансен\" между бул. „Евлоги и Христо Георгиеви\" и бул. „Патриарх Евтимий\"; - източното пътно платно на бул. „Витоша\" между бул. „Патриарх Евтимий\" и бул. „Пенчо Славейков\"; - бул. Пенчо Славейков\" между бул. „Витоша\" и бул. „България\"; - бул. „Петко Каравелов\" между бул. „България\" и ул. „Бяла Черква\"; - ул. „Бяла черква\" между бул. „Витоша\" и бул. „Арсеналски\"; - ул. „Арсеналски\" между ул. „Бяла черква\" и бул. „Черни връх\"; - бул. „Черни връх\" между ул. „Свети Наум\" и бул. „България\"; - бул. „Драган Цанков\" между ул. „Митрополит Кирил Видински\" и бул. „ Евлоги и Христо Георгиеви\"; - по бул. „Драган Цанков\" между бул. „П. Яворов\" и ул. „Митропорит Кирил Видински\", посока център; - тунела на НДК, участъка, водещ към бул. „Черни връх\" и бул. „България\" (бившето трасе на трамвай № 6); - по бул. „България\" между ул. „ Проф. Фритьоф Нансен\" и бул. „П. Ю Тодоров\", с изключение на трамвайните мотриси. От 12.00 часа на 14.10.2017 г. до 16.00 часа на 15.10.2017 г. частично се променят маршрутите на масовия градски транспорт, както следва: Автобусна линия № 9 (в посока пл. „Орлов мост\"): от бул. „Евлоги и Христо Георгиеви\" надясно по бул. „Цар Освободител\", бул. „Васил Левски\", ул. „Шипка\" и по маршрута си. Автобусите ще спират на временна спирка на бул. „Цар Освободител\" на 50 м след бул. „Евлоги и Христо Георгиеви\". Автобусни линии № 84 и 184: от бул. \"Цариградско шосе\" надясно по бул. \"Евлоги и Христо Георгиеви\", обратен завой при ул. \"Шипка\", бул. \"Евлоги и Христо Георгиеви\" и по бул. \"Цариградско шосе\" по маршрутите. Автобусите ще спират на спирки \"Пл. Орлов мост\" на бул. \"Цариградско шосе\" „Военна академия\" в посока пл. „Орлов мост\". От 04.30 до 16.00 часа на 15.10.2017 г. частично да се променят маршрутите на масовия градски транспорт, както следва: Автобусна линия № 72: - в посока ж.к. „Западен парк\" – от бул. „Евлоги и Христо Георгиеви\" по бул. „Цар Освободител\", бул. „Васил Левски\", бул. \"Патриарх Евтимий\", бул. „Прага\" и по ул. „Св. Георги Софийски\" по маршрута си; - в посока хотел „Плиска\" – от ул. „Св. Георги Софийски\" по бул. „Прага\", бул. „Ген. Скобелев\", бул. „Васил Левски\", ул. „Шипка\", по бул. „Евлоги и Христо Георгиеви\" и по маршрута си. Автобусите ще спират на временна спирка на бул. „Цар Освободител\" на 50 м след бул. „Евлоги и Христо Георгиеви\" и на всички съществуващи тролейбусни и автобусни спирки в променения участък на маршрута. Автобусна линия № 75 – маршрутът се скъсява до Военна академия. Автобусите да спират на временна спирка на моста след левия завой в посока връщане към автостанция „Гео Милев\". Автобусна линия № 76: - в посока ж.к. „Гоце Делчев\": от бул. „Цариградско шосе\" по бул. „Цар Освободител\", бул. „Васил Левски\", бул. \"Патриарх Евтимий\", бул. „Прага\", ул. „Св. Георги Софийски\", бул. „ Акад. Ив. Е.Гешов\", бул. „П. Ю. Тодоров\" и по маршрута си; - в посока ж.к. „Младост 4\": по бул. „Акад. Ив. Евстатиев Гешов\" до ул. „Св. Георги Софийски\", бул. „Прага\", бул. „Ген. Скобелев\", бул. „Васил Левски\", бул. „Цар Освободител\", бул. „Цариградско шосе\" и по маршрута си. Автобусите ще спират на всички съществуващи автобусни и тролейбусни спирки в променения участък на маршрута и на спирка \"Пл. Орлов мост\" преди бул. „Евлоги и Христо Георгиеви\" за автобусни линии №№ 280 и 306 в посока ж.к. „Гоце Делчев\". Автобусна линия № 94: от ул. „Св. Наум\" наляво по бул. „Черни връх\", бул. „Джеймс Баучер\", ул. „Стоян Михайловски\" и по маршрута си Автобусите ще спират на съществуващите трамвайни спирки по бул. \"Джеймс Баучър\" и на временна спирка на бул. \"Черни връх\" на 60 метра след левия завой от бул. \"Свети Наум\" Автобусна линия № 102 (в посока Студентски град: от кръстовището на бул. „Акад. Ив. Евстатиев Гешов\" и бул. „България\", продължава по бул. „П. Ю. Тодоров\", ул. „Хенрик Ибсен\", бул. „Черни връх\", бул. „Св. Наум\" и по маршрута двупосочно Автобусите ще спират на всички съществуващи автобусни спирки в променения участък на маршрута и на временна спирка на бул. \"Черни връх\" на 60 метра след левия завой от бул. \"Свети Наум\". Автобусна линия № 204: - в посока ж.к. „Борово\" – от бул. „Цариградско шосе\" по бул. „Цар Освободител\", бул. „Васил Левски\", бул. \"Патриарх Евтимий\", бул. „Прага\", ул. „Св. Георги Софийски\", бул. „Акад. Ив. Евстатиев Гешов\", бул. „България\" и по маршрута си; - в посока ж.к. „Дружба 2\" – от бул. „България\" по бул. „Акад. Ив. Евстатиев Гешов\", ул. „Св. Георги Софийски\", бул. „Прага\", бул. „Ген. Скобелев\", бул. „Васил Левски\", бул. „Цар Освободител\", бул. „Цариградско шосе\" и по маршрута си. Автобусите ще спират на всички съществуващи автобусни и тролейбусни спирки в променения участък на маршрута и на спирка \"Пл. Орлов мост\" преди бул. „Евлоги и Христо Георгиеви\" за автобусни линии №№ 280и 306 в посока ж.к. „Борово\". Автобусна линия № 505: от бул. \"Цариградско шосе\" по бул. \"Евлоги и Христо Георгиеви\", обратен завой при ул. \"Шипка\", бул. \"Евлоги и Христо Георгиеви\" и по бул. \"Цариградско шосе\" по маршрутите. Автобусна линия № 604: - в посока институт „Пирогов\" – от бул. „Цариградско шосе\" по бул. „Цар Освободител\", бул. „Васил Левски\", бул. „Прага\", ул. „Св. Георги Софийски\", бул. „Акад. Ив. Евстатиев Гешов\", бул. „България\" и по маршрута си; - в посока гара „Искър\" – от бул. „Пенчо Славейков\" наляво по бул. „Прага\", бул. „Ген. Скобелев\", бул. „Васил Левски\", бул. „Цар Освободител\", бул. „Цариградско шосе\" и по маршрута си. Автобусите ще спират на всички съществуващи тролейбусни и автобусни спирки в променения участък на маршрута и на спирка пл. „Орлов мост\" преди бул. „Евлоги и Христо Георгиеви\" за автобусни линии №№ 280 и 306 в посока институт „Пирогов\".", "date": "2017.10.14", "title": "Маратонът затваря София утре"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373879-%D0%BC%D0%B8%D0%BD%D0%B0-%D0%BD%D0%B0-%D0%BF%D1%8A%D1%80%D0%B2%D0%BE-%D1%87%D0%B5%D1%82%D0%B5%D0%BD%D0%B5-%D0%B7%D0%B0%D0%BA%D0%BE%D0%BD%D1%8A%D1%82-%D0%B7%D0%B0-%D1%81%D1%8A%D0%B4%D0%B5%D0%B1%D0%BD%D0%B0%D1%82%D0%B0-%D0%B2%D0%BB%D0%B0%D1%81%D1%82", "text": "Депутатите приеха на първо четене промени в Закона за съдебната власт, с които се въвежда допълнително материално стимулиране за магистратите в специализираните прокуратури и съдилища, в следствения отдел на Специализираната прокуратура, както и за служителите в тези структури. Бонусите ще бъдат давани всяко тримесечие, а размерът им ще е по утвърдени от съответната колегия на ВСС правила за индивидуална оценка на резултатите, но не могат да са повече от шест основни месечни възнаграждения годишно. С промените командироването на магистрати в системата на прокуратурата и следствените органи ще се прави по изключение за незаети щатни бройки, а окръжните и апелативни прокурори ще могат да използват тази възможност само в районните прокуратури от своя район. Предложенията бяха внесени от седем депутати от различни политически сили, като сред тях липсват депутати от БСП. Съюзът на съдиите изпрати остра позиция срещу текстовете още през лятото. Според браншовия съюз законът ще доведе до драстични разлики в заплащането между магистратите. Евгени Будинов и Иван Вълков положиха клетва като народни представители от ГЕРБ. Вълков влиза на мястото на Диана Йорданова, която беше избрана за заместник-председател на Комисията за финансов надзор, а Будинов заема мястото на Антон Тодоров, чиято оставка беше приета в сряда. Депутатите гласуваха да имат извънредно пленарно заседание във вторник, за да гласуват, на второ четене, промените в Гражданския процесуален кодекс.", "date": "2017.10.14", "title": "Мина на първо четене законът за съдебната власт"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373880-%D0%B1%D0%B8%D0%B7%D0%BD%D0%B5%D1%81%D1%8A%D1%82-%D0%BD%D0%B0%D0%BF%D1%83%D1%81%D0%BA%D0%B0-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F", "text": "Докато регионалното правителство в Каталуния и централното в Мадрид водят игра на нерви на тема независимост и обявения за незаконен референдум, бизнесът – както местен, така и чуждестранен, се готви да напусне размирната област. Всъщност някои от компаниите са обмисляли реакцията си при такъв възможен вариант още от лятото, съобщи „Блумбърг\". В интервю в средата на септември Хайме Малет, председателят на Американската търговска камара в Испания, посочи, че някои американски компании, чиито централни офиси за Испания са в Барселона, са се подготвили да се „евакуират за една нощ\" от Каталуния, ако тя се отцепи. Отрицателно мнение за независимостта поради новите рискове пред бизнеса изрази пред Си Ен Ен и председателят на Британската търговска камара в Испания Кристофър Доти. Първата испанска фирма, която обяви, че се мести от Барселона в Мадрид, бе листнатият в борсовия индекс Ibex производител на лекарства Oryzon Genomics SA. Акциите ѝ скочиха с 33%, което подсказва, че инвеститорите приветстват действията на компании, бягащи от политическата несигурност в областта. Най-голямата банка в Каталуния и третата в страната Caixabank мести централата си във Валенсия, за да избегне риска да се окаже извън еврозоната при евентуална независимост на Каталуния. Banco de Sabadell SA, която е петата по големина испанска банка и също е листната в Ibex, се изнася в Аликанте. Сред изброените от CNBC други компании, спасяващи се от политическия хаос, са фирмата за недвижими имоти Inmobiliaria Colonial, инфраструктурната Abertis, телекомът Cellnex и десетки други от най-различни сектори. Преди референдума анализите бяха за загубите, които ще претърпи Мадрид при отцепването на Каталуния. Според някои от тях съотношението дълг към БВП на Мадрид може да нарасне от 99% на 115%. Страната е и с най-големия дефицит в еврозоната от 4,5% през миналата година, който според прогнози може да нарасне на 5,5 – 6%. В първата седмица след референдума реакцията на бизнеса показва, че и областта може да понесе загуби. А Мадрид, естествено, увеличи натиска, като на 6 октомври прие набързо закон, улесняващ фирмената пререгистрация, за която вече няма да е необходимо общо събрание на акционерите, а само решение на Надзорния съвет. Същия ден регионалното правителство създаде комисия, която да успокоява изнервените компании и да отговаря на въпроси за сегашната икономическа и политическа ситуация. А тя е такава, че направо буди недоумение лекомислието на местните политически лидери с решението за референдума и подписването на декларацията за независимост, макар че действието ѝ бе замразено. Все още не е известно какви последици ще има за еврозоната евентуално отцепване на Каталуния. Но ако провинцията наистина стане независима, тя ще се озове извън ЕС и без евро – макар че много от привържениците на независимостта биха желали Испания да не напуска общността. Последиците от подобна стъпка биха били много големи икономически загуби за Испания, но още по-големи за самата Каталуния, отбелязва в анализ „Дойче веле\". Защото промишлеността в региона – от производителите на автомобилни части през химическата индустрия до туризма – e тясно обвързана с еврозоната. В тази връзка испанският министър на икономиката предрече „брутално обедняване\" на Каталуния. Производството може да спадне с 25 – 30%, а безработицата да се удвои. Представителите на германската икономика също бият тревога. „Едно отцепване на Каталуния би било свързано със сериозни загуби и за двете страни и ще увеличи несигурността на една силно ориентирана към износа икономика\", предупреди шефът на Федералния съюз на германската индустрия Йоахим Ланг.", "date": "2017.10.14", "title": "Бизнесът напуска Каталуния"}
{"url": "http://www.classa.bg/%D1%82%D0%B5%D1%85%D0%BD%D0%BE/item/373881-%D0%BC%D0%B8%D0%BA%D1%80%D0%BE%D1%81%D0%BE%D1%84%D1%82-%D0%B8-%D1%84%D0%B5%D0%B9%D1%81%D0%B1%D1%83%D1%81-%D0%BF%D1%80%D0%BE%D0%BA%D0%B0%D1%80%D0%B0%D1%85%D0%B0-%D0%BA%D0%B0%D0%B1%D0%B5%D0%BB-%D0%BF%D0%BE%D0%B4-%D0%B0%D1%82%D0%BB%D0%B0%D0%BD%D1%82%D0%B8%D0%BA%D0%B0", "text": "Microsoft приключи успешно съвместния проект с Facebook за прокарване на интернет кабел в Атлантическия океан, който свързва крайбрежието на американския щат Вирджиния с град Билбао на брега на Испания. Кабелът Marea, положен по дъното на океана, е дълъг 6500 метра и тежи 4500 тона. Неговата пропускателна способност е 160 терабита в секунда, което е 16 млн. пъти повече от средната скорост на домашна интернет линия и еквивалентно на 71 млн. едновременни гледания на видео с висока резолюция. Кабелът се състои от 8 оптични влакна, защитени с обвивка от няколко слоя – меден, пластмасов и водонепроницаем. Близо до бреговете кабелът е поставен в специален защитен кожух, но в голяма част от маршрута лежи на дъното на океана. Огромната пропускателна способност на кабела ще удовлетвори нарастващото търсене на интернет и облачни услуги, отбелязва Microsoft. Според изследване на Brookings, към 2020 г. достъп до интернет ще имат 5 млрд. души, или два пъти повече, отколкото в момента. По-голяма част от интернет трафика минава по кабели, прокарани по дъната на океани, за да свържат континентите в мрежа. Излизането от строя на части от тази мрежа може да повлия крайно негативно на комуникациите по света.", "date": "2017.10.14", "title": "Микрософт и Фейсбус прокараха кабел под Атлантика"}
{"url": "http://www.classa.bg/%D1%81%D0%B2%D1%8F%D1%82/item/373876-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D1%81%D1%8F%D0%BD%D0%BA%D0%B0-%D0%BF%D0%BE%D0%B7%D0%B2%D0%BE%D0%BB%D0%B8%D0%BB%D0%BE-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Журналистите Макс Кайзер и Стейси Хъбърт интервюираха художника Алекс Шефер, подкрепил кандидатурата на Бърни Сандърс \"защото не вярвал, че правителството ще прекрати разточителството си\". Според него правителството на САЩ \"е влязло в динамика на изразходване на прекомерни суми пари в абсурдни войни\". \"Сандърс щеше продължи да харчи същите милиони, но за неща, които наистина биха могли да направят страната по-добра\", каза той. В този смисъл той е разочарован от сегашната администрация, тъй като Доналд Тръмп \"намекна, че ще направи редица неща\", които не е изпълнил. \"Мисля, че той просто каза всичко това, за да бъде избран за президент\", каза Шефер, чудейки се \"защо вместо да водим войни, не се посвещаваме на инфраструктурата?\" След него те говориха с Катрин Остин Фитс от Solari.com и бивша служителка в администрацията на Джордж Буш (баща). Тя анализира \"правителството в сянка\" и как то се развива в САЩ. \"Ние живеем в свят, където структурата и организацията на правителствата е мистерия\", каза тя. Фетс заяви, че \"от няколко десетилетия се е опитвала да разбере какво е правителството и как работи\". Тя винаги е следвала \" пътя на парите, тъй като това е перфектен инструмент за проследяване на схемата\". Въз основа на изследванията си тя каза, че победата на Тръмп в изборите през миналата година в голяма степен се дължи на \"съществуващите големи несъгласия в рамките на правителството в сянка по редица въпроси\". \"Основните компании, които щяха да се възползват от победата на Тръмп, започнаха да вдигат залога и другата група направи крачка назад\". \"Това, което наистина се е случило, е, че в правителството в сянка имаше борба кой да получи контрол над президентството\", заключи тя.", "date": "2017.10.14", "title": "\"Правителството в сянка\" позволило победата на Тръмп"}
{"url": "http://www.classa.bg/%D1%81%D0%B2%D1%8F%D1%82/item/373877-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BF%D1%80%D0%B5%D1%81%D1%82%D0%B0%D0%B2%D0%B0-%D0%B4%D0%B0-%D1%81%D1%83%D0%B1%D1%81%D0%B8%D0%B4%D0%B8%D1%80%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0%D1%82%D0%B0-obamacare", "text": "Белият дом съобщи, че ще спре да плаща на здравноосигурителните дружества помощта, предвидена от здравния закон, известен като Obamacare. Изявление, разпространено в четвъртък вечер твърди, че няма правно основание за разпределяне на разходите за сметка на федералния бюджет, ключов елемент от програмата. Текстът се отнася до последователните решения на департаментите по здравеопазване и правосъдие, които се основават на съдебен процес. \" Камарата на представителите съди във федералния съд предишната администрация за извършване на тези плащания, без съответното разпределение и съдът прие, че плащанията не са законни\", цитира Ройтерс. Часове преди това президент Доналд Тръмп подписа декрет за здравеопазване обявявайки, че \" започна процесът за отмяня и замяна на Obamacare\", според CBS News. Документът позволява придобиване на здравни осигуровки от щатите и посочва целите на създаването на по-голямо разнообразие на пазара и спирачки за премиите за здравно осигуряване", "date": "2017.10.14", "title": "Администрацията на Тръмп престава да субсидира програмата Obamacare"}
{"url": "http://www.classa.bg/%D1%81%D0%B2%D1%8F%D1%82/item/373874-%D0%BA%D0%B0%D0%BA%D0%B2%D0%BE-%D1%81%D0%B5-%D0%B5-%D1%81%D0%BB%D1%83%D1%87%D0%B8%D0%BB%D0%BE-%D1%81-%D0%BA%D0%BE%D1%80%D0%B0%D0%B1%D0%B8%D1%82%D0%B5-%D0%BD%D0%B0-%D0%BA%D0%BE%D0%BB%D1%83%D0%BC%D0%B1,-%D0%BA%D0%BE%D0%B8%D1%82%D0%BE-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D1%81%D0%B0-%D0%B1%D0%B8%D0%BB%D0%B8-%D0%BE%D1%82%D0%BA%D1%80%D0%B8%D1%82%D0%B8", "text": "Преди 525 години Христофор Колумб за пръв път стъпва на континента, който по-късно ще се нарича Америка, на борда на три кораба: Санта Мария, Ла Ниня и Пинта. Въпреки че са толкова важни за историята на човечеството, в музеите няма останки от тяхното съществуване. В продължение на векове археолозите и ловците на съкровища са се опитвали да ги намерят без успех. Защо? Пътеписите на генуезки адмирал съобщават, че най-важният кораб - Санта Мария е заседнал при първото си пътешествие по крайбрежието на сегашно Хаити и Колумб наредил дървесината от него да се използва за изграждане на Форт Навидад, първото испанско поселение на Новия континент. Преди три години американският морски изследовател Бари Клифърд вярваше, че е открил останките му, но ЮНЕСКО отрече тази информация, като стигна до извода, че те са от по-късен етап. Причината, поради която е наистина трудно да се намерят в Карибския басейн останки от кораби, построени преди пет века, е, че в този регион живеят вид мекотели, които се хранят с дървесина. Освен това, лошото време и ураганите, може да са завлекли останките на стотици мили от мястото, където се били. От края на ХV век, брегът на островите, посетени от Колумб е трансформиран от обезлесяване и утаяване, които са променили ландшафта и това пречи на търсенето. Грег Кук, археолог, който търси останки от корабите, които са били част от Четвърта флотилия на авантюриста в Санта Ана Бей (Ямайка) заяви, че е необходимо да се отстранят около шест метра утайка, за да намери доказателства за историческата среда. Това усложнява използването на техники за търсене като сонара и свежда до минимум ефекта на прибори като магнитометъра, тъй като корабите от онова време са съдържали малко метал. Кук припомня, че \"никой не е успял убедително да определи\" какво се е случило с Пинта и Ла Ниня след завръщането им в Европа. Известно е, че Пинта е каравелата, която се е върнала в Испания по-бързо след първото пътуване на Колумб. През февруари 1493 г. пристига в Байона (Галисия) и на 15 март - в пристанището на Палос де ла Фронтера (Андалусия), но след това пътят й се губи. В същото време, Ла Ниня е участвал във втората експедиция на Колумб и претърпява ураган през 1495. Години по-късно, е бил нападнат от пирати и е бил на остров Сардиния. След като се възстановява, прави ново пътуване до Хаити... и това е последният запис за неговото съществуване.", "date": "2017.10.14", "title": "Какво се е случило с корабите на Колумб, които никога не са били открити?"}
{"url": "http://www.classa.bg/%D1%81%D0%B2%D1%8F%D1%82/item/373875-%D0%BC%D0%BE%D1%81%D0%BA%D0%B2%D0%B0-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%B8%D0%B7%D0%B3%D1%80%D0%B0%D0%B6%D0%B4%D0%B0-%D0%BA%D0%BE%D0%BC%D0%BF%D0%BB%D0%B5%D0%BA%D1%81%D0%B8-%D0%B7%D0%B0-%D0%B2%D0%BD%D0%B5%D0%B7%D0%B0%D0%BF%D0%BD%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B0-%D0%B0%D1%82%D0%B0%D0%BA%D0%B0", "text": "Според руското министерство на отбраната, глобалната американска система за противоракетна отбрана \"намалява прага за използване на ядреното оръжие и създава илюзия за безнаказаност за неочакваното използване на стратегически оръжия\". По-конкретно, говорителят Александър Йемелянов заяви, че Вашингтон \"иска да заблуди международната общност за реалните възможности на своите системи за противоракетна отбрана\". Йемелянов увери, че \"Пентагонът е започнал да изгражда комплекси, с които САЩ може да направят внезепна глобална атака и плановете за разполагане на американско оръжие заплашват потенциала на Русия за възпиране\". \"Разгръщането на глобалната система за противоракетна отбрана от страна на САЩ систематично унищожава сегашната международна система за сигурност\", каза Йемеланов. \"Американската система за противоракетна отбрана е стимул за развитието на ракетните способности по света и провокира нова надправара в областта на въоръжаването\", добави официалният руски говорител. В момента в САЩ имат 60 антибалистични ракети в Европа и още 150 в Азиатско-тихоокеанския регион. До 2022 г. в САЩ. ще имат повече от 1000 антибалистични ракети и в бъдеще ще надхвърлят броя на междуконтиненталните ракети на Русия, информира Александър Йемеланов. Той добави, че Вашингтон може да изстреля своите круизни ракети от военни бази в Румъния и Полша и по този начин да застраши цялата европейска територия на Русия.", "date": "2017.10.14", "title": "Москва: \"Пентагонът изгражда комплекси за внезапна глобална атака\""}
{"url": "http://www.classa.bg/%D1%81%D0%B2%D1%8F%D1%82/item/373873-%D1%81%D0%B0%D1%89-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F%D1%82-%D0%BE%D1%82-%D1%8E%D0%BD%D0%B5%D1%81%D0%BA%D0%BE", "text": "САЩ са взели решение да напуснат Организацията на обединените нации за образование, наука и култура (ЮНЕСКО) поради анти-израелската позиция на този орган, съобщи Държавният департамент на САЩ. Официалното оттегляне ще се състои на 31 декември 2018 г. и \"дотогава САЩ ще останат пълноправен член\". Посочва се, че решението за напускане на тази агенция се дължи на неплащането на вноските на някои държави-членки на ЮНЕСКО, необходимостта от реформиране на организацията и антиизраелската позиция на агенцията. Държавни служители изясниха също, че Вашингтон е взел решението след дълъг спор в ЮНЕСКО за влизането на Палестина като държава-членка. След 31 декември 2018, САЩ. ще запазят статута си на наблюдател в този международен орган. Във връзка с това Вашингтон обяви, че ще създаде \"постоянна мисия за наблюдение\" в тази институция, в замяна на своето представителство като член. Израелският премиер Бенямин Нетаняху също така нареди на съответните им представители да започнат подготовката за излизането на страната от ЮНЕСКО. САЩ вече отмениха бюджетния си принос за ЮНЕСКО в знак на протест срещу решението за пълноправно членство в Палестина. От своя страна генералният директор на тази агенция на ООН, Ирина Бокова, съжали за решението, взето от Съединените щати и го счита за \"загуба за многостранност\". \"В момент, когато борбата срещу насилствения екстремизъм изисква възобновяване на инвестициите в образованието и междукултурния диалог, за предотвратяване на омразата, е много жалко, че Съединените щати се оттеглят от агенцията на ООН, която се занимава с тези въпроси\", каза Бокова. Американският президент Доналд Тръм многократно е критикувал Обединените нации като цяло и разходите на страната си за някои от свързаните с тях институции.", "date": "2017.10.14", "title": "САЩ се оттеглят от ЮНЕСКО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373870-%D0%B1%D1%81%D0%BF-%D0%B8-%D0%B4%D0%BF%D1%81-%D1%81%D0%B5-%D0%BE%D0%B1%D0%B5%D0%B4%D0%B8%D0%BD%D0%B8%D1%85%D0%B0-%D1%81%D1%80%D0%B5%D1%89%D1%83-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5", "text": "Изказванията на вицепремиера Валери Симеонов и депутати от групата на „Обединени патриоти“ (ОП) от последните дни станаха повод за общ фронт на БСП и ДПС срещу националистите. Формалният председател на движението Мустафа Карадайъ призова премиера Бойко Борисов и президента Румен Радев да се намесят.     Искането към Борисов е да предприеме „решителни действия“ срещу националистите, а към Радев – да изпълни мисията си на обединител на нацията. Карадайъ за пореден път призова партията на Борисов да извади ОП от властта. „За думите и действията на националистите отговорност носи ГЕРБ. Отговорни са тези, които позволяват езика на омразата. Народът ви възложи отговорността за управлението на страната, не ви възложи включването на националисти във властта.   Оправданието „така пожела народът“ не струва. Призоваваме всички национално отговорни партии и институции да предприемем бързо и адекватно лечение на така очерталата се симптоматика“, заяви Карадайъ. В четвъртък депутатът Валентин Касабов заплаши депутатите от движението „да не се пречкат в краката ни, защото тия депесераски тахтаби (дървеници от турски език), които щъкат нагоре-надолу, миришат много и може да ги смачкаме“. Поводът е заплахата на ДПС да се стигне до падането на правителството, ако Борисов не извади Симеонов от властта.   БСП настоя Касабов да подаде оставка доброволно или да бъде отстранен от управляващите. „След поредния срамен епизод от парламентарната история Касабов не може да остане повече в парламента. Има член в Наказателния кодекс, който се занимава с думи, в които има неприкрита заплаха. Няма парламент в света, в който след подобни изказвания депутатът да остане. Ако мнозинството не си реши проблема с този депутат, ще го решат хората. Касабов не може повече да е народен представител – дали той ще си подаде оставка, или вие ще го махнете, измислете си процедурата!“, обърна се към управляващите социалистът Антон Кутев.   От „Обединени патриоти“ посъветваха БСП и ДПС да не влизат в Народното събрание, ако ги е страх. „Дайте пример националистите да са смачкали някого или да са го изгонили. От какво ви е страх? Тези неща ги правехте вие. Националистите сме били лоши. Може да сме такива, но сме български националисти, а не сме националисти на чужди държави. Превърнахте парламента в махленски клюкарник, занимавате се с това кой какво бил казал“, възмути се Юлиан Ангелов от ОП. От ГЕРБ не взеха отношение по спора. Единствено Спас Гърневски заяви от трибуната, че депутат от БСП го нарекъл „фашист“. „Ваш депутат изсъска срещу мен „фашист“. Но да наречеш някого така е по-малка обида, отколкото да го наречеш комунист“, завърши той.", "date": "2017.10.14", "title": "БСП и ДПС се обединиха срещу патриотите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373871-%D0%BD%D0%BE%D0%B2-%D1%81%D0%B0%D0%B1%D0%BE%D1%82%D0%B0%D0%B6-%D0%BD%D0%B0-%D0%B3%D0%B5%D1%80%D0%B1-%E2%80%93-%E2%80%9E%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5%E2%80%9C-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BA%D1%81%D0%BD%D1%81", "text": "Парламентът ще заседава извънредно на 17 октомври, вторник, от 14 ч. Това решиха депутатите по предложение на Данаил Кирилов от ГЕРБ.   В програмата на извънредното заседание е една точка – второто четене на промени в Гражданския процесуален кодекс.     Час по-рано в същия ден президентът Румен Радев вече насрочи среща на Консултативния съвет по национална сигурност (КСНС). Поради факта, че последното заседание на КСНС не можа да излезе с решение, държавният глава насрочи още едно заседание. Темата остава същата – „Необходими законодателни мерки за противодействие на корупцията“.   Предложението за извънредното заседание беше на председателя на парламентарната правна комисия Данаил Кирилов. 136 от депутатите в залата гласуваха „за“, един беше против и 30 се въздържаха.  С това войната с президента става вече съвсем безогледна. ГЕРБ нарушават конституцията и законите като саботират работата на официален държавен орган. Това е все едно президентът да започне да свиква консултативния съвет винаги по време на заседанията на МС. Тогава правителството реално няма да може да работи и да управлява.   Присъствието на събиранията на тези органи е задължително и чисто формално, задължените лица могат да бъдат докарани и с полиция, дори ако са министри и премиери. Както се очертава в тази война, до края на годината кабинетът ще се срути. Президентът има огромна поддръжка от над 80%, а Бойко и парламентарното му мнозинство са вече под 9%.", "date": "2017.10.14", "title": "Нов саботаж на ГЕРБ – „извънредно заседание“ на парламента по време на КСНС"}
{"url": "http://www.classa.bg/%D1%81%D0%B2%D1%8F%D1%82/item/373872-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D0%BF%D1%80%D0%BE%D0%B8%D0%B7%D1%85%D0%BE%D0%B4%D0%B0-%D0%BD%D0%B0-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B2%D0%B5%D0%BB%D0%B8%D0%BA%D0%B4%D0%B5%D0%BD%D1%81%D0%BA%D0%B8%D1%8F-%D0%BE%D1%81%D1%82%D1%80%D0%BE%D0%B2", "text": "Палеогенетиците за първи път в историята са \"възкресили\" и дешифрирали ДНК на древните жители на Великденския остров (Рапа Нуи) и заключават, че те са свързани с полинезийците, които никога не са имали контакт с други групи от хора, преди европейците да пристигнат на този загадъчен остров. Това се съобщава в статията, публикувана в списание Current Biology. Ларс Ферен Шмитц от Университета на Калифорния и колегите му сравнили ДНК от останки на островитяните, живели преди пристигането на европейците, с ДНК-то на хора, които населявали района през последните дни на местната цивилизация. Изследванията показват, че жителите на Великденския остров не са били в контакт с други човешки общности в продължение на хиляди години преди пристигането на европейските заселници. \"Не открихме следи, които биха могли да свържат жителите на Великденските острови и южноамериканските индианци. Това много ни изненада, защото имаше много индикации, че такива контакти са били извършени, но не се оказа така \", каза Ферен-Шмитц. Великденският остров е едно от най-тайнствените места на Земята; Преди около 2000 години е бил дом на странна полинезийска цивилизация, която е оставила голям брой следи под формата на гигантски идоли на моаите. Според учените тези скулптури са обожествени фигури на предците и роднините на древните обитатели на острова. Тази цивилизация на практика изчезва от Великденския остров преди пристигането на първите заселници. Причината за изчезването им би могло да е свързано с два фактора: изчерпването на ресурсите в резултат на изсичането на горите и унищожаване на животните от полинезийците и война между различните племена на аборигените. Вътрешните войни са довели до почти пълното изчезване на културата на Моа. И накрая, останките от цивилизацията на Великденския остров бяили унищожени в средата на XIX век, когато островът е окупиран. Поради изчезването на културата, единствената писменост, съществувала на острова все още не е разчетена от учените.", "date": "2017.10.14", "title": "Тайната на произхода на цивилизацията на Великденския остров"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/373863-%D0%B3%D0%BE%D1%82%D0%BE%D0%B2%D0%B0-%D0%BB%D0%B8-%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D1%81%D0%B5-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D0%B8-%D0%BA%D1%8A%D0%BC-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "На фона на напрежението в Испания и трудните преговори около излизането на Великобритания от Европейския съюз, все по-често европейските лидери говорят за по-силна и обединена Европа. Председателят на Еврокомисията Жан-Клод Юнкер дори отвори вратата към еврозоната за страните, които не членуват във валутния съюз. Докато повечето икономисти в 17-те държави, въвели еврото, са по-скоро скептични към разширяването на еврозоната, страните извън нея са разделени в мнението си - да направят ли постъпки за членство или да останат извън обхвата на общата европейска валута.   В предаването „Събота 150\" по „Хоризонт\" бяха представени аргументите „за\" и „против\" разширяването на Еврозоната, този път - от гледната точка на страните извън нея. Репортажът е на Марта Младенова.     Извън опасенията за покачването на цените при евентуалното приемане на еврото, част от държавите извън валутния съюз имат още аргументи против въвеждането на общата валута. Пример за такива държави са Швеция и Полша. Макар и икономиките на двете страни да са различно развити, и в двата случая се развиват успешно извън Еврозоната, заяви пред „Хоризонт\" главният икономист на Европейската банка за възстановяване и развитие Сергей Гуриев.   „Най-общо, аргументите за присъединяване към еврозоната, са удържането на нивото на инфлацията, постигането на определени макроикономически показатели и достъп до инвестиции в единния европейски пазар, както и влизането в банковия съюз. Мисля, че България е успяла да постигне макроикономическа стабилност без да е член на Еврозоната. Общият надзор над определени системи работи по-добре, особено, когато има толкова сериозна трудова миграция. Това е нещо, което се вижда в България. По принцип, държавата е в позиция да се присъедини към валутния съюз. Отново обаче ще подчертая, че има и рискове и те се крият в макроикономическите шокове.      Тогава асиметричното развитие на икономиката може да се окаже проблем. Без членство в Еврозоната, при сериозна дефлация, може да се играе с валутния курс, като се съобразят доходите в дадената държава и ситуацията в основните ѝ търговски партньори. Освен това има държави, които са извън Еврозоната, а икономиките им растат по-бързо. Ето защо членството във валутния съюз е нещо, което трябва да бъде обсъдено във всяка отделна държава\".     По думите му, след като има обществен и политически консенсус за влизането в Еврозоната, усилията на нашата държава трябва да продължат. Защо обаче други държави се колебаят, ако Еврозоната носи повече стабилност? Първата причина - гръцкият опит на държава, която е приела еврото без да е готова затова.     „Гръцкият опит беше изключително болезнен за Еврозоната. Всъщност, той продължава да бъде болезнен, въпреки че Гърция успя да обърне тенденцията и вече върви в правилната посока. Мерките за лишения и ограничаването на бюджетните разходи дадоха своя резултат и сега нещата се стабилизираха. Също така бяха направени редица реформи, но те имаха своята социална и политическа цена. Разбира се, всеки все още се тревожи, когато чуе за Гърция.   Разбира се, гръцкият опит носи много негативи и за страните от Еврозоната, което ги прави предпазливи\", допълва Гуриев.   „При България нещата са съвсем различни. Вие вече сте постигнали макроикономическа стабилност. Опасенията, че България може да повтори гръцкия опит, са много по-малки. Въпреки това трябва да погледнем основния въпрос - трудовата миграция във валутния съюз. Тя може да се окаже проблем за България. Знаете, че хората в Централна и Източна Европа са доста мобилни, когато става дума за намиране на по-добра работа. В ситуация на рецесия те отиват да работят на друго място. Гърците не са толкова мобилни, колкото гражданите на част от другите държави от региона\".   Трудовата миграция е сред основните проблеми, пред които са изправени икономиките в цяла Европа, но по различен начин. Макар и в Западна Европа поляците, българите и румънците да са свързвани повече с нискоквалифицирани професии и евтина работна ръка, то истината е, че и висококвалифицираните специалисти напускат тези държави и оставят огромна празнота на пазара на труда. Това е и един от проблемите, очертан от главния икономист на Европейската централна банка Питър Прат     „През последните години ние имаме много големи миграционни потоци. Често квалифицираните кадри напускат една държава и се преместват в друга. Говорим за милиони хора, които се преместват да живеят другаде. В България също се наблюдава този процес. Ако има нещо хубаво, това е, че те пращат пари. Лошото в ситуацията е, че за да получат добро образование останалите хора, трябва да се вложат много усилия. Също така трябва да има нещо, което да ги мотивира да останат. Голямото предизвикателство е пазарът на труда и човешкият капитал. Или казано по-друг начин, това са хората\", коментира Прат.     „Нашите икономики растяха с доста високи темпове преди 2008 година, догонвайки западните икономики. След кризата от 2008 - 2009 година икономиките в нашите държави се забавиха и сега растат с по-бавни темпове от тези с подобни нива на доходите. От тази гледна точка нашите държави не са застрашени просто от „трапа на средния доход\". Те не просто се забавят сами по себе си, но и се забавят в сравнителен план - не само със страните с по-високи доходи, но и със страните с аналогично развитие. Ето защо това е най-голямото предизвикателство, пред което са изправени нашите страни, ако искаме да постигнем доходи, които са средни за Европейския съюз\".     „Ние също можем да видим, че някои държави в сравнително еднаква ситуация се справят по-добре от други. Когато се опитаме да установим причината за това, виждаме, че тя се крие в различния начин на управление. Въпросът е как правителството управлява държавата и как се справят институциите\".   „Именно това е причината, поради която все по-ясно се прави разлика между „номинално покриване на критерии\" и реалното икономическо развитие\", коментира Питър Прат „Номиналните критерии, разбира се, трябва да бъдат уважавани, но големият въпрос е за постигането на „устойчиво сближаване\". Именно затова провеждаме тази конференция. Когато се стигне до шокови ситуации, а те винаги се случват, колко устойчиво е обществото? Говоря и за политически и икономически шокове. Не е въпросът само за икономическата устойчивост, но и за социалния консенсус, който сте постигнали в страната си. Когато се членува в даден клуб, политическата и икономическата устойчивост са изключително важни. Затова толкова много говорим за „устойчиво сближаване\".     Организацията за икономическо сътрудничество и развитие също отбелязва структурните проблеми в икономиките на страните от региона на Централна и Източна Европа. На конференция във Франкфурт Мари Кивиниеми, която е зам.-главен секретар на организацията, отбеляза:   „Страните от Централна и Югоизточна Европа имат само една възможност да дадат нов старт на сближаването си към Запада и това е да ускорят реформите и да положат по-сериозни усилия за провеждането им. Основните сфери, в които трябва да бъдат проведени тези реформи, са образованието, трудовият пазар, осигуряването на конкурентна среда и борбата с корупцията\".     „Увеличаването на продуктивността наистина ще бъде изключително важно за региона. Необходимите реформи варират от държава до държава, но има един общ показател - необходимостта от иновации и от инвестиции в човешкия капитал. В момента иновациите са на много ниско ниво, а при хората липсват определени умения. Проблемът се задълбочава от миграцията на квалифицираната работна ръка, фрагментирания пазар на труда и липсата на достатъчно финансиране\".   Независимо дали всяка от страните извън Еврозоната иска да се присъедини към валутния съюз, или не, остава въпросът - готова ли е самата Еврозона да приеме нови членове. За разлика от скептичните настроения във Франкфурт, Сергей Гуриев от Европейската банка за възстановяване и развитие дава позитивен отговор   „Няма проблем с развитието на Еврозоната. Тя се справя по-добре от някои други развити икономики. Това отваря прозореца за завършване на валутния съюз. Тук говорим и за банковия съюз и за още няколко важни реформи, предложени от председателя на Европейската комисия и от някои от лидерите на страните - членки. В момента еврозоната е в добро състояние и тя е модел, който вдъхновява някои от съседните държави\".", "date": "2017.10.14", "title": "Готова ли е България да се присъедини към Еврозоната"}
{"url": "http://www.classa.bg/%D1%81%D0%B2%D1%8F%D1%82/item/373864-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D1%84%D0%B8%D0%BD%D0%B0%D0%BD%D1%81%D0%BE%D0%B2-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B1%D1%80%D1%8E%D0%BA%D1%81%D0%B5%D0%BB-%D0%B5-%E2%80%9E%D0%B2%D1%80%D0%B0%D0%B3%E2%80%9D", "text": "Британският финансов министър Филип Хамънд рискува да създаде голям разрив с Европа, след като описа Брюксел като \"враг\" на преговорите за Брекзит, информира Скай нюз.   Хамънд заяви пред медията, че разбира, че в правителството емоциите се покачват, но призова колегите си да спрат сплетните и да се съсредоточат върху преговорите за Брекзит.   \"Моето послание е такова: разбирам, че страстта е висока и разбирам, че хората имат много категорични виждания относно това, но ние се насочваме към едно и също място, всички ние имаме един и същи дневен ред.    Врагът, опонентите са там, те са от другата страна на масата за преговори. Това са тези хора, с които трябва да преговаряме, да преговаряме здраво, за да сключим най-доброто споразумение за Великобритания\", изтъкна той.   Провокативният език е голямо отстъпление за министъра, който е разглеждан от европейските си колеги като един от най-умерените и сътрудничещи участници на преговорите за Брекзит, отбелязва медията.   Хамънд е под сериозен натиск от свои колеги през последните седмици на фона на неудовлетворението, че е твърде песимистичен относно перспективите на Великобритания извън ЕС.   Финансовият министър, който е призоваван от влиятелни евроскептици да подаде оставка, отговори, че няма намерение да се оттегля.", "date": "2017.10.14", "title": "Британският финансов министър: Брюксел е „враг”"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/373865-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89-%D1%81%D0%B0-%D0%B2-%D0%BE%D1%81%D1%82%D1%80%D0%B0-%D0%BA%D1%80%D0%B8%D0%B7%D0%B0,-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%82%D1%8A%D1%80%D1%81%D0%B8%D0%BC-%D0%B8%D0%B7%D1%85%D0%BE%D0%B4", "text": "През декември тази година ще се навършат 30 години от подписването на съветско-американския Договор за ликвидирането на ракетите със среден и малък обсег. Той постави началото на процеса на радикално съкращаване на ядрените арсенали, продължен с подписването през 1991 и 2010 на договорите за съкращаване на стратегическите оръжия и оперативно-тактическото ядрено оръжие.     За мащабите на започналия през 1987 г. процес свидетелства фактът, че когато Русия и САЩ през 2015 г. се отчитаха пред Конференцията за изпълнението на договора за неразпространение, 80% от натрупаните през годините на Студената война ядрени оръжия бяха унищожени. Друг важен факт е, че въпреки сериозното влошаване на двустранните отношения в последните години страните изпълняват условията на договора за стратегическите оръжия.   Но Договорът за съкращаването на ракетите със среден и малък обсег (РСМО) днес е в опасност. Той се превърна в най-уязвимото звено в системата за ограничаване и съкращаване на оръжията за масово унищожение. От двете страни се чуват призиви за анулирането на това споразумение. Какво се случва, какъв е проблемът и какво да се направи? Двете страни повдигат въпроса за спазване на договора и се обвиняват в нарушаването и неизпълнението на неговите ключови членове.   Като се наблюдава отстрани и без да се разполага с пълния обем информация, тези обвинения трудно могат да бъдат преценени. Но едно е ясно: в този проблем има както политически, така и технически аспект. И само политическите ръководители могат да предприемат действия за неговото разрешаване.     Отношенията между двете страни са в остра криза. Трябва да търсим изход от нея. За целта има изпитано средство - диалогът, основан на взаимното уважение. Да преодолееш възела от проблеми от двете страни ще бъде трудно. Но преди 30 години да водиш диалог също не беше лесно. Този диалог имаше своите критици и хулители, опитващи се да го провалят.     В крайна сметка решаваща стана политическата воля на лидерите на двете държави. Същото е необходимо и днес. Именно това очакват от президентите на Русия и САЩ гражданите на нашите страни и хората по целия свят. Призовавам Русия и САЩ да подготвят и проведат широкоформатна руско-американска среща на високо ниво по целия комплекс от въпроси. Ненормално е, когато президентите на водещите ядрени държави се срещат само в кулоарите на международните форуми.   Надявам се, че процесът на подготовка на съответната среща на върха вече е започнал. Мисля, че центърът на внимание на такава среща трябва да бъде проблемът за съкращаване на ядрените оръжия и укрепването на стратегическата стабилност. Ако системата за ограничаване на ядрените оръжия рухне (а именно до това може да доведе крахът на договора за РСМО), преките и косвените последици ще бъдат катастрофални.   Колкото по-близо до границите се разполага това ядрено оръжие, толкова по-опасно е то. Остава по-малко време за взимането на решения и се увеличава рискът от катастрофална грешка. А какво ще се случи с Договора за неразпространение на ядреното оръжие, ако надпреварата в ядрените оръжия се възобнови? Страхувам се, че той ще бъде унищожен.   Но ако спасим Договора за РСМО, това ще стане силен сигнал към целия свят, че най-големите ядрени държави разбират своята отговорност и сериозно се отнасят към своите задължения. Всички ще въздъхнат с облекчение, а отношенията между Русия и САЩ най-накрая ще помръднат от мъртвата точка. Убеден съм, че подготовката на съвместното президентско изявление за решимостта на двете държави да спазват Договора за РСМО е реалистична цел. Едновременно могат да бъдат решени и техническите въпроси.   За тези цели в рамките на Договора за РСМО може да възобнови работа съвместната контролна комисия. Убеден съм, че получавайки такъв стимул от двамата президенти, генералите и дипломатите ще успеят за постигнат споразумение. Живеем в неспокоен свят. Особена тревога буди фактът, че отношенията между най-големите ядрени държави, каквито са Русия и САЩ, станаха сериозен източник на напрежение и заложник на вътрешната политика.   Време е да се върнем към здравия разум. Убеден съм, че даже закоравелите противници на нормализирането на руско-американските отношения няма да се осмелят да възразят на двамата президенти. Тези критици няма да имат сериозни аргументи, защото самият факт, че договорът на РСМО действа в течение на 30 години, доказва, че той служи на интересите на сигурността на двете страни и на целия свят.   Във всяко начинание е важно да се направи първата стъпка. През 1987 г. първата крачка в трудния, но изключително важен процес на избавяне на света от ядреното оръжие, стана Договорът за РСМО. Днес се сблъскваме с двойно предизвикателство.   Трябва да предотвратим разпадането на системата от ядрени договори и да спрем негативните тенденции в руско-американските отношения. Настъпило е времето да се направи първата стъпка.", "date": "2017.10.14", "title": "Отношенията между Русия и САЩ са в остра криза, трябва да търсим изход"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373866-%D1%81%D0%B2%D0%B5%D1%82%D0%B0-%D0%BF%D0%B0%D1%80%D0%B0%D1%81%D0%BA%D0%B5%D0%B2%D0%B0,-%D0%BF%D0%B5%D1%82%D0%BA%D0%BE%D0%B2%D0%B4%D0%B5%D0%BD", "text": ", църквата почита Света Параскева или още наричана Света Петка. Този ден обаче е наричан още Зимен Петковден и в българските вярвания бележи прехода към зимата.   Традициите и честванията на българите на този ден имат предхристиянски белези на арграрните култове. Техните корени са от епохата, когато земеделието дало нов поглед за живота на човека, а основно място заемало плодородието на земята, олицетворено от жена, даряваща живот.     Света Петка се смята за закрилник на дома и семейството. От Петковден започват сгледите на годежите и сватбите, тъй като в народните разбирания светицата е покровител на раждането и плодовитостта, както при хората, така и при животните.   Петковден бележи края на земеделската работа - последната есенна сеитба, прибирането на реколтата. Дотогава всичката земеделска работа трябва да е приключила, затова и народът казва „На Петковден ралото да ти е под стрехата\".   Денят празнуват и овчарите - на Петковден те пускат кочовете при овцете, след което на овчаря се носи дар баница.   След това до Димитровден (26 октомври), докато трае оплождането на домашния добитък, жените не бива да работят с вълна, а ножиците се завързват с червен конец - „за да не се отваря устата на вълка\", също да плетат, за да не се оплетат чревцата на агънцата.      Жените, които не спазват повелята, се вярва, че биват посетени от Света Петка - под формата на змия или съсухрена жена, която иска да ги умъртви. Смята се, че ако човек облече дреха, ушита в дните между Петковден и Димитровден, ще се полудее или разболее, а след смъртта си ще се превърне във вампир. След оплождането, по традиция, жените изпичат пресни питки и ги раздават, за да се роди здрав добитък.   Денят се смята за повратен и в този смисъл на Петковден в някои краища, се спазва обичая „полезване\". Според него, какъвто човек ти стъпи първи в къщата, определя късмета и здравето през цялата година.   Дните от Петковден до Димитровден имат митичен смисъл съответстващ на Мръсните Погани дни. Тези дванадесет дни наричани още \"вълче или вампирско погано\" представляват сакрална граница между старата и новата година. В тези дни чудати и отвъдни същества бродят по човешките земи и светът е по-хаотичен и опасен.   На места се провежда съботата преди Петковден Петковденска задушница, за почитане на мъртвите раздава се подковки, поръсени с варено жито, подсладен ориз, диня и грозде.   На Петковден се правят родови курбани и се месят обредни хлябове, като най-големият, наречен „Света Петка\", се слага на трапезата върху мъжка риза, паничка сол и чаша вино. Къщата се ръси със светена вода, обредният хляб се прекажда и цялото семейство му се покланя три пъти. След това най-възрастната жена вдига хляба високо и благославя с него всички и раздава парченца.   На масата ни на Петковден е хубаво да присъства: гювеч с овнешко, курбан чорба, сармички с лозови листа, шкембе, ястия с праз, обредни хлябове.  ", "date": "2017.10.14", "title": "Света Параскева, Петковден"}
{"url": "http://www.classa.bg/%D1%81%D0%B2%D1%8F%D1%82/item/373867-%D1%80%D0%B0%D0%BA%D0%BA%D0%B0-%D0%B5-%D0%BE%D1%81%D0%B2%D0%BE%D0%B1%D0%BE%D0%B4%D0%B5%D0%BD%D0%B0,-%D0%BF%D0%B0%D0%B4%D0%BD%D0%B0-%D0%BE%D1%81%D0%BD%D0%BE%D0%B2%D0%BD%D0%B8%D1%8F%D1%82-%D0%B1%D0%B0%D1%81%D1%82%D0%B8%D0%BE%D0%BD-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2-%D1%81%D0%B8%D1%80%D0%B8%D1%8F-%D0%B2%D0%B8%D0%B4%D0%B5%D0%BE", "text": "Град Ракка, който бе основният бастион на бойците от Ислямска държава е напълно освободен от терористите, съобщава Al Arabiya, позовавайки се на собствени източници.  \r\n   Както съобщават те, останки от терористите са се предали на отрядите на въоръжената коалиция \"Силите на демократична Сирия\" (SDF).  \r\n   Ракка се намираше под контрола на терористите от 2013-та година. Самият град се считаше за неофициалната столица на Ислямска държава. \r\n   През 2016-та година западната коалиция, начело със САЩ обяви началото на операцията за освобождаване на града.  \r\n   В петък Министерство на отбраната на Росия съобщи, че бойците контролират по-малко от 8% на сирийска територия. \r\n    Също така в Генералния щаб на Русия по-рано заявиха, че войната в Сирия на практика е прекратена. \r\n     ВИДЕО: \r\n    ", "date": "2017.10.14", "title": "Ракка е освободена, падна основният бастион на Ислямска държава в Сирия! (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373868-%D0%B3%D1%8C%D0%BE%D1%80%D0%B8%D0%BD%D0%B3-%D0%BA%D1%8A%D0%BC-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D1%81%D0%B0%D0%BC%D0%BE-%D0%B4%D0%B0-%D0%BC%D0%B8-%D0%BF%D0%BE%D0%BF%D0%B0%D0%B4%D0%BD%D0%B5%D1%82%D0%B5-%D0%B2-%D1%80%D1%8A%D1%86%D0%B5%D1%82%D0%B5,-%D0%B2%D1%8A%D0%BD-%D0%BE%D1%82-%D1%81%D1%8A%D0%B4%D0%B0-%D0%BF%D0%BE%D0%B4%D0%BB%D0%B5%D1%86", "text": "Името Георги Димитров носят градове и улици по целия свят, паметни плочи и паметници пазят следите от жизнения му път. С името на кой друг българин това се е случило? Когато се каже “героят от Лайпциг”, никъде по света не питат за кого става дума. Има само една страна, чиито управляващи в 90-те години демонтираха паметника му, взривиха мавзолея му, прекръстиха улицата, наречена на него. Една страна – родината му.   Месеци след като Хитлер взема властта и е във вихъра си, един българин нанася първия удар по фашизма. Пламнал е Райхстагът – светая светих на Германия, обвинени за палежа са българи, начело с Димитров. През месец март са арестувани, започва Лайпцигската епопея. Свидетели на обвинението са първите мъже до Хитлер – Гъоринг и Гьобелс. Срещу тях – Георги Димитров, без адвокат, сам срещу фашистката машина.    Целият свят, затаил дъх, следи този двубой. Победният финал е посрещнат с възторг – Димитров е освободен поради липсата на доказателства за вина. Но заминава за Москва, не се връща в родината си, която така пламенно защитава на процеса, защото тя… отказва да го приеме. Днешните следовници на тогавашната фашистка власт у нас отказват да приемат дори паметта за него.      “Демократите антикомунисти”, които искат името на един голям българин да се забрави, всуе се морят! Включително и позабравената днес реч на Георги Димитров от стенограмата на Лайпцигския процес и разпита му на Гьоринг.     Из заключителната реч пред съда,   16 декември 1933 г.    Димитров: Допускам, че говоря с рязък и суров език. Моята борба и моят живот също бяха резки и сурови. Но моят език е език откровен и искрен. Свикнал съм да наричам нещата със собствените им имена. Не съм адвокат, който по задължение защитава тук своя клиент.   Защитавам сам себе си като обвиняем комунист.   Защитавам своята собствена комунистическа революционна чест.   Защитавам своите идеи, своите комунистически убеждения.   Защитавам смисъла и съдържанието на моя живот.   Ето защо всяко произнесено от мене пред съда изречение е кръв от моята кръв и плът от моята плът. Всяка дума е израз на моето най-дълбоко възмущение против несправедливото обвинение, против факта, че такова антикомунистическо престъпление се приписва на комунистите.   Трябва решително да възразя против твърдението, че съм преследвал пропагандни цели. Може да се счита, че моята защита пред съда имаше известно пропагандистко действие. Допускам, че моето поведение пред съда също може да служи като пример за обвиняемия комунист. Но не това беше целта на моята защита. Моята цел се състоеше в това – да опровергая обвинението, че уж Димитров, Торглер, Попов и Танев, Германската комунистическа партия и Комунистическият интернационал имали някакво отношение към пожара.   Зная, че в България никой не вярва в нашето мнимо съучастие в подпалването на Райхстага. Зная, че в чужбина въобще едва ли някой ще повярва. Но в Германия условията са други, тука могат да повярват на такива странни твърдения. Ето защо аз искам да кажа, че Комунистическата партия не е имала и няма нищо общо с участието в такова престъпление. Ако се говори за пропаганда, то много от изказванията тука носеха такъв характер. Речите  на Гьобелс и Гьоринг също оказаха косвено пропагандно въздействие в полза на комунизма, но никой не може да ги държи отговорни за това, че техните речи имаха такова пропагандно действие (движение и смях в залата).   Печатът не само ме хулеше по всякакъв начин – това ми беше безразлично, – но във връзка с мене наричаха и моя български народ “див” и “варварски”; мене ме наричаха “тъмен балкански субект”, “див българин” и аз не мога да отмина това с мълчание. Вярно е, че българският фашизъм е див и варварски. Но българската работническа класа и селяните, българската народна интелигенция съвсем не са диваци и варвари. Равнището на материалната култура на Балканите безусловно не е така високо, както в другите европейски страни, но духовно и политически нашите народни маси не стоят на по-ниско равнище, отколкото в другите страни. Нашата политическа борба, нашите политически стремежи в България не стоят по-ниско, отколкото в другите европейски страни. Народ, който 500 години живее под чуждо иго, без да изгуби своя език и националност, нашата работническа класа и селяните, които се бореха и се борят против българския фашизъм и за комунизма – такъв народ не е див и варварски. Диваци и варвари в България са само фашистите. Но аз ви питам, господин председателю, в коя страна фашистите не са варвари и диваци?   Още много по-рано от времето, когато германският император Карл Пети казвал, че на немски той говори само с конете се, а германските дворяни и образовани хора пишели само на латински и се срамували от немския език, във “варварска” България апостолите Кирил и Методи бяха създали и разпространяваха древнобългарската писменост. Българският народ с всички сили и извънредно упорито се е борил против чуждото иго. Ето защо протестирам против нападките срещу българския народ. Аз нямам причина да се срамувам, че съм българин, и се гордея, че съм син на българската работническа класа.   Тука се твърдеше, че пожарът в Райхстага трябвало да послужи като сигнал за въоръжено въстание. Това, което твърдеше Гьоринг, тук развива върховният прокурор като висш обвинител. През февруари 1933 г. Комунистическата партия стоеше през опасността да бъде забранена. Аз мога да говоря по това въз основа на опита на Българската комунистическа партия. След въстанието през 1923 г. Българската комунистическа партия беше забранена, но тя работеше, и макар това да й струваше многочислени жертви, тя стана по-силна, отколкото преди 1923 г. Това разбира всеки критично мислещ човек.   У мен беше намерен позив на Изпълнителния комитет на Комунистическия интернационал. В тоя позив между другото се казва:   “Главно препятствие по пътя на образуването на единния фронт за борба на комунистическите и социалдемократическите работници беше и е политиката на сътрудничество с буржоазията, провеждана от социалдемократическите партии, които сега са поставили международния пролетариат под ударите на класовия враг. Тази политика на сътрудничество с буржоазията, известна под името на т.нар. политика на “по-малкото зло”, доведе в действителност в Германия до тържеството на фашистката реакция.”   Какво даде съдебното следствие, господа съдии? Легендата, че уж пожарът в райхстага е дело на комунистите, съвсем рухна. Пожарът в Райхстага не се намира в никаква връзка с дейността на Комунистическата партия. Работниците в това време се намираха в положение на отбрана против настъпващия фашизъм. Германската комунистическа партия се опита да организира съпротивата на масите, отбраната.    Но доказано е, че пожарът в Райхстага беше предлог, прелюдия към широко замисления унищожаващ поход против работническата класа и нейния авангард – Германската комунистическа партия. Трябва да кажа, че въз основа на този извънреден декрет се арестуваха не само комунисти, но и социалдемократически и християнски работници и се разтуряха техните организации. Бих искал да подчертая, че този извънреден декрет беше насочен не само срещу Германската комунистическа партия, но и против другите опозиционни партии и групи. Този закон беше необходим за въвеждането на изключителното положение и той непосредствено, органически е свързан с пожара в Райхстага.   Председателят: Ако нападате германското правителство, аз ще ви отнема думата.   Димитров: На националсоциалистите беше необходима диверсионна маневра, за да се отвлече вниманието от трудностите в националния лагер и да се провали единният фронт на работниците. “Националното правителство” се нуждаеше от внушителен повод за издаването на своя извънреден декрет от 28 февруари, който отмени свободата на печата, неприкосновеността на личността и установи системата на полицейски репресии, концентрационни лагери и други мерки за борба против комунистите.   Председателят (прекъсва Димитров): Вие стигнахте до последната граница, правите намеци.   Димитров: Аз искам само да осветля политическото положение в Германия в навечерието на пожара в райхстага така, както аз го разбирам.   Върховният прокурор Вернер каза тук, че Ван-дер-Любе е бил комунист, каза по-нататък, че даже ако даже той не е комунист, то той бил извършил своето дело в интерес на Комунистическата партия и във връзка с нея. Това твърдение е неправилно. Кой е Ван-дер-Любе? Комунист? Съвсем не! Анархист? Не! Той е декласиран работник, бунтуващ се лумпен-пролетарий, твар, с която са злоупотребили, която са използвали против работническата класа. Нито един комунист в света, нито един анархист няма да се държи пред съда така, както се държи Ван-дер-Любе. Ако някой комунист би извършил нещо подобно, не би мълчал пред съда, когато на подсъдимата скамейка седят невинни. Не, Ван-дер-Любе е оръдие, с което е злоупотребил фашизмът!   Полицейският чиновник Хелер цитира тук едно комунистическо стихотворение. Аз също ще си позволя да цитирам едно стихотворение – от най-великия германски поет Гьоте:   “Властвувай или се покорявай,   с тържеството или с мъката се запознавай,   издигай се като тежък чук –   или стой като наковалня!   Да, който не иска да бъде наковалня, той трябва да бъде чук!”   Тази истина не бе разбрана от цялата германска работническа класа нито в 1918 г., нито в 1923 г., нито на 20 юли 1932 г., нито през януари 1933 г. За това са виновни социалдемократическите водачи…   Върховният прокурор предложи да се оправдаят обвиняемите българи по липса на доказателства. Но това съвсем не може да ме удовлетвори. Въпросът далеч не е така прост. Това не би отстранило подозренията. Не, през време на процеса бе доказано, че ние нямаме нищо общо с подпалването на Райхстага; ето защо няма място за каквито и да било подозрения. Ние българите, също както и Торглер, трябва да бъдем оправдани не по липса на доказателства, а за това, защото ние като комунисти нямаме и не можехме да имаме нищо общо с този антикомунистически акт.   Аз предлагам да бъде взето следното решение:   1. Върховният съд да признае нашата невинност в това дело, а обвинението за неправилно; това се отнася до мене, Торглер, Попов и Танев.   2. Ван-дер-Любе да се разглежда като оръдие, използвано във вреда на работническата класа.   3. Виновните за необоснованото обвинение срещу нас да се привлекат под отговорност.   4. За сметка на тези виновни да ни обезщетят загубите за изгубеното от нас време, за повреденото здраве и за преживените страдания.   Председателят: Тези така наречени предложения съдът при обсъждането на присъдата ще има предвид.   Димитров (продължава): Ние, комунистите, можем сега не по-малко решително, отколкото старикът Галилей, да кажем: “И все пак тя се върти!” И това колело, подкарвано от пролетариата под ръководството на комунистическия интернационал, не ще сполучат да спрат нито с изтребителни мерки, нито с тъмнични присъди, нито със смъртни наказания. То се върти и ще се върти до окончателната победа на комунизма!                                      ", "date": "2017.10.14", "title": "Гьоринг към Димитров: Само да ми попаднете в ръцете, вън от съда! Подлец!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373869-%D0%B2%D0%B4%D0%B8%D0%B3%D0%B0%D1%82-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8%D1%82%D0%B5-%D1%81-55-%D0%BC%D0%BB%D0%BD-%D0%BB%D0%B5%D0%B2%D0%B0", "text": "Около 55 млн. лв. се предвижда да има през 2018 г. за увеличение на заплатите в МВР. Това съобщи в кулоарите на парламента вътрешният министър Валентин Радев.    Той припомни, че в администрацията на ведомството му нарочно не се назначават хора, за да могат да се назначат там, където има недокомплект на полицаи.      Валентин Радев очаква служителите в сектора да получават по-високи възнаграждения още от началото на следващата година, защото сега е невъзможна актуализация на бюджета. Парите няма да се разпределят \"на калпак\".    Най-голямо ще е повишението за тези, които са с полицейски правомощия, ще има пари и за пожарникарите, обеща вътрешният министър. В същото време пожарникарите готвят протест за ниските си заплати и лошите условия на труд.", "date": "2017.10.14", "title": "Вдигат заплатите на полицаите с 55 млн. лева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373862-%D0%BC%D0%B0%D1%80%D0%B5%D1%88%D0%BA%D0%B8-%D0%B5-%D1%81%D0%B2%D0%B5%D1%82%D0%B5%D1%86-%D0%B4%D0%B0%D0%BB-%D0%B5-%D1%82%D1%80%D0%B8-%D1%87%D1%83%D0%B4%D0%B5%D1%81%D0%B0", "text": "\"Между 800 и 3 000 тона тютюн не се изкупува от хората, които го обработват, а върви на черния пазар\". Това заяви за Нова телевизия депутатът от Обединени патриоти Емил Димитров-Ревизоро.   \"Ако вие сте производител на тютюн и официалните изкупвачи ви дават 5 лева за килограм, а на черния пазар получавате по 35 лева, вие изобщо не сте мотивиран да продавате легално\", допълни той.   Изказването му дойде, след като в четвъртък ГДБОП обяви, че през първите шест месеца на 2017 г. щетите от контрабанда са били 35 милиона лева и 91 000 евро.  Относно твърдението, че парите от контрабанда „спонсорират\" корупцията по високите етажи на властта, Димитров уточни, че става дума за гранични и митнически служители, полицаи по веригата и данъчни.   \"Средствата, с които се произвеждат акцизни стоки, трябва да са под контрол. Единичен случай е да хванат камион с бали тютюн и това не е нарушение, каза още Емил Димитров-Ревизоро.   Той коментира още, че половината грозде за високоалкохолните напитки отива в частния сектор. От там половината отива в големите производители, които си плащат данъците, имат пломби, акцизи и постоянен контрол.   \"Когато бъде заловен нелегален алкохол, трябва проследиш откъде е - ако е през границата, казваш, господа, на границата се случва нещо. Ако е от легалния сектор, отиваш и им отнемаш лицензите. Казваш - ние сме ви дали лиценз, вие злоупотребявате, и им взимаш лиценза. Ако е в частния сектор, полагаш усилия това да не се случва. Сега, частния сектор да вика, ама те легалните го правят, но го продават под масата, легалните казват, ние плащаме данъци, защо никой не следи къде отива другото количество - това е един кръг, който се върти седем-осем години и всички говорят по темата\", коментира още Ревизоро.   Той добави, че на практика в сектора има един ресурс от 150 до 200 милиона, зависи от акциза, който може да бъде събран - не целия, не веднага, не сега, но трябва да се положат усилия.   Димитров коментира и обвиненията на Марешки, че е   в негово лице. \"Естествено, че Веселин Марешки ще е против мен. От 200 човека, които ме избраха за председател на комисията за борба с корупцията, само той беше против. Но нали знаете - той е светец, дал е три чудеса, три лекарства, сега и евтини апартаменти ще даде, папата го е погалил по главата. Свети Веселин Марешки да е жив и здрав\", коментира още Емил Димитров.", "date": "2017.10.14", "title": "Марешки е светец - дал е три чудеса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373857-%D0%BE%D0%BA%D1%82%D0%B0%D0%B9-%D0%B4%D0%BF%D1%81-%D0%B5-%D1%80%D0%B5%D0%B7%D0%B5%D1%80%D0%B2%D0%BD%D0%B8%D1%8F%D1%82-%D0%BE%D1%82%D0%B1%D0%BE%D1%80-%D0%BD%D0%B0-%D0%B3%D0%B5%D1%80%D0%B1", "text": "В този парламент ДПС е резервният отбор за управлението на Бойко Борисов. Ако днес ДПС не бъде резервен отбор на управлението, много бързо може да падне правителството, заяви политическият анализатор Осман Октай пред Bulgaria ON AIR.   Вчера ДПС поиска оставката на вицепремиера Валери Симеонов, но според Октай в партията много добре знаят, че това няма как да стане и са го направили единствено, за “да си вдигнат цената пред Борисов”.     Бившият зам.-председател на ДПС смята, че когато има дълбоки различия между ГЕРБ и “Обединени патриоти”, от ДПС излизат с номера “това го има в нашата програма, затова подкрепяме ГЕРБ” и по този начин правителството оцелява.   Октай е категоричен, че ДПС ще подкрепи ГЕРБ и по време на гласуването на бюджета, като предвиди, че ще наблюдаваме крайни разминавания в коалицията.   “Две са причините заради които може да падне Бойко Борисов”, подчерта Осман Октай. По думите му виждайки, че скандалите в коалицията стават непоносими, самият премиер може отново да се оттегли от властта.   Политическият анализатор е убеден, че ще има сериозни граждански протести по време на европредседателството ни, тъй като според него хората ще направят всичко възможно Европа да ги чуе. Той е на мнение, че това е вторият вариант за оставка на правителството.", "date": "2017.10.14", "title": "Октай: ДПС е резервният отбор на ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373858-%D1%80-%D0%BE%D0%B2%D1%87-%D0%B0%D0%B7-%D1%81%D1%8A%D0%BC-%D0%BF%D1%8A%D1%82%D1%8F%D1%82,-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B8-%D0%B6%D0%B8%D0%B2%D0%BE%D1%82%D1%8A%D1%82", "text": "Мощен спектакъл ни спретна организираната престъпност, владееща територията, на връх петък 13-ти. \r\n Пуснаха Р.Овч. по “национална медия” да ни каже това, което ние отдавна си знаехме. \r\n   А именно! \r\n   Ядрените реактори и съпътстващото ги оборудване, които платихме с 1,2 милиарда лева народни пари, са от старо желязо, но сега пускаме сериала “Неправилно съхранение”, за да си мислят жертвите, че то остарява у нас. \r\n По снимката ще се досетите от коя “национална трибуна” беше задействан Р.Овч. да изрече пророчеството и който желае може да си го намери и гледа. \r\n     \r\n     За подсилване на ефекта нарочно носеше ЧЕРНО-БЕЛИ СНИМКИ, за да се придава още по-голяма старост на и без това старото желязо. \r\n     \r\n     Може да се впусна в дълги и сложни коментари върху словоблудството на Р.Овч., но този път ще се въздържа. Вместо това ще декларирам заявка за АВТОРСКИ ПРАВА върху откритието за СТАРОТО ЖЕЛЯЗО. \r\n   Още към момента на плуването му, по река Дунав, към площадката на АЕЦ “Белене”, ви показах и доказах, че то е СТАРО. Това се случи през март 2017-та г. в статията “ “. \r\n   НЕЩО ПОВЕЧЕ! Преди точно ЕДНА ГОДИНА (27/10/2017г.), без ДВЕ седмици, ПЕТ МЕСЕЦА преди да доплува до нас старото желязо, в национален ефир заявих, че то ще бъде такова, каквото днес ни се хвали Р.Овч. Можете да видите това в приложеното по-долу видео. \r\n   И за финал. Че желязото ще бъде старо се е знаело още през 2008-ма г., когато марионетките на Р.Овч. в управата на НЕК са подписали съответния Анекс, към Споразумението за евентуалното бъдещо изграждане на АЕЦ “Белене”, с който то е поръчано. Но вместо отдавна да е в затвора го пускат по “национални медии” да ни показва следващите си престъпления. \r\n   Междувременно “ “. \r\n    ", "date": "2017.10.14", "title": "Р.Овч.: Аз съм пътят, истината и животът"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/373859-%D0%B2%D1%8A%D0%B7%D0%BC%D0%BE%D0%B6%D0%B5%D0%BD-%D0%BB%D0%B8-%D0%B5-%D0%BF%D1%80%D0%BE%D1%81%D0%B2%D0%B5%D1%82%D0%B5%D0%BD-%D0%B0%D0%BD%D1%82%D0%B8%D1%81%D0%B5%D0%BC%D0%B8%D1%82%D0%B8%D0%B7%D1%8A%D0%BC", "text": "              До вчера нямах представа, че има такава статия, но Константин Мишев я е забелязал и отбеляза на стената си, че текстът е откровено антисемистки, по-късно Косьо уточни, че пише “срещу тезите за еврейска конспирация, облечени с други думи… Те са два стереотипа, взаимно изключващи се, но продължаващи да тровят атмосферата. Единият е за солидарността на световното еврейство, основана на комунистически генезис, а другата - контрол на света от еврейския банков капитал и прочие.”     След 24-часов разговор на стената на Косьо Мишев, моя милост и неколцина души, които се съгласиха с изводите на домакина ни, бяхме обявени за хора, които нищо не разбират, които виждат антисемитизъм там, където го няма… после ни бе обяснено, че сме проявили комплексарщина и завист, което всъщност било отражение на нас, на произхода ни и т.н. Разбира се, беше споменато и това, че съм роден в Македония.   Но не това е важното в случая, макар че е показателно за нивото на аргументи на спорещите у нас.  Важното е, че има една тема, по която не търпя “алтернативно мнение”, която приемам лично и по която не споря: тя е дали антисемитизмът е проява на свободата на словото или е език на омразата. За мен няма съмнение, съответно и не споря: антисемитизмът е ясна и категорична проява на езика на омразата.   Приемам клишета за евреите лично. Приемам обобщенията и стереотипите по техен адрес лично. И не споря за това дали антисемитизмът е лош или добър, а само го показвам и подчертавам - включително и на хора, които може да ми се разсърдят, да ме обиждат, да се обидят (защото не съзнават, че са казали нещо, което е проява на антисемитизъм) и т.н.   В българската история има няколко факта, които дават основания на всеки българин да се чувства горд: през 1492 г. българите посрещат евреите, прогонени от Испания, добронамерено, те намират новия си дом в тогавашната отоманска империя. Живеят и работят наред с българите, не се делят от тях, не са поставени в гета. Един от техните наследници е Елиас Канети - носителят на Нобелова награда за литература, който е роден в Русе.   България успява - благодарение основно на Българската православна църква - да спре депортацията на нашите сънародници-евреи, след като първата група от 11 343 души е натоварена и отправена за унищожение в концлагера Треблинка. Благодарение на БПЦ, зам.-председателя на НС Димитър Пешев и още неколцина души, на престъплението, започнато от цар Борис III и Богдан Филов, е сложен край. Евреите остават в България - макар и с отнети граждански права, имущества, жилища и т.н., но - живи.   Това е чудесен пример за високонравствените качества на тогавашните владици от София и Пловдив - Стефан и Кирил, както и на целия Свети Синод. И за липсата на нравственост сред управляващите по онова време.   Но какво се получава днес - вместо държавата България да приеме и доброто, и лошото в тази история, тя упорито иска светът да признае, че царското управление няма нищо общо с депортацията, а само със спирането ѝ. И по този начин, вместо да изпише вежди, избожда очи. В почти всяка култура на планетата, да се признават грешките и да се иска прошка за тях, изисква усилия.   Защо България не го иска ли? Може ли обяснението да е, че защото известно време начело на днешната държава бе синът на цар Борис III, който никога не би признал каквото и да е престъпление по време на управлението на баща му, че и на неговото управление, макар и при налични регенти? Има и други обяснения, разбира се, но няма да ги изброявам, защото е безсмислено: всички те се стремят само към едно - да се откаже поемането на отговорност.   Същото е и с антисемитизма, който понякога бива дело не на антисемити, а на хора, използващи клишета, без да съзнават, че са антисемитски.   Вижте части от един текст, дело на Lora Yossifova, с която се запознах наскоро, защото е казала много добре какви са клишетата за евреите у нас,:   “Странно, кога от обикновения битов антисемитизъм в последните години се култивира една специална порода “просветени” антисемити. Многобройни сайтове, предимно руски, но напоследък и родни наши препечатват отровни и много тревожни фейкове за тайни общества, световен заговор, апетити към плодородната земя на България, съзнателно опростачаване на местните населения с просташко кино, долнопробна музика(чалга?!) и т.н. зловещи истории.   Форумите под тези публикации са особено многобройни, изразяват трепетна омраза и рядко може да се чуе цивилизован трезвен глас срещу това безумие. Мога да позная веднага от какъв източник е взета квазиинформацията, имам си ключови думи, но няма да ги издам публично. Специално за България, по груби изчисления евреите съставляват 0,00000027 % от населението.Няма нито един олигарх, учени и културни дейци са много малко и вече не се допускат до обществени медии и високи постове. Представляват ли те заплаха?”     “Никой не се възхищава повече, никой не възвеличава повече, никой не преувеличава повече качествата и способностите на евреите от убедените антисемити. Те се взират скрупульозно във всяко постижение, броят режисьорите, атомните физици, нобелистите, откритията в медицината, изобретенията в оръжейната индустрия, и, разбира се, комуникациите и IT-сферата.   Може би пропускат изумителните постижения в модерното земеделие, защото това не се връзва с клишето за евреина-лихвар. Ама си похапват чери домати и си монтират в дворовете капково напояване. Нищо не им пречи да използват Гугъл, Фейсбук, Амазон, WhatsApp и най-причудливи апове, изобретени от израелци (те също са евреи).”   ***   Това е положението. Който вярва в антисемитската истерия, е свободен да се махне от стената ми, да ме разприятели, да не ме чете и да не се занимава с мен. Нямам време да споря, да просвещавам, да обяснявам. Ако някой не разбира, че антисемитизмът е нещо лошо, аз не мога да му/ѝ помогна.   Ако вярва на писания на пишман-историци, това си е негов/неин проблем. Ако не иска да знае цялата истина за случващото се в света, а предпочита да живее с грешното разбиране, че евреите са му/ѝ виновни - да си стои на стената, да си пише глупости колкото иска.   Но ако видя някъде прояви на антисемитизъм, дори и да са на мои не само Фейсбук, но и истински приятели, да не се чудите, че реагирам и че разприятелявам. И го препоръчвам на всеки: не стойте приятели с антисемитите, нека те си общуват с други антисемити, а не с вас, нормалните хора.", "date": "2017.10.14", "title": "Възможен ли е \"просветен\" антисемитизъм?"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/373860-%D0%BD%D0%BE%D0%B0%D0%BC-%D1%87%D0%BE%D0%BC%D1%81%D0%BA%D0%B8-%D0%B8-%D0%B0%D0%BD%D0%B4%D1%80%D0%B5-%D0%B2%D0%BB%D1%8A%D1%87%D0%B5%D0%BA-%D0%BA%D0%B0%D0%BA-%D1%81%D0%B5-%D0%BF%D1%80%D0%B8%D0%BA%D1%80%D0%B8%D0%B2%D0%B0%D1%82-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0", "text": "            В „За западния тероризъм. От Хирошима до дроновете” (Сиела) американският лингвист и философ Ноам Чомски отправя изгаряща критика към Запада. В жив разговор с разследващия журналист Андре Влъчек Чомски акцентира върху често премълчаваните жертви на външната политика на САЩ и техните съюзници и изобличава подкрепата, която американското правителство е оказвало на терористични организации през годините.  Между 50 и 55 милиона души са жертвите на западния колониализъм и неоколониализъм по целия свят след края на Втората световна война, твърди Андре Влъчек. Той подчертава, че повечето последващи кървави събития са съпроводени с възвишени лозунги за свобода и демокрация. Така избиването на милиони понякога се превръща в нещо допустимо и дори оправдано. В „Западния тероризъм. От Хирошима до дроновете” авторите обсъждат различните лица на съвременната пропаганда, новите методи за водене на война, държавния тероризъм, дроновете и бомбардировките над цивилно население, тежкото наследство от колониализма, намесата на САЩ в политическите процеси в Латинска Америка и Близкия изток, провала на Арабската пролет, както и тенденцията за постепенно отслабване на американската сила зад граница.  Публикувана малко след френско-британско-американската атака над Либия – извършена в нарушение на резолюцията, прокарана през Съвета за сигурност на ООН, тази тревожна, но и енергизираща книга разглежда най-наболелите прояви на „западен тероризъм” през вековете – от Колумб, през африканските геноциди, за които не се говори, до трудните за доказване действия на мултинационалните компании, добиващи минерали в страните от Третия свят.  Каква е отговорността на западните държави за безбройните атаки и вековете на терор, на които са подложили целия свят? Чомски и Влъчек избягват да говорят за „добри” и „лоши” в международната политика.    Вместо това те поглеждат на нея от гледната точка на човешките права и съдбите на хората – не само на европейците и американците, но и онези в Третия свят, които твърде често забравяме и чиито страдания често отсъстват от новинарските емисии, въпреки огромния брой жертви на понякога смятаните за справедливи войни, водени от икономическите интереси на Запада.   В екипа ми работят статистици. С тях се опитваме да установим колко души са изчезнали след Втората световна война в резултат на колониализма и неоколониализма. Както казах в началото на нашия разговор, изглежда, става дума за между 50 и 55 милиона души. Точният брой обаче изглежда без значение – дали са 40, или 60 милиона. Мащабът е толкова огромен, но въпреки това западната култура по някакъв начин е успяла да избегне наказанието за тези престъпления и все още внушава на света, че има някакъв морален мандат – правото да диктува чрез своите организации и медии собствените си ценности. Как го правят?    През 1977 година във Франция излезе от печат книга със заглавие Черната книга на комунизма. Бързо бе преведена на английски и получи възторжени отзиви. В нея се твърдеше, че жертвите на комунизма били 100 милиона и как е възможно хората да бъдат толкова жестоки, как това е невъобразимо и прочие. Да оставим настрана въпроса доколко е валиден техният анализ: да приемем, че е достоверен. Основните обвинения са срещу Китай, конкретно заради големия глад, при който се смята, че са загинали между 25 и 30 милиона души, и това се обсъждаше с пълен потрес. Горе-долу по същото време се публикуваха редица научни изследвания на много известни учени, като Амартя Сен, Нобелов лауреат по икономика и специалист по бедствията. Заедно с друг индийски икономист Сен прави интересно сравнително проучване. Двамата сравняват Индия и Китай от освобождението им в края на 40-те до 1979 година.    Спират до 1979 година, защото тогава в Китай се въвеждат тъй наречените капиталистически реформи. Така че те ограничават сравнението до периода на Мао. Установяват, че 100 милиона души загиват в демократичната капиталистическа Индия, просто заради неспособността на Индия да проведе здравна реформа, реформа в образованието, да разработи програми за подпомагане на селските райони и прочее. Всъщност това, което двамата искат да кажат, е, че на всеки осем години Индия убива толкова хора, колкото Китай през позорните години на големия глад. Те изтъкват, че и в двата случая става дума за политически престъпления, свързани с естеството на съществуващата социална, икономическа и политическа система. Е, говорим само за една страна – Индия, 100 милиона загинали. Ако Сен направи същия анализ в световен мащаб за тъй наречените демократични капиталистически страни, числата биха били феноменални.  Спомням си, че когато Сен спечели Нобеловата награда, много хора ме интервюираха и аз непрекъснато изтъквах това. Намерих само един журналист, който дръзна да го спомене – индийски журналист. Виж, искам да кажа, че за престъпленията на комунизма не само жалеем, дори не можем да си представим колко са отвратителни. Как е възможно човешки същества да паднат толкова ниско – а в същото време не забелязваме онова, което е пред очите ни? Единственото нещо, което човек може да види и да спомене, е гладът в Китай. Явно хората, сред които живеем, притежават някакъв удивителен вид селективна слепота. Факултетният съвет, редакционните колегии, те просто не могат да го видят. Също както когато New York Review of Books, водещо ляволиберално интелектуално издание, невъзмутимо публикува статия, в която пишеше, че когато Колумб пристигнал в Западното полукълбо, там живеели може би милион души, ловци, които се сражавали наоколо и прочее… По-малко с десетки милиони. Не са се изпарили просто така, нали… но това не се обсъжда.    Джефри Гън, един от приятелите ми от университета в Нагазаки в Япония, направи много интересно проучване. Всъщност той пише цяла книга за глада в Китай и за влиянието на японската колониална или имперска политика. Не че японците умишлено предизвикали глада, но размествали ресурси, като по такъв начин променили китайската структура на разпределение на храните в края на войната. В своята книга той поддържа тезата, че това няма нищо общо с комунистическата идеология, а с японския империализъм.    Сега в Япония излизат книги, които отричат масовото клане в Нанкин, а в действителност Съединените щати също са допринесли за тази амнезия. След края на Втората световна война САЩ владеят по-голямата част от Азия и Япония. Окупират Япония, на практика управляват Азия и съставят мирен договор. Мирният договор от Сан Франциско, в който САЩ настояват японските престъпления да се ограничат до извършените след 7 декември 1941 година; да не се обсъжда нищо, случило се в предходните десет години. В отговор на това независимите азиатски държави просто отказаха да присъстват, с изключение на Филипините, но на практика те бяха колония; и може би Цейлон, който все още бе под британска окупация. Обаче Индия отказа да дойде. Индонезия също, защото американците се опитваха да заличат най-тежките японски престъпления. Те не засягаха Съединените щати, следователно според тях изобщо не се бяха случили. Отнасяха се само до неличности.    А днес имаме същата ситуация в Руанда. Същата структура на Международния наказателен трибунал на ООН за Руанда в Аруша, Танзания, същия принцип, че има ограничения във времето за престъпленията, които могат да бъдат разглеждани, докато страната, която подкрепяме – Руандийския патриотичен фронт и Пол Кагаме – са изключени от процеса.    Ако разгледаме международните трибунали, единствените осъдени са преобладаващо африканци и един-двама врагове на Запада, като Милошевич например. А африканците винаги са от страната на онези, които не харесваме. Но нима през последните години не е имало други престъпления?  Да вземем нахлуването в Ирак – потенциално нищо не може да бъде третирано като престъпление. Забрави за Нюрнберг и съвременното международно право. Фактически за това има правно основание, което не е широко известно. Съединените щати са се имунизирали срещу всякакво съдебно преследване. Когато се присъединяват към Международния съд през 1946 година, те поставят условието САЩ да не могат да бъдат съдени въз основа на никой международен договор – става дума за Хартата на ООН, Хартата на Организацията на американските държави, Женевските конвенции. САЩ са имунизирани срещу всяко съдебно производство, възбудено на тази основа. И съдът прие това условие. Например когато Никарагуа заведе дело срещу Съединените щати в Международния съд за терористични атаки срещу Никарагуа, по-голямата част от обвинението отпадна, защото се позоваваше на Хартата на Организацията на американските държави, която категорично забранява агресията, а САЩ не са подвластни на нея и съдът прие този аргумент.  Интересно, но същото се случи, когато Югославия заведе дело срещу НАТО за бомбардировките, мисля пред Международния съд на ООН. Съединените щати се изключиха от делото и Трибуналът се съгласи, тъй като едно от обвиненията бе за геноцид, а когато САЩ най-накрая след 40 години подписаха Конвенцията за геноцида, те го направиха при условие че тя е неприложима към САЩ, и затова съдът основателно освободи САЩ от съдебно преследване. Заложени са правни бариери, в случай че някой дръзне да се опълчи срещу силния. Сигурен съм, помниш, че когато се подписваше Римският договор  и се създаде Международният наказателен съд, Съединените щати отказаха да участват… и нещо повече. Конгресът прие закон, веднага разписан от администрацията на Буш, който даваше на Белия дом правото да нападне Хага със сила, в случай че пред съда бъде изправен американски гражданин. В Европа понякога на шега го наричат Закон за нападение на Нидерландия. Е, у нас той бе приет с ентусиазъм, така че имунизацията протича на много нива. Едно от тях е неспособността да разбираш, както когато отричаш какво се е случило с коренното население на САЩ – просто не го виждаш, дори когато е точно пред очите ти. Пък е и бетонирано със законодателство.    Виж само нападките срещу Китай. Когато Китай направи грешка, най-малката грешка, като злополуките в мините в Замбия, в които участваха китайски компании, и няколко души загинаха – няколко, а не милиони – това се превърна в повод за негативна пропаганда от страна на местната и международната преса. След това трагедията на неколцина, вероятно загинали при минна злополука, изведнъж започва да се сравнява с трагедията на стотиците милиони, избити от западните колониални и неоколониални сили.    През последните сто години се разработиха много усъвършенствани системи за пропаганда, които обсебиха умовете, включително умовете на престъпниците. Затова западните интелектуалци са заслепени. Интересен пример за това, който продължава да ме изумява през годините, е свързан с Източна Европа и източноевропейските дисиденти. Източноевропейските дисиденти като Вацлав Хавел са много известни на Запад, много почитани… и несъмнено са страдали, мнозина са лежали в затвора. От друга страна обаче, това са може би най-привилегированите дисиденти в света. Цялата западна пропагандна система ги обожава. Към никои други дисиденти няма такова отношение. Непосредствено след падането на Берлинската стена се случиха някои поразителни неща, като например в Ел Салвадор: шестима водещи южноамерикански интелектуалци, йезуитски свещеници, бяха жестоко убити в Йезуитския университет от елитен отряд на салвадорската армия, която вече беше избила не знам колко хиляди души.  Елитният отряд се бил завърнал от обучение във военната академия Джон Кенеди в Северна Каролина. Едва пристигнали, по изрична заповед на висшето командване, което е в тясна връзка с американското посолство, били изпратени в университета да избият тези свещеници и всички останали наоколо – така че те убили и прислужницата, и дъщеря є, за да няма никакви свидетели. Точно след този случай Вацлав Хавел пристигна в Съединените щати и изнесе реч пред Конгреса, която бе посрещната с възторжени овации, особено когато описа Съединените щати като стожери на свободата. Това бяха думите му – стожери на свободата, които точно тогава жестоко бяха убили половин дузина от себеподобните му, на място, обитавано от неличности. Без коментар. Всеки, дръзнал да спомене за тази изключително показателна случка, биваше заклеймяван.  Обратното е немислимо. Ако Хавел и половин дузина негови съратници бяха коварно убити от силите за сигурност, обучени и въоръжени от Русия, а след това отец Елакуриа, един от убитите йезуитски духовници, отидеше в Русия да говори пред Думата и да я възхвалява като стожер на свободата… светът щеше да се взриви от възмущение. Но този случай остава невидим, независимо от това колко често се споменава, а ако някога му се обърне внимание, предизвиква само вълна от истерия.  Мисля, че на това се дължи очебийната разлика в поведението на европейските и латиноамерикански интелектуалци. Източноевропейците обикновено са вгледани в себе си. Те казват ние страдахме. Латиноамериканците са доста по-хуманни и интернационални. Немислимо е отец Елакуриа да направи онова, което извърши Хавел. Мисля, че това е резултат от факта, че към тях са се отнасяли сурово, но в същото време са били глезени и превъзнасяни. Въпрос на чест бе за западняците да отидат в Източна Европа и да се срещнат с тях. И аз се опитах – не ми разрешиха, защото не ми издадоха виза. От друга страна, онези, които отидоха в Централна Америка, докато избивахме интелектуалци и безброй други хора, определено не бяха смятани за толкова благородни. По-скоро им се подиграваха и ги наричаха сандалисти.  И още нещо. На няколко километра оттук (Кеймбридж, Масачузетс) има колония на хора от племето на маите, бежанци от Гватемала. И до днес те бягат от отломките, оставени от фактическия геноцид, извършен в планините по времето на Рейгън преди 30 години. Генералът, който е действал тогава, сега е осъден, но никой не споменава за Рейгън, който го хвалеше като човек, изцяло посветен на демокрацията, за жалост, критикуван от правозащитници, предвождани от левичари. Надига се вълна от гняв срещу нелегалната имиграция, но защо бягат тези хора? Е, не можем да погледнем натам, защото ръцете ни са изцапани с твърде много кръв, така че всичко е забравено – Лаос, Камбоджа – хиляди подобни примери.", "date": "2017.10.14", "title": "Ноам Чомски и Андре Влъчек: Как се прикриват престъпленията на Запада"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373861-%D0%B7%D0%B0%D1%89%D0%BE-%D1%81%D0%B0%D1%89-%D0%BD%D0%B0%D0%BF%D1%83%D1%81%D0%BA%D0%B0-%D1%8E%D0%BD%D0%B5%D1%81%D0%BA%D0%BE", "text": "      За втори път от създаването на ЮНЕСКО, САЩ официално обявява, че напуска Организацията на ООН по въпросите на образованието, науката и културата. На 12 октомври новината беше потвърдена от генералния директор Ирина Бокова, която се позова на уведомление на държавния секретар на САЩ Рекс Тилърсън.   В същия ден премиерът на Израел Бенямин Нетаняху възложи на Министерството на външните работи да започне да съставя план за напускане на ЮНЕСКО.   Официалното решение на САЩ беше аргументирано с \"обезпокоеността от нарастващия дълг към ЮНЕСКО, острата необходимост от реформа в организацията и заради продължителната анти-израелска преднамереност на ЮНЕСКО\".     Бокова изрази съжаление заради решението на Вашингтон, като коментира, че е взето \"в момент, в който конфликтите продължават да раздират страните и народите по цял свят\".   Още в сряда Foreign Policy анонсира, че Вашингтон ще напусне организацията. Според информацията - държавният секретар Рекс Тилърсън е взел решението още преди седмици. В края на септември той е предупредил френския президент Еманюел Макрон на среща по време на откриването на Генералното събрание на ООН в Ню Йорк.     58-те страни-членки на Комитета трябваше да номинират новия кандидат за генерален директор на ЮНЕСКО, а изборът - да бъде потвърден на обща конференция на всички страни от организацията в началото на ноември. Foreign Policy посочва, че отлагането на анонса за напускането е направено с цел да се изчака избирането на новия директор.   По време на срещата Макрон се е опитал да договори подкрепа от страна на САЩ за френския кандидат.   За мястото на Бокова претендираха двама фаворити: бившите министри на културата на Франция и Катар,  .   В крайна сметка на последното гласуване в петък -  . Конкуренцията беше деликатна: арабските страни никога не са излъчвали директор на ЮНЕСКО, а Одри Азуле е от еврейски произход. ЮНЕСКО винаги е бил арена на сблъсък и дебати по остри за арабите въпроси, например за статута на Йерусалим, който и Израел, и Палестина смятат за своя столица.   Всъщност, това не е първият случай, в който администрацията на САЩ обявяват решение за напускане на организацията. ЮНЕСКО възниква през ноември 1945 г. по волята на 37 държави-учредителки като организация за защита правата на човека, която работи по каузи, свързани с образованието, науката и културата. Писателят Арчибалд Маклийш е първият американец - член на ръководството на организацията, като той пише и преамбюла към основополагащия й документ.   Тогава структурата представлява по същество създание на западните нации, доминирана от западно финансиране. Образователните системи в Европа по това време преминават през денацификация, а ЮНЕСКО се оказва полезен инструмент за повлияването на този процес. По време на Студената война американските служби гледат на ЮНЕСКО като на защитник на свободното слово в епохата на комунистическата пропаганда.   Ситуацията обаче търпи сериозно развитие през годините. Още през 1974 г. САЩ и ЮНЕСКО влизат в конфликт заради критиките към Израел и признаването на Палестинската освободителна организация. В същата година Конгресът взима решение да прекрати вноските си към бюджета на структурата на ООН.   В началото на 80-те в ЮНЕСКО вече членуват около 160 държави, а факторите в САЩ стават все по-притеснени от това, че тежестта им в организацията вече не е същата, както преди. По-голямата част от новите членове са деколонизирани, нови независими държави от Африка и Азия, които не са толкова склонни да защитават позциите на Запада, колкото тези на Съветския блок. В същото време, САЩ продължава да плаща масивна част от бюджета за работата на ЮНЕСКО.   Аргументите на Тръмп доста напомнят на тези, обявени още през декември 1984 г. по време на Роналд Рейгън: \"   Към юли 1983 г. в ЮНЕСКО вече членуват около 160 държави, а политическите фактори в САЩ стават все по-притеснени от това, че тежестта им в организацията вече не е същата, както преди. По-голямата част от новите членове са деколонизирани, нови независими държави от Африка и Азия, които не са толкова склонни да защитават позциите на Запада, колкото тези на Съветския блок. В същото време, САЩ продължава да плаща масивна част от бюджета за работата на ЮНЕСКО.     САЩ заема обратно мястото си в ЮНЕСКО при мандата на Джордж Буш-младши - президент, който не може да бъде обвинен в твърде меко отношение спрямо глобалистите в ООН. Самата организация играе важна роля за опазването и възстановяването на разрушените културни паметници по време на военните конфликти в Ирак и Афганистан.   Спокойствието в отношенията не издържа твърде дълго. През есента на 2011 г. ЮНЕСКО прие в състава си частично признатата Палестинска автономия - решение, което беше подкрепено от 107 държави срещу 14 против и 57 въздържали се. Още в същия ден - 31 октомври, САЩ обяви, че в знак на протест ще прекрати годишните си вноски в бюджета на ООН. По това време Вашингтон беше на първо място като източник на финансиране за организацията - 22% от бюджета или 80 млн. долара на година.   През 2017 г. Израел също намали размера на вноските си, като предупреди, че може да спре финансирането на ЮНЕСКО изцяло, след като организацията обяви стария град на Хеброн за част от световното културно наследство, но не за Израел, а за Палестина.     За ЮНЕСКО проблемът не е свързан с проблеми на финансовата издръжка, доколкото организацията се адаптира към липсата на американските вноски преди няколко години. Бюджетът за 2016/2017 г. е в размер на 667 млн. долара. Оттеглянето на САЩ - постоянен член на Съвета за сигурност на ООН - обаче ще доведе до последствия за авторитета и ефективността на организацията.   С днешна дата в състава на ЮНЕСКО влизат 195 държави, като скоро в състава се очаква да бъде включено Косовo. Палестина е последната страна, присъединена към структурата по време на мандата на Ирина Бокова.    ", "date": "2017.10.14", "title": "Защо САЩ напуска ЮНЕСКО"}
{"url": "http://www.classa.bg/%D1%81%D0%B2%D1%8F%D1%82/item/373853-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D1%81%D1%8A%D0%B7%D0%B4%D0%B0%D0%B2%D0%B0-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D0%BC%D0%B8%D0%B3%D0%BD%D0%BE%D0%B2%D0%B5%D0%BD-%D0%B3%D0%BB%D0%BE%D0%B1%D0%B0%D0%BB%D0%B5%D0%BD-%D1%83%D0%B4%D0%B0%D1%80", "text": " предаде     Съобщението на представителя на Министерството на отбраната на Русия Александър Емелиянов.   Реализирайки концепцията за съвместно използване на настъпателни и отбранителни въоръжения, Пентагонът пристъпи към създаването на перспективни ударни комплекси за мигновен глобален удар.     Това заяви Емелянов по време на първото заседание на комитета към Генералната асамблея на ООН.   Той отбеляза, че «при неядрени съоръжения тези комплекси трябва да решат задачите, които днес са възложени на стратегическите ядрени сили».   Очевидна е взаимовръзката по разполагането на системите за ПРО и създаването на средства за мигновен глобален удар. При нанасянето на «разоръжаващ» удар по обектите на руските и китайските стратегически ядрени сили значително нараства ефективността на американските системи на ПРО, каза Емелянов.   Според Емелянов, «възможностите на огневите средства на системите на ПРО но САЩ с отчитане на тяхната модернизация представляват заплаха за руския потенциал за сдържане».   Емелянов отбеляза, че американската система заплашва също безопасността в космоса.   Противоракетните възможности на американците са на ново ниво в резултат на натрупването на нискоорбитални системи за откриване: данните се предават от спътник на борда на противоракетните, добави той.  ", "date": "2017.10.14", "title": "Пентагонът създава средства за мигновен глобален удар"}
{"url": "http://www.classa.bg/%D1%81%D0%B2%D1%8F%D1%82/item/373854-%D1%80%D1%83%D1%81%D0%BA%D0%B0%D1%82%D0%B0-%D0%B3%D0%BE%D0%BB%D0%B3%D0%BE%D1%82%D0%B0-30-%D0%BC%D0%BE%D0%BD%D0%B0%D1%85%D0%B8%D0%BD%D0%B8-%D0%BF%D1%80%D0%BE%D1%82%D0%B8%D0%B2-%D0%B5%D0%B2%D1%80%D0%B5%D0%B9%D1%81%D0%BA%D0%B0%D1%82%D0%B0-%D0%B0%D0%BD%D1%82%D0%B8%D1%85%D1%80%D0%B8%D1%81%D1%82%D0%BE%D0%B2%D0%B0-%D0%B2%D0%BB%D0%B0%D1%81%D1%82", "text": "Лятото на 1929 г., в концлагера на о. Соловки, докараха етап с около 30 монахини. Предполага се, че мнозинството от тях са от Шамординския женски манастир, намиращ се близо до знаменитата Оптинска пустиня. Те не бяха поместени в общия женски корпус, а ги държаха отделно.   При самото им пристигане се разиграл тежък инцидент. Когато, както бе прието, започнали да ги проверяват и разпитват, за съставяне на формуляр, те отказали да дават т.н. “установъчните данни” за себе си, и не отговаряли на въпросите за фамилиите и имената си, за годината и мястото на раждане, за образованието, професиите, съдимостта и члена по който са обвинени, размера на присъдата, и т.н.  На въпросите за фамилиите, те отговаряли само с: “майка Мария, майка Анастасия, майка Евгения” и т.н. а на останалите въпроси изобщо не отговаряли. След викове и заплахи срещу тях, започнали да ги бият, но тогава те напълно млъкнали и престанали да казват, даже и имената си.     Вкарали ги в карцер, мъчили ги с глад и жажда, с безсъние, с побои и члено-вредителство, т.е прилагали над тях почти всички способи за “въздействие”, но те оставали непреклонни в упорството си, и даже посмели да откажат всякакъв вид принудителен труд (много рядък случай в концлагерите).   След известно време, мен, осъден на затвор, лекар, заедно с професора, доктор Жижиленко (който бил докаран в Соловки, за това, че като главен лекар на Таганцовския затвор в Москва, тайно приел монашество и станал епископ), ни извикаха при началника на санитарното отделение, където бе и началникът на целия лагер, и конфиденциално поискаха от нас, да освидетелстваме медицински тези монахини, като намекна, че, ако е възможно, е желателно да ги признаем за нетрудоспособни, за да могат да имат официално основание, да ги освободят от тежък принудителен физически труд, който те не искали да вършат.     За пръв път в историята на Своловецкия концлагер, администрацията изпадаше в такова затруднено положение. Обикновено, с отказващите тежка работа, (а това се случваше по-често с криминалните престъпници) постъпваха рязко и жестоко: след жесток бой, ги пращаха в наказателния остров Анзер, откъдето никой не се връщаше жив. Понякога проблема се ограничаваше с карцер в “Секирката” (Секирната планина, – известна местност на о. Соловки). След 2-3 месеца пребиваване в този карцер, върналите се живи от там, ставаха меки като “коприна” и вече никога не отказваха работа. Но защо монахините-бунтовнички, не ги пращаха, ни в Анзер, ни в Секирката, – не беше ясно.   След като излезе началника на лагера, ние лекарите, попитахме по този въпрос началника на санитарното отделение /- лекар, който, след отбиване на присъдата в лагера, за някакво криминално престъпление, остана в лагера “волнонаемен” и заемаше длъжността, началник на санитарната част/.   Той ни обясни, че с монахините “работата е сложна”, защото мълчаливият им, и сдържан протест съвсем не приличаше на протестите, които понякога си позволяваха криминалните престъпници. Последните обикновено устройваха скандали, викаха и хулиганстваха. А тези мълчаливи, прости, смирени и необичайно кротки монахини, не издадоха ни един вик и нито една дума с оплакване.   “Те са фанатични мъченици, като че, търсещи страдания” – разказваше началникът на санитарното отделение, – “като някакви психопатки-мазохистки, но… започнахме непоносимо да ги съжаляваме… Аз не можех да понасям смирението и кротостта им, с които те понасяха “страданията”… А и не само аз… – Владимир Егорович (началникът на лагера) също не можа да го понесе. Той даже се скара с началника на информационно-следственния отдел… И затова иска някак да смекчи и уреди тази работа. Ако вие ги признаете негодни за физически труд, те ще бъдат оставени на мира”.   “Аз моля да бъда освободен от тази комисия” – каза професорът Жижиленко, “Аз самият съм монах, и не бих искал да преглеждам жени, още повече – монахини…”       Те бяха около 30 монахини, и всичките си приличаха една с друга, и на възраст също всичките бяха, като че, на “вечните 30 години”, макар несъмнено да имаше и по-млади, и по-стари. Всичките бяха, като отбрани, красиви руски жени, с умерена грациозност, със здраво и хармонично телосложение, чисти и здрави, като бели гъбки, не засегнати от никаква прекаленост. На всички в лицата им имаше нещо от изражението на скърбящата Богородица, и тази скръб беше толкова възвишена и сдържана, и като че, малко срамежлива…   Това бяха руски, и то, най-добрите руски жени, за които поетът Некрасов е казал:   “Препускащ кон ще спрат,  и в горяща къща ще скочат”.   И които той определи, като “всичко понасяща многострадална майка на руското племе”.   Тези монахини бяха прекрасни. Не можеше да не им се любуваш. В тях го имаше и цялото очарование на неразпиляната “вечна женственост”, и цялата прелест на неизживяното майчинство, и същевременно, нещо от естетичното съвършенство на хладния мрамор на Венера Милоска и, главното, – удивителна хармония и чистота на духа, възвишаваща телесния им облик, до духовна красота, която не можеше да предизвиква други чувства, освен дълбоко умиление и благоговение.   “За да не ги смущавам, по-добре да си отивам, докторе” – каза срещналият ме началник, който трябваше да присъства, като председател на медицинската комисия.   Очевидно, и до чекистската душа, някак си се докосна завладяващата скромността и целомъдрие, излъчвано от тези монахини. И аз останах сам с тях.  “Здравейте майчици” – низко им се поклоних аз. А те мълчаливо ми отговаряха с дълбок поясен поклон. “Аз съм лекар, изпратен да ви освидетелствам”…   “Ние сме здрави, и не ни трябват свидетелства” – прекъснаха ме няколко гласа.   “Аз съм вярващ, православен християнин и съм тук, по църковно дело.”   “Слава Богу” – отговориха ми пак няколко гласа.   “За мен е разбираемо вашето смущение, но аз няма да ви преглеждам…, – казах аз, – Вие само ми кажете, от какво се оплаквате, и аз ще ви определя степента на трудоспособност”…   – “Ние от нищо не се оплакваме. Здрави сме”.   – “Но нали, без определена категория трудопособност, вас може да ви изпратят на необикновено тежка, физическа работа”…   – “Ние, така и така, няма да работим, – ни тежка, ни лека работа”.   – “Защо?” – учудих се аз.   – “Защото ние няма да работим за антихристовата власт”…   – “Какво говорите”, – завълнувах се аз, “нали тук на Соловка има много епископи и свещеници, изпратени тук за изповедничество, и всички те работят, кой, както може. Ето, например, епископ Виктор Вятски работи счетоводител в канатфабриката, а в “Рибзверпрома” работят много свещеници. Те плетат мрежи… Нали това е апостолският занаят. В петъците те работят по цяло денонощие, за да си изпълнят задълженията си предсрочно, и така да се освободят за молитви, – вечерта в събота и сутринта в неделя”…   – “Ние не ги осъждаме. Никого не осъждаме”, – отговори една от по-старите монахини, “Но ние няма да работим принудително, за антихристовата власт”.   – “Добре, тогава, без да ви преглеждам, ще ви напиша някакви диагнози и ще сложа заключение, че на сте способни за тежка работа… На всички вас ще ви дам 2-ра категория трудоспособност”…   – “Не, не е нужно. Простете ни, но тогава ние ще сме длъжни да кажем, че сте написали неистина… Ние сме здрави, можем да работим, но не искаме, и няма да работим за антихристовата власт, макар и да ни убият за това”…   – “Те няма да ви убият, а ще ви измъчат” – шепнешком, рискувайки да ме подслушат, казах аз, с душевна болка.   – “Бог ще помогне да претърпим и мъченията” – също така тихо, каза една от монахините, най-младата.   На мен очите ми се напълниха със сълзи и в гърлото ми заседна буца.   Мълчейки, аз има се поклоних… Искаше ми се, да им се поклоня доземи и да им целувам краката…….   След седмица при нас в килията на лекарите от санитарната част, дойде комендантът на лагера и между другото каза:   “Намъчихме се с тези монахини… Но сега, все пак, се съгласиха да работят: шият и обшиват одеяла за централния лазарет. Само че поставиха условие, мършите, всички да са заедно и тихичко да си пеят по време на работа, псалми някакви… Началникът на лагера разреши. И ето, сега те пеят и работят”.   Изолирани бяха тези монахини, дотолкова, че ние лекарите от санитарната част, ползващи се с относителна “свобода” на придвижване из лагера, въпреки нашите “връзки” и “познанства” с всичките видове “началници”, – дълго време не можехме да получим никакви известия за тях.   И чак след месец получихме известие.   Петото действие от трагедията на монахините беше такъв.   В едно от етапните отделения на Соловки бил докаран един свещеник, който се оказал духовник на някои от монахините. И макар общуването между духовния отец и неговите духовни чада, да изглеждаше напълно невъзможен, в условията на концлагера, – на монахините, по някакъв начин им се удало, да попитат своя наставник, за съвет и указания.   Същността на въпроса им била в това: Нали ние сме докарани в лагера за страдания, а на нас тук ни е хубаво. Заедно сме, пеем молитви, работим работа, по душа: шием одеяла за болни… Правилно ли постъпваме, че сме се съгласили да работим, в условията на антихристовата власт, в лагерите? Не следва ли ние, и от тази работа да се откажем?   Духовникът им се оказал още по-фанатичен, от духовните си дъщери, и им отговорил с категорична забрана, да работят и тази работа.  И монахините се отказали от всякаква работа.   Началство узнало, кой е виновен за това, и разстреляли свещеника. Но когато съобщили това на монахините, – те казали: “Сега вече никой не може да ни освободи от неговата забрана”. Тогава началството изгубило всякакво търпение и останело.  Монахините ги разделили една от друга, и по единично ги откарали на някъде. Няма никакви вести от тях, и въпреки всичките ни старания, ние не можахме да научим нищо повече.   Те погинаха, без всяка следа.   Минаха вече много години след тези събития.   В обектива на времето, много неща се поизгладиха, позабравиха се и се тушираха, но образите на тези монахини стоят пред мен, до болка ярко, и винаги предизвикват едно и също чувство.   Разбирайки прекрасно, че техните постъпки бяха крайно фанатични, и да се съглася напълно с тях, би било равносилно да осъждам мъчениците-изповедници, погинали, работейки в концлагерите, – но в същото време, не мога да не се преклоня пред твърдата им позиция, да откажат от работа, под антихристовата власт, и виждам в този отказ най-силния от всички протести против болшевизма. Да беше имало във всички руснаци, поне капка такъв протест, – болшевизма нямаше да просъществува.      ", "date": "2017.10.14", "title": "Руската голгота! 30 монахини против еврейската антихристова власт"}
{"url": "http://www.classa.bg/%D1%81%D0%B2%D1%8F%D1%82/item/373855-%D1%80%D1%83%D1%81%D0%B8%D1%8F-%D0%BF%D1%83%D1%81%D0%BA%D0%B0-%D0%BD%D0%BE%D0%B2%D0%B8-%D0%B1%D0%B0%D0%BD%D0%BA%D0%BD%D0%BE%D1%82%D0%B8", "text": "Засега нови са номиналите от 200 и 2000 рубли.   Вероятно нов номинал ще има и банкнотата от 5 000 рубли.   Руските медии и икономисти не свързват новите банкноти с инфлацията и дефицита в бюджета.   Официално за 2017 г. тя е рекордно ниска, като например през август е с най-малки стойности за последните 5 години.   Миналата година беше 7,2%.   За сравнение – през 2009 г. беше над 14%.   Освен това тази година руската централна банка смъкна основната лихва с 1 пункт до 9% годишно.  *****  Вероятно банкнотите нямат връзка с макроикономическите и финансови показатели.    Но ще отбележа, че през 2016, 2015 имаше спад в брутния вътрешен продукт (БВП), а предишните няколко години растежът беше минимален.  По-обезпокояващият фактор е дефицитът в бюджета, който за последните две години от 1% от БВП нарасна над 3% до почти 4%  За тази година обаче оптимизмът се завръща и се очаква руската икономика да отбележи ръст.    ", "date": "2017.10.14", "title": "Русия пуска нови банкноти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373856-%D1%8E%D0%BD%D0%BA%D0%B5%D1%80-%D0%B4%D0%B0%D0%B2%D0%B0-%D1%82%D0%B0%D0%B9%D0%BD%D0%B0-%D0%B2%D0%B5%D1%87%D0%B5%D1%80%D1%8F,-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B5-%D0%BF%D0%BE%D0%BA%D0%B0%D0%BD%D0%B5%D0%BD%D0%B0", "text": "            Целта на сглядата е не да пийнат и да хапнат за сметка на Съюза, а  за намаляване на напрежението в ЕС. Това разпространи агенция „Ройтерс“, която се е добрала до писмото, адресирано до лидерите на Полша, Унгария, Чехия и Словакия. То е пратено на 2 октомври, а в него  Юнкер пише, че единството на ЕС е от „първостепенна важност“ за всички държави-членки.   Тайната вечеря ще се състои на 18 октомври в Брюксел с цел „заглаждане на някои противоречия“. А противоречията всички ги знаят. Страните от Вишеградската четворка се противопоставят непрекъснато на решения, спуснати „отгоре“ и не се подчиняват сляпо. Те първо бранят интереса на страната си, а след това този на ЕС, което в очите на големите е чисто светотатство.   Прага и Братислава отговарят на Брюксел с по-умерен, но категоречин тон, а Варшава и Будапеща  влизат в тежки спречквания  с Европейската комисия и едновременно с това  с Германия и Франция. Четирите държави са „непослушните деца“ на съюза и непрекъснато отстояват интересите си. Особено Орбан, който е  е на път да прекрати членството на Унгария в ЕС, но да запази Унгария независима и без диктат отвън.   Полша и Унгария не одобряват и категорично отказват да изпълняват програмата  на ЕС за разселване на бежанци в страните членки. Те не са допуснали нито един бежанец, „спуснат“ отгоре, дали са гражданство само на един, не желаят да  заселват на територията си ислямисти под предлог, че това ще подстави на карта сигурността на страните им,  не признават върховенството на закона на ЕС и слагат на първо място собствените си закони.     Между тях и Брюксел има неразбирателство и за правилата на пазара на труда, за вноса на некачествени хранителни стоки, за двойните стандарти, а Полша дори заплаши, че ще спре целия внос, докато гражданите й не бъдат третирани като равни с другите европейци.  Четирите страни твърдо отказват и да бъдат втора писта в „Европа на две скорости“.   На тази вечеря Борисов не е поканен. Нищо, че се водим страна от бившия източен блок и сме твърдо във втората писта. Защо да  го канят, като ние сме съгласни с всичко?   България е най-послушният член на ЕС и винаги козирува, каквото и да й наредят.   Бежанци – бежанци.   Строим лагери и готово. В София по улиците клечат странни брадати типове, пушат, гледат свирепо след жените, ама това си е нормално.   Стоки – стоки.   Каквото ни дадат, това продаваме в магазините.   Ама било по-скъпо?   Ама било по-некачествено?   Щом ЕС така са решили, няма тън мън.   Наши работници спят в бараки и работят по 14 часа на ден.   Ама работят в Англия и Италия! Смеем ли копче да кажем?   ЕС иска да вдигаме пенсионната възраст.   Готово! Веднага!   Ако трябва ще изровим хора от гробищата да не се скатават и ще ги пратим да доработват. Винаги готови!   Винаги съгласни!   Лекарствата ни са по-скъпи, храната също, токът скача непрекъснато, заплатите и пенсиите са най-ниски, раздадохме страната на чужди компании, заменихме си армията с полигони на НАТО, а в ЕС са доволни.   Козируваме и мълчим.   Тогава защо да ни канят на вечеря?   Те скоро и на срещи няма да ни канят и ще ни свеждат заповедите си по телефона.   А ние пак ще мълчим!   Какво щастие за ЕС, че ИМА  такава държава!  ", "date": "2017.10.14", "title": "Юнкер дава тайна вечеря, България не е поканена"}
{"url": "http://www.classa.bg/%D1%81%D0%B2%D1%8F%D1%82/item/373852-%D1%82%D1%80%D0%B8%D0%BC%D0%B0-%D1%80%D1%83%D0%BC%D1%8A%D0%BD%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%B3%D0%BE%D1%80%D1%8F%D1%82-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D1%80%D1%83%D0%BF%D1%86%D0%B8%D1%8F", "text": "Трима министри от правителството на Румъния ще се разделят с постовете си. И за тримата има подозрения за корупция, а формалният повод е преструктуриране на кабинета, доминиран от Социалдемократическата партия.   Самият лидер на социалдемократите Ливиу Драгня не можа да стане министър-председател, тъй като има присъда, а законът в Румъния не позволява осъждани да заемат висши държавни постове.     Оставки ще подадат вицепремиерът и министър на регионалното развитие Севил Шайдех, делегираният министър за еврофондовете Рована Плумб и министърът на транспорта Александру-Ръзван Кук.   По-рано тази седмица премиерът Михай Тудосе заяви, че обвиненията в корупция срещу Шайдех и Плумб му създават проблеми с Европейската комисия.   “Съществуват и реалност, и начинът, по който тя се възприема. Реалността е презумпцията за невинност, но възприемането в Брюксел е съвсем различно”, каза той.   И срещу двамата министри се води разследване от антикорупционните органи на Румъния.", "date": "2017.10.14", "title": "Трима румънски министри горят заради корупция"}
{"url": "http://www.classa.bg/%D1%81%D0%B2%D1%8F%D1%82/item/373846-%D0%BA%D0%BE%D0%BB%D1%83%D0%BC%D0%B1-%D0%B3%D0%B5%D1%80%D0%BE%D0%B9-%D0%B8%D0%BB%D0%B8-%D0%B7%D0%B0%D0%B2%D0%BE%D0%B5%D0%B2%D0%B0%D1%82%D0%B5%D0%BB", "text": "През октомври 1492 година генуезкият мореплавател Христофор Колумб открива \"Новия свят\". Затова и всяка година през октомври на много места се провеждат пищни чествания. Мнозина обаче, най-вече в Латинска Америка, свързват Колумб с началото на една мрачна ера. Защото именно неговото дело поставя началото на испанската колонизация на американския континент. За местното население това е време на геноцид и дългогодишно потисничество. Затова и Денят на Колумб си остава много оспорван. Въпреки това той продължава да бъде честван - макар и под различни имена.   В САЩ тържественото честване на Колумб има дълга традиция. Още в края на 18 век по източното крайбрежие са се провеждали чествания. Официално Денят на Колумб се празнува от 1909 година, а от 1968 той е плаващ национален празник, който се отбелязва винаги на втория понеделник от месец октомври. Най-пищни са тържествата в Ню Йорк, където се провеждат паради и улични шествия.         Но и в САЩ Денят на Колумб е оспорвано събитие. В някои щати той вече се чества като \"Ден на местното население\" или \"Ден на коренните американци\".    Целта е да се обърне повече внимание на жертвите на колонизацията, вместо да се героизира делото на Колумб, поставило началото на бруталното подчиняване на местното индианско население. И през тази година на много места в САЩ статуите на Колумб бяха боядисвани с червена боя - като символ на пролятата кръв.     Колумб е извършвал завоеванията си по поръчение на испанската корона. С откриването на Америка за Испания започва нова ера - епохата на испанската колонизация. Много испанци и до днес празнуват този ден като \"Dia de la Hispanidad\" - Ден на испанството. От 1987 година той е национален празник и официално се казва \"Fiesta Nacional de Espana\".     Тазгодишните празненства са засенчени от кризата с Каталуния. Обикновено на този ден се развяват хиляди испански знамена - като символ на испанското единство. Този път обаче те са по-скоро протест срещу заплахата от отцепване на Каталуния.     В някои латиноамерикански страни наричат празника \"Ден на расата\". Което е много оспорвано. На някои места вече беше постигнато известно преосмисляне - фокусът се измества от героя Колумб и великата сила Испания към собствената история и култура.   Във Венецуела, например, от 2002 година насам празникът се нарича официално \"Dia de la Resistencia Indigena\" - Ден на местната съпротива. В Аржентина той се отбелязва като Ден на културното многообразие, в Боливия е честван като Ден на деколонизацията, в Еквадор е известен като Ден на интеркултурността, а в Чили - като Ден на откриването на двата свята.", "date": "2017.10.14", "title": "Колумб - герой или завоевател?"}
{"url": "http://www.classa.bg/%D1%81%D0%B2%D1%8F%D1%82/item/373847-%D1%81%D1%8F%D0%BA%D0%B0%D1%88-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8%D1%8F%D1%82-%D0%B5-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B8%D1%8F%D1%82-%D0%B5%D0%B7%D0%B8%D0%BA", "text": "        Вестник „Зюддойче Цайтугнг\" цитира ново изследване на Британския съвет, от което става ясно, че когато са на почивка в чужбина, повече от половината британци сочат с пръст върху менюто, за да не им се налага да изрекат някоя дума на чужд език. Други 15% от анкетираните пък заявяват, че в чужбина влизат само в британски ресторанти или в заведения за бързо хранене, за да избегнат не само досега с чуждата кухня, но и контакта с местните хора.   Нищо чудно тогава, че що се отнася до познанията по чужди езици, британците се нареждат на последно място в Европа. От десетилетия насам има различни инициативи, които си поставят за цел да променят този факт, отбелязва по-нататък \"Зюддойче Цайтунг\", но добавя, че всички тези усилия си остават безплодни. Включително и поради обстоятелството, че толкова много хора по цял свят владеят английски.   Последната анкета на Британския съвет показва още, че британците в чужбина неизменно се придържат към следната тактика, когато местните не ги разбират: продължават да им говорят на английски, но по-бавно и на по-висок глас. А най-куриозният резултат от анкетата е, че в такива ситуации 15% от британците започват умишлено да говорят на развален английски с чуждестранен акцент - с надеждата, че така ще бъдат разбрани по-добре.   Британците, които все пак се подлагат на мъчението да изучават някой чужд език, предпочитат най-вече френския. На второ място, но с голяма разлика, се нарежда немският език. През последните 20 години обаче броят на британските ученици и студенти, които са изучавали френски или немски, е намалял с 30 до 50 на сто, пише „Зюддойче Цайтунг\".   Британският съвет изхожда от предположението, че недостатъчните познания по чужди езици причиняват огромни загуби на британската икономика - около 48 млрд. паунда годишно. Може би тъкмо поради това бившият премиер Дейвид Камерън призова през 2013 британските ученици да изучават мандарин. Аргументът му: с оглед на икономическата мощ на Китай това щял да бъде езикът, на който ще се сключват сделките на бъдещето.", "date": "2017.10.14", "title": "Сякаш английският е единственият език"}
{"url": "http://www.classa.bg/%D1%81%D0%B2%D1%8F%D1%82/item/373848-%D1%82%D0%B0%D0%BC-%D0%B2%D1%81%D0%B5%D0%BA%D0%B8-%D0%B8%D0%B3%D1%80%D0%B0%D0%B5-%D0%B4%D0%B2%D0%BE%D0%B9%D0%BD%D0%B0-%D0%B8%D0%B3%D1%80%D0%B0", "text": "          Покойният Вулф Бернотат, който години наред бе шеф на енергийния концерн \"Еon\", е изпитал комуникационния проблем на испанците на собствен гръб. В Испания всеки играе двойна игра - и в личния, и в професионалния живот. И никой не бива \"наказван\" за това. \"Не лъжи\" не е задължителна част от възпитанието на децата. Нито пък лицемерието е смятано непременно за лоша черта.   Бернотат, който е германец, пристига в Испания през 2006 година - с намерението да погълне конкурентната фирма \"Endesa\", която вече беше получила предложение и от каталунската \"Gas Natural\". В хода на преговорите с \"Endesa\" Бернотат свали честно всички карти на масата. От другата страна обаче играчите заложиха на покер, отчасти напълно умишлено, отчасти - за да печелят време, защото са нямали план или просто защото не са искали да вземат бързо решение. След дълга и тежка битка, в която неочаквано се появиха и други играчи, германецът се отказа. А една от главните причини за това беше, че той просто не разбираше испанците.     В Испания не само чужденците имат проблем с комуникацията. И самите испанци често не се разбират помежду си. Нерядко там се казва едно, а се има предвид нещо съвсем друго. Колко неефикасна е тази форма на комуникация виждаме и от сегашната криза в Каталуния, която се превръща все повече в сюрреалистична. Така например в местния парламент в Барселона каталунският премиер Карлес Пучдемон провъзгласи независимостта на Каталуния и малко след това я отмени.     Мадрид реагира на объркващата му реч с изказване на испанския премиер. И първото изявление на Мариано Рахой в парламента след незаконния референдум на каталунците от 1-ви октомври обаче бе много неясно и постави много въпроси. Рахой непрестанно повтаря: референдумът беше незаконен, ние действахме правилно, а независимост няма да има. На този фон някои испански медии интерпретират това по следния начин:    \"Член 155 от испанската конституция, предвиждащ отмяната на автономията, се активира, но на първо време няма да бъде прилаган цялостно\". Други предполагат, че Рахой изчаква първо да види какъв ще бъде отговорът на другата страна. За това говори и призивът му към Пучдемон да каже дали е провъзгласил независимост или не е. Пък след това ще видим.   Липсата на прямост и прозрачност в испанската култура, но и отсъствието на самоотговорност и критичност, които очевидно не са част от общото възпитание в тази страна, води дотам, че и политиците не са в състояние да водят спорове делово. И те предпочитат да затварят очи и да обръщат гръб - такава е наложилата се практика в Испания.   В случая с каталунския конфликт това допринася за засилването на всеобщата несигурност, което гони най-вече бизнеса от региона, а в някои случаи дори и от Испания. След редица регионални фирми, концерни и банки, вчера и френската застрахователна компания AXA обяви, че се мести - в Билбао. Според информация от редиците на каталунските кредитни институции Caixabank и Sabadell, които също се изнесоха от Каталуния, бягството на капитали е в пълен ход. Те говорят и за бойкот на каталунските стоки.     В продължение на години галисиецът Мариано Рахой предпочиташе да си затваря очите пред сгъстяващите се облаци над Каталуния. А днес вече е станало прекалено късно за диалог. Все пак Рахой е длъжен да го търси, освен ако не иска сам да подпише политическата си смърт. Опозицията в парламента, както впрочем и международната общност, които добре видяха какво стори полицията на 1-ви октомври в Барселона, очакват от него точно това - диалог с каталунците.   Мариано Рахой знае, че трябва да престане да се държи като галисиец - за галисийците се твърди, че не могат да вземат трудни решения. Испанският премиер трябва най-накрая да заеме позиция. Не е достатъчно само да надигне глава, както направи вчера. Той трябва да се изправи лице в лице с конфликтите в неговата страна, а не както досега да се крие малодушно зад испанската конституция. Рахой трябва да реформира тази конституция, ако иска да остане начело на правителството.", "date": "2017.10.14", "title": "Там всеки играе двойна игра"}
{"url": "http://www.classa.bg/%D1%81%D0%B2%D1%8F%D1%82/item/373849-%D0%B1%D0%B5%D0%B7-%D1%80%D1%83%D1%81%D0%BA%D0%B8,-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B8-%D1%81%D0%B8%D0%B5-%D0%B2-%D0%B3%D0%BE%D1%80%D0%BD%D0%B8%D1%82%D0%B5-%D0%BA%D0%BB%D0%B0%D1%81%D0%BE%D0%B2%D0%B5", "text": "          Петро Порошенко владее изкуството да се представя в добра светлина на международния подиум. В четвъртък украинският президент се обърна към Парламентарната асамблея на Съвета на Европа и повтори онова, което по принцип винаги казва в чужбина: Украйна напредва с реформите, въпреки че Киев е принуден да води борба на два фронта – на военния в Донбас срещу сепаратистите, спонсорирани от Русия, и на фронта на реформите, където, хмм... среща известни трудности.   Потвърждението на последното дойде от Съвета на Европа - след като Порошенко вече беше отпътувал от Страсбург. С голямо мнозинство депутатите удариха на Украйна звучна плесница - тъкмо заради един закон от пакета с реформи. С този закон Киев се опитва да промени из основи училищното образование в страната, да го модернизира, да въведе по-добро заплащане на учителите и да увеличи часовете по важните предмети. На този закон всички щяха да ръкопляскат, стига да го нямаше съмнителният член 7, уреждащ езиците, на които се преподава. Сега Съветът на Европа заяви, че законът \"не гарантира справедливия баланс\" между официалния украински език и езиците на националните малцинства.   Законът вече предизвика бурни протести в Румъния и Унгария. С по-приглушени тонове го разкритикуваха още Полша, България и Словакия. Все държави, които пряко или косвено са съседи на Украйна и имат свои малцинства в тази голяма страна. Каква беше причината? Законът забранява в горните класове такива важни предмети като история или физика да се преподават и на езиците на малцинствата. На унгарски, румънски или руски вече е разрешено да се преподава единствено в основните училища. А в по-горните класове определени предмети може да се изучават на английски или пък на някой друг от официалните езици в ЕС.   Скритата цел на закона е ясна. В Страсбург естонският депутат-либерал Андрес Херкел казва в тази връзка: \"Очевидно е, че най-вече рускоезичното малцинство ще пострада в резултат от този закон.\"   В Москва, откъдето се дърпат конците на необявената война срещу Украйна, вече доволно потриват ръце. В двете камари на руския парламент се чуват гласове, че украинският закон е \"геноцид\" срещу руското малцинство. Засега Кремъл очебийно се държи настрана – и навярно с наслада наблюдава как страните-членки на ЕС Унгария и Румъния нападат Украйна и се тресат от морално възмущение. Но пък точно тези две страни да трупат капитал за сметка на източната си съседка? Това вече прилича на фарс.     Защото от гледна точка на Брюксел Румъния е синоним на корупция и лошо управление, а Унгария се води \"трудно дете\" заради авторитарните тенденции. Наблюдателите вече предупреждават, че ако остане в сегашния си вид, новият закон може да предизвика сепаратистки пориви в Западна Украйна. А в съседните държави, които сега толкова се възмущават, дебнат достатъчно националисти-подстрекатели, които само това и чакат.   Все още не всичко е изгубено, все още международна комисия проучва евентуалните последици от новия украински закон. Окончателната ѝ оценка няма да бъде оповестена преди декември. Това означава, че Украйна все още има време да разопакова пакета с реформите и да промени законите. Вярно, че в момента в Киев не се усеща дори и полъх от духа на европейските основни свободи, но би било същинска политическа глупост без нужда да превърнеш всичките си съседи във врагове.", "date": "2017.10.14", "title": "Без руски, български и сие в горните класове?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373850-%D0%BA%D0%B0%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D0%B2%D1%8A%D1%80%D0%BD%D0%B5-%D1%80%D0%BE%D0%BC%D0%B8%D1%82%D0%B5-%D0%B2-%D1%83%D1%87%D0%B8%D0%BB%D0%B8%D1%89%D0%B5", "text": "          Малки армии от учители, социални работници и полицаи шетат из България, натоварени с Херкулесова задача: да се опитат да убедят десетки хиляди ромски родители да изпратят децата си на училище. Всичко това е част от нова държавна инициатива, целяща да намали нарастващата неграмотност и големия брой тийнейджърски бременности сред ромите в България, които представляват около 10% от седеммилионното население на страната. Така започва репортажът на агенция Франс прес (АФП) от пловдивския квартал Столипиново, наречен от автора \"най-голямото ромско гето в България\".   АФП цитира българския министър на образованието и науката Красимир Вълчев, според когото около 130 хиляди деца в България не ходят на училище, а повечето от тях са ромчета. За да се пребори с явлението, правителството е създало над хиляда специални екипа, които обикалят страната: техните специалисти имат за задача да се срещат и разговарят с ромските семейства в най-бедната страна-членка на ЕС. Една непосилна битка, както се е уверил и самият автор на репортажа, който е придружавал един от екипите. От общо седем посетени адреса в Столипиново само една майка била съгласна да разговаря с неканените гости. \"Ще запишем детето на училище, ако баща му не ни повика обратно в Германия\", уверила Зати Маринова, сочейки 10-годишния си син Орлин.   Съпругът на Маринова, както и много други роми предпочитат да опитат късмета си в някоя от по-богатите страни от ЕС, търсейки някакво препитание и бягайки от мизерията в гетото, посочва АФП. \"Много деца напускат училище, защото трябва да помагат на семейството си\", казва социологът Алексей Пампоров, цитиран от агенцията. \"Момичетата се грижат за по-малките си братчета и сестричета, а момчетата се трудят заедно с бащите си, например по строежите\", допълва той.     Има и много случаи, когато екипите заварват родителите у дома, но те не им отварят вратите, защото не желаят да разговарят с тях. \"Децата, които търсим, може да са зад всяка една от тези врати. Но много родители са подозрително настроени спрямо непознатите\", казва Теодора Крумова от ромската правозащитна организация \"Амалипе\".   В България дискриминацията спрямо ромите избуя след краха на комунизма през 1989 година. Днес ромите са силно маргинализирано малцинство. Около 22 процента от тях са неграмотни и едва 9% завършват средно образование, макар то да е задължително. А, според едно актуално изследване, много от тях не говорят български.   Експертите виждат пряка връзка между необразоваността и високия брой на бременностите сред младите ромски момичета. Само през миналата година са се родили около шест хиляди бебета от непълнолетни майки, с което България държи едно от първите места в ЕС по този показател.    За да се справи с проблема, управляващата коалиция от консерватори и крайни националисти реши да заложи на метода с моркова и тоягата: от една страна властите предлагат на ромските семейства известни облекчения за закупуването на учебни пособия или пък помощ за намирането на работа - силен коз сред ромската общност, измъчвана от години от бедност и безработица, изтъква авторът на статията. В същото време София заплашва да въведе глоби или да спре някои социални плащания за родителите, които отказват да изпращат децата си на училище. А националистите дори настояват за криминализиране на деянието.   АФП уточнява, че националната кампания, в чиито екипи са включени над 11 600 специалисти, стартира в началото на септември. В материала се изтъква също така, че за първи път опитите на българските учители да върнат ромските деца в училище са подкрепени от социални работници и полицаи. Дотук обаче усилията не дават бързи резултати, посочва авторът и цитира данните на Министерството на образованието: до 10 октомври екипите са успели да посетят повече от 150 хиляди адреса и да върнат малко над 12 хиляди деца в училище. В над 80% от случаите децата от посетените адреси обаче са били в чужбина.   Проблемът се задълбочава и от липсата на качествено образование в районите с компактно ромско население. На този фон много родители питат какъв е смисълът да изпращат децата си да ходят в лоши училища. \"Не преподават добре на децата ни. Моята племенница завърши осми клас и все още не може да пише името си\", казва Райчо Кръстев, баща на три деца. Въпреки проблемите Теодора Крумова от \"Амалипе\" хвали новата инициатива. По думите ѝ, това е първият последователен опит на българските власти да върнат всички деца в училище от 1989 насам.", "date": "2017.10.14", "title": "Как България се опитва да върне ромите в училище"}
{"url": "http://www.classa.bg/%D1%81%D0%B2%D1%8F%D1%82/item/373851-%D1%82%D1%83%D1%80%D1%86%D0%B8%D1%8F-%D0%B8-%D1%80%D1%83%D1%81%D0%B8%D1%8F-%D0%B8%D0%B7%D0%BE%D1%81%D1%82%D1%80%D1%8F%D1%82-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81%D0%B8", "text": "      Освен това преди три дни Анкара въведе специални мерки и разрешителен режим за вноса на руска селскостопанска продукция в отговор на такива мерки на Москва по износа на турски плодове и зеленчуци в Русия.   По доставката на ракетни комплекси C-400, Ердоган изненадващо поиска към парафирания договор още един – лиценз за съвместно производство и продажба на технологии за това. Онзи ден турският външен министър заяви, че ако Кремъл не се съгласи на това условие, ще си потърсят други доставчици. Според говорителя на Кремъл Песков преговорите за доставка на ракетните комплекси продължават.   Напрежение между двете държави предизвика и завършилата визита на Ердоган в Белград и подписаните споразумения. Засега продължава да остава неясно как и с какви опасения Кремъл гледа на турската въоръжена офанзива в сирийската провинция Идлиб и намеренията за поемане на контрол върху територията, за да се притиснат кюрдите.  Ердоган твърди, че е съгласувана с Москва.  Но надали там са ръкопляскали на военното сътрудничество в тази операция с джихадистка групировка, която воюва срещу Башар Асад и е отказала да участва в споразуменията от Астана.  ", "date": "2017.10.14", "title": "Турция и Русия изострят отношенията си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373843-%D1%81%D0%B0%D0%BC%D0%BE%D1%82%D0%B0%D1%82%D0%B0-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B8-%D1%83%D0%B1%D0%B8%D0%B5", "text": "Британските медици бият тревога, тъй като самотата и социалната изолация увеличават с 50 процента риска от преждевременна смърт, пише в. \"Гардиън\".    Единачеството е толкова опасно за хората, колкото и хроническите заболявания. По оценка на специалистите понастоящем във Великобритания от самота страдат не по-малко от 1 милион души.      Проф. Хелън Стокс-Лампард призова лекарите да отделят повече внимание на пациентите-самотници, тъй като те са поставени в условия на повишен риск и се нуждаят от общуване.     В тази категория най-често влизат пенсионерите и овдовелите хора. При тях се наблюдават заболявания от рода на диабета, хипертонията и депресията.      По данни от изследвания от университетите в Йорк, Ливърпул и Нюкасъл, самотата увеличава с една трета риска от сърдечен пристъп или инсулт. Проф.Хелън Стокс-Лампард отбеляза, че много често самотниците се обръщат към лекарите си просто за да общуват с тях.      Възможността да им разкажат за своите преживявания и търсеното съчувствие понякога са по-важни от предписаните лекарства", "date": "2017.10.14", "title": "Самотата наистина може да ни убие"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373844-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Ще разрешавате проблемите главно по телефона и в интернет. Е, ако смятате, че това е удобен начин, не променяйте позициите си. Основното е, че до вечерта в личната ви сметка, може да получите пари. Но не си струва, да завързвате любовни взаимоотношения в социалните мрежи. Всичко там е толкова призрачно и нестабилно, че дори е обидно. Днес, вземете предвид не само своите, но и интересите на близките си хора. Ако отдавна сте им обещали разходка сред природата, вземете си отпуск и отидете. Бъдете внимателни при подписването на документите. Възможни са не само грешки от ваша страна, но и измами от нечестни хора. Вечерта, посветете на гледане на филми. Днес, ще ви привлича да се ровите в личния живот на другите. Но първо се разберете със вашите ситуации и след това давайте съвети на приятели и колеги. Рисков ден, за тези на които се отправят на дълъг път с кола. Между другото, е по добре да прегледате автомобила, така ще бъде по-надеждно. Спортните упражнения, могат да ви помогнат за облекчаване на напрежението. Днес ще получите море от впечатления от това, което сте видели и чули. Ще има толкова много новини, че просто няма да успявате да ги асимилирате. С човек, когото смятате за ваш приятел, може да възникне любовна афера. Въпреки че, от дълго го харесате, преди всичко не се страхувайте да изповядате чувствата си. Необвързаните може да разчитат на романтично запознанство, което да прерасне в силна връзка. При семейните двойки, напротив, може да има неразбиране и недоверие един към друг. Един благоприятен ден за бизнесмени, политици и журналисти. Възможни са предложения за сътрудничество със западни компании. Денят няма да е лесен, но и няма да се разочаровате от този ден. Ако се почувствате зле, по-добре отидете на лекар. Не се опитвайте да лекувате хронично заболяване с народни средства. Оживление се очаква в любовния живот. Любимият, ще ви направи предложение, на което трудно ще откажете. Днес няма да се отегчите, защото ще има много хора, новини и събития около вас. Може дори по бизнес да посетите друг град, както и да сключите доходоносни договори. Малък тест ви очаква в любовта. Основното нещо е, да не се съмнявате в обаянието си и да сте по-уверени. Тогава щастието, ви е в кърпа вързано. Не игнорирайте малката работа, както на работното място, така и у дома. Не си позволявайте да сте небрежни, бъдете трудолюбиви. Обмислянето, ще ви помогне, не само да си възвърнете парите, но и да спечели два пъти повече. Не любимия, му липсвате толкова много, така че си заслужава да прекарате вечерта с него.   Трябва да следвате правилата, разработени в колектива. Ако си позволите да бъдете мързеливи, тогава не може да се надявате на награда. Страхотен ден за пътуване на дълги разстояния, пазаруване и помирение с любим човек. Ако планирате посещение на кино, тази вечер е много подходяща за това. Нормализирайте вътрешното си състояние и след това смело се свържете с правилните хора. В противен случай, не само ще съсипете вашите планове, но и ще отблъснете от себе си, бизнес партньори. Борбата с депресията, не е необходимо да водите с помощта на алкохол и леки връзки, а със спорт, йога и пълна почивка. Всичко това ще укрепи нервната ви система. Ще се наложи да се справите с раздяла или продажба на имот. Ако сте били готови за този обрат на събитията, тогава не роптайте срещу съдбата. Пътуване на дълги разстояния, е по-добре да отмените, в противен случай, са възможни неприятности. Изобретателността, ще ви помогне да решите финансов проблем. Успешно ще инвестирате в нов проект. Очакват ви добри печалби, ако за всичко си направите сметката . Не бързайте да сключвате сделки с онези, на които нямате доверие. В любовта, ви очакват двусмислени отношения. От една страна, вие сте готови за нов роман, а от друга, не може да забравите човека, с когото неотдавна сте се разделили.", "date": "2017.10.14", "title": "Дневен хороскоп 14 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373845-%D1%82%D0%BE%D0%BF%D0%BB%D0%BE,-%D1%82%D0%BE%D0%BF%D0%BB%D0%BE,-%D0%B3-%D0%BD-%D1%81%D0%B8%D0%BC%D0%B5%D0%BE%D0%BD%D0%BE%D0%B2", "text": "          Той не може да се държи възпитано. И не се въздържа да казва това, което мисли. Валери Симеонов си навлече справедливия гняв на журналистите, защото си позволи да поставя ултиматуми и да ги обвинява едва ли не за всичко. Едно обаче не може да му се отрече - забелязва реално съществуващи проблеми, посочва ги и привлича вниманието към тях. Проблемът идва след това - с предлагането на грешни решения и със скандалния си маниер, Валери Симеонов всъщност замита тези реално съществуващи проблеми. Така всички обсъждат неговия речник или неговите изненадващи акции, а реално съществуващият проблем остава на заден план.   Да, проблем с медиите в България има. И с неработещите институции има. Има проблем и с липсата на ред - и в курортите, и в много населени места. Как стана така, че Симеонов хем вкара всички тези теми под светлината на прожекторите, хем никой не обсъжда по същество какво да се направи? Ами така става, когато не предлагаш реално работещи решения или дори изобщо не предлагаш решения. В едно от многобройните си интервюта от последната седмица вицепремиерът се оплака, че на практика няма „достъп до изпълнителната власт\". Изявлението е странно, когато е направено от заместник-председателя на Министерския съвет. Но пък това не пречи да е вярно.   „В България има диктат на медиите. Те са тези, които отправят призовки\", обяви Симеонов. Още в прочутото си писмо с ултиматума вицепремиерът казва, че „живеем в държава, управлявана от две телевизии и от медийни кукловоди, от които треперят дори най-големите политически партии\". И се закани на медиите, че ще им изсветли собствеността и финансирането от държавата. Топло, топло, г-н Симеонов, както се казваше в онази детска игра, когато си близо до верния отговор.   В България наистина можеш да получиш призовка по медиите. Срастването между политическа, съдебна и медийна власт е очевидно. Не са един и два случаите, в които някоя от медиите-бухалки атакува конкретна личност, а няколко часа по-късно се включва и прокуратурата.    Когато пък някой се осмели да критикува поведението на прокуратурата, същите тези медии-бухалки го заливат с всевъзможни обиди и клевети. Валери Симеонов наистина посочва сериозен проблем. Но не споменава нито веднъж името на депутата от ДПС Делян Пеевски например. Не споменава за връзките на този депутат с медии, държавни институции, съдебна власт и за механизмите, които правят възможна тази опасна комбинация.    А ако някакви кръгове си позволяват да „малтретират\" политици чрез медиите, проблемът е не толкова в медиите, колкото в слабостта на институциите, които допускат появата на такива икономико-политически-медийни кръгове. Симеонов обаче не стига дотук.   Валери Симеонов поведе битка срещу председателя на най-голямата работодателска организация Кирил Домусчиев. Атакува пред прокуратурата арбитражно решение, което позволява на приватизирания от бизнесмена Български морски флот да не изплати над 50 милиона лева на държавата за неспазване на условията по сделката. Медиите отново са наводнени от остри изказвания - Симеонов срещу Домусчиев, Домусчиев срещу Симеонов. Вицепремиерът обаче не търси и не предлага системно решение - кои са институциите, които позволяват подобни нарушения (ако има такива); кой не си е свършил работата и някой потърсил ли му е отговорност; има ли други подобни случаи и как държавата да защити интереса на данъкоплатците? В момента Симеонов се държи като протестиращ пред сградата на властта и използва високия си пост само за мегафон.   Така беше и в Асеновград, така беше и в Слънчев бряг. И на двете места има проблем със спазването на реда. В Асеновград Симеонов реши да заеме страната на едните протестиращи, похвали се с няколко съборени незаконни постройки и си тръгна, когато дойде време за дългосрочните решения на проблема с гетата. В Слънчев бряг щурмува няколко дискотеки, изреди имената на известни мутри, които контролирали Черноморието, но след това рязко млъкна. Споменатите мъже с прякори са си още там.   Така прави Симеонов - усеща къде има проблем, вдига много шум, привлича общественото внимание, а после всичко изведнъж приключва. И крайният резултат остава нулев.", "date": "2017.10.14", "title": "Топло, топло, г-н Симеонов"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373842-%D0%BA%D0%BE%D1%80%D0%BE%D0%BD%D0%BE%D0%B2%D0%B0%D1%85%D0%B0-17-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BF%D1%80%D0%B5%D0%BB%D0%B5%D1%81%D1%82%D0%BD%D0%B0-%D1%80%D1%83%D1%81%D0%B5%D0%BD%D0%BA%D0%B0-%D0%BC%D0%B8%D1%80%D0%B0-%D0%B7%D0%B0-%E2%80%9E%D0%BC%D0%B8%D1%81-%D0%B2%D1%81%D0%B5%D0%BB%D0%B5%D0%BD%D0%B0%E2%80%9C,-%D0%BD%D0%BE-%D1%82%D1%8F-%D0%B7%D0%B0%D0%B1%D1%8A%D1%80%D0%BA%D0%B0-%D0%B3%D0%BE%D0%BB%D1%8F%D0%BC%D0%B0-%D1%88%D0%B0%D1%88%D0%BC%D0%B0", "text": "Мира Симеонова, която бе избрана да представи страната ни на световния конкурс „Мис Вселена\" преди месец по време на официална церемония в София, ще отстъпи позицията си на своята първа подгласничка. Причина за предаването на короната стана крехката възраст на красавицата от Русе.    Мира е само на 17 години, което е в разрез с политиката на конкурса всички претендентки да са навършили пълнолетие. Поемам напълно отговорност за създалото се недоразумение. Същата вечер бяха избрани представителките на няколко конкурса, сред тях и Мис Свят, откъдето преди години позволиха изпращането на момичета на тази възраст.    Този факт подведе и мен, и журито да изберем Мира. Тя, разбира се, ще има възможност да се пребори за короната догодина, когато годините й няма да са проблем\", категоричен бе лицензиантът на „Мис Вселена\" Страхил Гановски, цитиран от в. Монитор. Той си върна правото да излъчи българската участничка в конкурса преди броени месеци, след като от централата на форума се разграничиха от Маги Вълчанова, която бе начело през последните две години. „Организаторите се свързаха с мен.     Казаха, че тя не е изпълнила договора си. Първата година така и не проведе конкурс, а изпрати служебно момиче от „Мис Национален отбор\". Втората година пък проведе някакъв конкурс, но при затворени врата\", обясни тогава Гановски. Ралица Кандова вече трупа позитиви на „Мис Гранд Интернешънал\" във Виетнам. Ралица Кандова вече трупа позитиви на „Мис Гранд Интернешънал\" във Виетнам Финалът на „Мис Вселена 2017\" ще се проведе на 26 ноември в Лас Вегас, като заявка за участие са дали над 70 държави. От родна страна за короната ще се бори Николета Тодорова.     В момента тя работи с дизайнера Стоян Радичев и бившата балерина Ана Петкова, а за САЩ 19-годишната красавица ще замине в началото на следващия месец. Междувременно във Виетнам вече тече „Мис Гранд Интернешънал\". Третият по големина форум за красавици стартира на 5 октомври, а за българската представителка Ралица Кандова можем да гласуваме чрез онлайн приложение.    „Тя успя вече да се сприятели с момичетата от Австралия и Филипините. Идеен двигател на конкурса е роднина на краля на Тайланд. Ралица е втората българка, която участва в него, като в рамките на близо месец претендентките ще прекарват по 2-3 дни в няколко провинции на Виетнам\", обясни директорът на „Мис Гранд Интернешънал\" от българска страна Венета Кръстева.    Целта, към която са се прицелили с Кандова, е класиране в топ 15, а наградата за хубавиците в този списък е 1000 долара. Първенката пък ще получи както значително по-голяма финансова инжекция, така и правото да остане в централата на конкурса в Тайланд за една година. Дали бившата ни гимнастичка ще успее да се пребори за короната във Виетнам, ще разберем на 25 октомври, когато ще се проведе финалът на „Мис Гранд Интернешънал\".", "date": "2017.10.14", "title": "Короноваха 17-годишната прелестна русенка Мира за „Мис Вселена“, но тя забърка голяма шашма"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373840-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D1%81%D0%B5%D1%81%D1%82%D1%80%D0%B0", "text": "Американката Лорън Дрейн неофициално се води най-сексапилната медицинска сестра в Инстаграм.    Нейният профил има 3,2 милиона последователи. 30-годишната Лорън живее във Флорида, където работи като медицинска сестра.    Тя работи в отдела по кардиология, започнала е работа на 16 години, а освен основната си работа е и личен фитнес треньор, пише Дейли мейл.          ", "date": "2017.10.14", "title": "Една от най-сексапилните медицински сестра"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373841-%D0%BF%D0%B8%D0%BA%D0%B0%D0%BD%D1%82%D0%B5%D1%80%D0%B8%D0%B8-%D0%BE%D1%82-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%BF%D0%B0%D0%BB%D0%B0%D0%B2%D0%B0%D1%82%D0%B0-%D1%80%D1%83%D1%81%D0%BA%D0%B8%D0%BD%D1%8F,-%D0%BA%D0%BE%D1%8F%D1%82%D0%BE-%D0%B7%D0%B0%D0%B3%D0%B8%D0%BD%D0%B0-%D0%B2-%D0%B4%D0%BE%D0%BC%D0%B8%D0%BD%D0%B8%D0%BA%D0%B0%D0%BD%D0%B0-%D1%81%D0%BD%D0%B8%D0%BC%D0%BA%D0%B8-18", "text": "Бащата на детето на нелепо загиналата в Доминикана руска туристка Наталрия Бородина разказа какво смята да прави след смъртта й. Александър Палагушкин уточни, че иска да отиде в Златоуст, където синът му живее с баба си и дядо си. Известно е, че синът на 35-годишната хубавица е на около 11 години. Баща му разкрива, че той и тя решили момченцето да живее при бабата и дядото, защото така било по-удобно.      В техния град се намирало и училището на малкия. Според различни слухове Наталия работела като компаньонка и водела охолен начин на живот. На страницата й в социалната мрежа „ВКонтакте\" изобилстват снимки от приключенията й зад граница.      Според друга версия обаче, загиналата хубавица се е занимавала с оформянето на визи за туристи от Русия и страните от СНГ. Бившият й разказва още, че в продължение на 2 години тя живеела в Кан. „Понякога обядвахме там. Всичко й беше хубаво, никога не се е нуждаела от пари\".     Сестрата на загиналата рускиня пък сподели пред ren.tv, че двете общували всеки ден и е знаела всичко, което се е случвало с Наталия. „Разбира се, че знаех, че е в Доминикана. Говорехме всеки ден. Всяка сутрин ми звънеше. Бях запозната с всичко, което се случва с нея\", разказва тя.      По думите й, Наталия решила спонтанно да тръгне за Доминиканската република. „За седмица го реши и замина. Искаше да си почине една седмица\", добавя жената. Тя казва още, че й е изключително неприятно да чете мръсотията и клеветите, които се изливат по адрес на покойната й сестра в мрежата.      Жената споделя, че веднага след като завършила училище, Наталия заминала за Москва. Там родила сина си. Момчето вече знае за трагедията, която се е случила с майка му.    Изключително нелепата смърт споходи рускинята на 11 октомври. На зрелищно видео, което взриви мрежата, се вижда как тя, облечена само с бели бикини, се показва от прозореца на движеща се на висока скорост кола на магистралата край курорта Пунта Кана.    Според руски журналисти тя се е ударила в пътен знак, но някои смятат, че причината за това може да е спряла или движеща се кола.    Наталия е била откарана в болницата в столицата Санто Доминго, но там само констатирали смъртта й.", "date": "2017.10.14", "title": "Пикантерии от живота на палавата рускиня, която загина в Доминикана (СНИМКИ 18+)"}
