{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388498-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BA%D0%B0%D0%BF%D0%B8%D1%82%D0%B0%D0%BD-%D0%B5-%D0%BD%D0%BE%D0%BC%D0%B8%D0%BD%D0%B8%D1%80%D0%B0%D0%BD-%D0%B7%D0%B0-%D0%BC%D0%BE%D1%80%D1%81%D0%BA%D0%B8%D1%82%D0%B5-%D0%BE%D1%81%D0%BB%D0%B0%D1%80%D0%B8", "text": "Българският капитан -легенда от Варна к.д.п. Никифор Герчев е номиниран за финалист за наградата на Международната морска спасителна федерация  /lMRF /.Журито обяви на 17 октомври по обяд в конферентната зала на лондонския  .Meridien Piccadilly Hotel\",  че „две изключителни личности са избрани за цялостни постижения в морското хуманитарно спасяване\". Това са к.д.п.Никифор Герчев от България и Джон Коуийман от Кюрасао, които са на финалната права в категорията ,3а цялостен принос за глобалната система за морска безопасност /GMDSS/.     Варненецът е председател и основател на доброволческата структура за морско търсене и спасяване БУЛСАР, има стаж и опит във военния и търговски флот, участвал е в над 25 морски бедствия и е допринесъл за спасяването на над 250 живота. Наградите на  IMRF  са уникални, тъй като те са специално създадени, за да възнаграждават безкористните усилия на специалистите за търсене и спасяване  (SAR)  по целия свят.     Специално наградата за морско хуманитарно спасяване е учредена в памет на Владимир Максимов, който в продължение на четвърт век е работил в Инмарсат с водеща роля в екипа за безопасност. Церемонията по награждаването ще бъде на 8 ноември по време на годишната регионална среща на европейските организации на  IMRF  на специална вечеря във високотехнологичния център на „Норвежката морска спасителна служба\" -  ,RS Noatun\",  където годишно се подготвят 3000 професионалисти.", "date": "2018.10.17", "title": "Български капитан е номиниран за морските Оскари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388494-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%87%D0%BD%D0%B8%D1%82%D0%B5-%D0%B0%D1%8F%D1%82%D0%BE%D0%BB%D0%B0%D1%81%D0%B8", "text": "\"Как може?!\", \"Срамота!!!\" и \"Родоотстъпници\" - трите задължителни елемента на гневния родителски/възмутенограждански коментар по темата с това, че някъде в програмата по история МОН са дръзнали да сложат урок за араби, османци или въобще мюсюлмани. Разбира се, те имат своето място в учебниците, но само в отредената им роля на победени от хан Тервел през 718 г. или на поробители на българския народ между 1396 и 1878 г. Всичко друго, което ги изважда от този твърдо установен канон и още повече - се опитва да обясни контекста на цялата историческа ситуация с обяснения за бит, култура, религия и т.н., директно се дамгоства като антипатриотично и предателско.     Конкретният повод е една публикация във Фейсбук за училищно помагало по история за VI клас и последвалата лавина от коментари. Очевидно тема на урока е ислямът и походите на мюсюлманите от началото на VIII век към Европа.       Общо взето задачите са да се попълнят събития към посочените дати (сред които и победата на Тервел над арабите както и битката при Поатие, в която Карл Мартел разбива арабите), кръстословица с основни термини от исляма и въпроси за дописване, свързани с арабите. Общо взето един урок, фокусиращ се върху една от заплахите за Европа по това време - Арабския халифат - кои са арабите, какви са племената им и т.н. Подобни има за Византия и за Франската империя като останалите големи държави в по това време в региона. Така един урок по история, посветен на Арабския халифат, съвсем не означава, че целият учебник по история за VI клас заедно с прилежащите му помагала, са посветени на религията, още по-малко на исляма като религия, а съвсем не значи, че ще се проповядва в час. Иначе казано вероятността въпросните задачи в учебното помагало да са целенасочен опит за превръщането на децата в правоверни мюсюлмани е по-малко от нищожна.  И все пак общото настроение във въпросната публикация и в по-голямата част от коментарите е сякаш именно такава - \"българското образование предава българщината като натрапва исляма на децата ни\". Вижда се урок, в който се говори за съществуването на исляма с обща информация за религията и веднага се прави извод за тежко национално предателство. Това не е мислене на разумен човек, който вижда един урок по история от цял учебник, това е реакция на фанатизъм, на крайно и своеволно тълкуване от типа \"Както дяволът чете евангелието\". Но не е като да не сме виждали същия филм и в редица други ситуации. Липсата на доверие в системата на образованието, комбинирана с твърдата вяра, че \"едно време всичко беше по-добре\" раждат всевъзможни подобни ситуации на \"правоверен гняв\" срещу учебниците. Само си спомнете мнимото \"премахване\" на \"История славянобългарска\" от учебниците, вкарването на термина \"съжителство\" или още редица други такива примери за снимана страница от учебник или учебно помагало, след които са започвали съчинения по картинка. Тук не се търси обяснение защо всъщност нещата са представени така и има ли някакъв контекст (например на целия урок, такъв, какъвто е преподаден). Важното е да се разгневим, ама за какво точно - не е съвсем ясно.  Дори да оставим настрана всички тези диви теории, че външни сили целенасочено искат да вкарат България в лоното на исляма (нещо, което по 1000 различни начина няма как да се случи), остава моментът с категоричния отказ да се даде на децата да изучават тази \"накърняваща патриотизма им\" информация. Според патриотичните аятоласи историята (а и не само) трябва да се учи така, че да е максимално родолюбива и всичко, което излиза извън техните лични представи за правилно (които в по-голямата част от случаите не се базират на историческо образование или дори на някакви по-дълбоки научни познания в областта), бива отречено и заклеймено като предателство срещу българския народ. Въпросът обаче е, че истинската историята като наука не е сборник с легенди за миналото на българския народ. Не е и проста поредица от хронологично подредени дати с политическа окраска според актуалните тенденции в обществото. Напротив, тя изисква преди всичко познаване на логиката на събитята, на контекста, в който те се случват. Изисква и осмисляне. В нея основният въпрос не е \"Кога?\", а \"Защо?\", защото иначе няма как да разбереш наистина самите събития от миналото.  А идеята да се изучава този предмет в училище не е само, за да дава храна на патриотичния плам на децата, но и да им отвори нови хоризонти, да им даде база, чрез която малко или много да си обяснят днешния свят. За всичко това се изискват разнообразни знания, които понякога включва (колкото и на някои хора да не им се иска) и информация за народа, който ни завладява, и за неговата религия, но като част от цялото - като едно парче от много по-големия пъзел на историята. Защото в крайна сметка е много по-патриотично да насърчиш любовта на децата към знанията и към търсенето на нови такива, отколкото да раздаваш морални присъди познание е правилно и кое те прави едва ли не народен предател.  ", "date": "2018.10.17", "title": "Историята и патриотичните аятоласи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388495-%D0%B1%D1%81%D0%BF-%D1%81%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D1%81-%D0%BC%D0%B0%D0%BD%D1%82%D1%80%D0%B8", "text": "Естествено е лидер, дошъл на власт чрез метеж, да вижда навсякъде около себе си... метеж За хората, които не се интересуват от политиката или от партиите, е твърде неясно какво се случва в БСП. Именно случва ще кажат. Истината е, че в БСП набират сила тенденции, а не стават случки. Т.нар. ново ръководство е избрано преди две години. За това време обикновено всяко ръководство успява да се превърне от ново в силно, успешно или някакво друго. Това не. Защо? Поради задълбочаващото се разминаване в разбирането какво е БСП и какво означава да си начело на една лява партия в България днес. Започнало кариерата си с мантри, то продължава да се опитва да ръководи социалистите с мантри. Основната мантра е – ей сега, аха-аха сме взели властта. Всъщност властта никога не е била самоцел в тази партия освен на отделни личности. Хората в ляво устойчиво очакват от лидерите си конкретни действия и най-вече – политики. За разлика от други партии, властта се разглежда като средство. И това е най-големият кошмар на левите, защото, озовавайки се във властта, те трябва да изпълнят очаквания за конкретни леви политики – незабавно и без никакви оправдания за ситуацията, парите и трудностите в управлението. Това е и сериозна причина за загубата на власт – самите социалисти веднага се разочароват, критикуват постоянно и са вечно недоволни от всичко, което се прави, когато са в управлението. Така че да се опитваш да стимулираш социалистите с това, че властта е като зряла круша и ей сега ще падне в ръчичките им, е, меко казано, слабо ефективно. На тях им трябват политики. И след неуспешните заклинания, че новият лидер на БСП е дошъл, за да застане начело на победен марш към властта, че това, което е необходимо, е само да си я разпределим – кой в кое министерство ще е и кой ще е в близкото му обкръжение, най-накрая те решиха да представят алтернатива на управлението, което така и не си отива въпреки заклинанията. Това писание се превърна в ябълката на раздора Не заради съдържанието си, защото в ляво дебатът върху програмни документи е обичайна практика. И каквото и да е написано в тези документи, самият факт на партийно обсъждане може да легитимира всяко политическо предложение. Големият проблем с алтернативата е, че направи ясно за всеки партиен член нарушаването на основните принципи и ценности на тази партия. Основните от тях са, че подобни документи се създават от самата партия – нейните органи, експертите в комисиите, хората по места с техните предложения и идеи. Освен това управленска алтернатива за социалистите означава управленски политики, а не популистки излияния тип царските 800 дни. И не на последно място, ПР-ът не е за лидера, а за политиките и партията. Към казаното дотук трябва да добавим вътрешнопартийните отношения, които също бяха променени радикално от продължаващото да остава „ново“ ръководство. Отношения, комуникация и взимане на решения, характерни за лидерска партия, се налагат в организация, която не само практикува, но и е създадена и функционира чрез силата на идеите и действието на всичките си членове. Ако някой не разбира за какво става дума, може да влезе в сайта на БСП и да види следната уникална „информация“ – че партията е създадена през 1993 г. и че има за лидер Корнелия Нинова. Толкова. Казано е всичко. Организационно талибанство, идеен вакуум, властови глад – това характеризира днес БСП. Тъжно е почти колкото да наблюдаваме разпада на СДС, дължащ се на поставянето на властта в центъра – там, където при партиите трябва да са идеите, политиките и хората. В тази ситуация е естествено един лидер, дошъл на власт чрез метеж (да използвам вече пуснатия в обращение революционен термин, защото тази реторика е особено близка до новото ръководство на БСП), да му се привижда навсякъде такъв. При това обективната истина е, че този лидер е отдал всичките си сили да лиши от власт и влияние, от достъп до решенията всеки друг в БСП, като приватизира собствената си партия. Така че изглежда логично лишените от власт да се бунтуват. Но тази мухлясала риторика от началото на миналия век е само поредното ПР заклинание. Позицията, която събира подписите на почти половината от ръководния орган на БСП, е само формата, за да се започне съзнателно блокираният от ръководството диалог в партията. Така че – бунтът предстои, ако това последно усилие за разговор и постигане на съгласие се провали. Ясно е, че опитът да се нормализират процесите в БСП е на прага на окончателния крах От постовете на лидера във \"Фейсбук\" става ясно, че поведението тип „на война като на война – всички средства са добри“ ще продължи. Ясно е също така, че ако има хора в БСП, които споделят изразените в позицията ценности и принципи, те няма как да се откажат от битката. Видимо е, че електоралният бонус от спечелването на изборите за президент и енергията от първата година на това партийно ръководство са напълно изчерпани. Както е очевидна и липсата на аргументи под формата на политики, за да убедят избирателите, че са необходими предсрочни избори и те могат да бъдат спечелени от една лява алтернатива. Не на последно място, БСП не само се изолира, тя започна война срещу всички, включително срещу собствените си членове и симпатизанти. Така че, ако трябва накратко да отговорим на въпроса „какво става в БСП“, отговорът е – вътрешнопартийна битка за една партия, за леви ценности и за възможността българските граждани да имат поне смислена лява партия, след като наблюдаваха самоунищожението на дясната.    ", "date": "2018.10.17", "title": "БСП се управлява с мантри"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388496-%D0%B2%D0%B0%D0%B3%D0%B5%D0%BD%D1%89%D0%B0%D0%B9%D0%BD-%D0%BD%D0%B0-96-%D0%B3%D0%BE%D0%B4%D0%B8%D0%BD%D0%B8-%D0%BC%D0%BD%D0%BE%D0%B3%D0%BE-%D0%B4%D0%BD%D0%B5%D1%88%D0%BD%D0%B8-%D0%B3%D0%B5%D1%80%D0%BE%D0%B8-%D1%89%D0%B5-%D0%B1%D1%8A%D0%B4%D0%B0%D1%82-%D0%B7%D0%B0%D0%BF%D0%BE%D0%BC%D0%BD%D0%B5%D0%BD%D0%B8-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%BE-%D1%81-%D1%82%D0%BE%D0%B2%D0%B0,-%D1%87%D0%B5-%D1%81%D0%B0-%D0%B6%D0%B8%D0%B2%D0%B5%D0%BB%D0%B8-%D0%B2-%D0%B5%D0%BF%D0%BE%D1%85%D0%B0%D1%82%D0%B0-%D0%BD%D0%B0-%D0%B4%D0%B6%D0%B5%D0%BA%D0%B8", "text": " Анжел Вагенщайн/Джеки/ навършва 96 години. И е все така с бунтовен дух. Непреклонен. Идеен. Непримирим. Революционен. Несъгласен. Талантлив. Неудобен. Представете си само - в годината на неговото раждане българската левица е била само на 31 години. Димитър Благоев още е бил жив. Следите на първоапостолите на идеала още са сияели със своя автентичен блясък. Оттогава Джеки е неделима част от историята на левицата. Той е нашата топла връзка с онези времена, когато да си комунист се плащаше със смъртна присъда. Когато идеите означаваха пълно отдаване и посвещаване. През целия си живот досега Анжел Вагенщайн остана верен на своите идеали. И няма нужда от високопарни думи, за да го описваме. Ние трябва да се научим да го чуваме, защото гласът му - тревожен, буден и неспокоен - е един от нашите ориентири в мрака на днешните дни и буреносни времена. И няма да е пресилено да кажем, че в голямата книга на времето много днешни политически и медийни герои ще бъдат запомнени единствено с това, че са живели в епохата на Джеки! Джеки, честит рожден ден! Бъди здрав, все така упорит, вдъхновявай ни постоянно и не оставяй на мира затлъстелите съвести на самодоволните и самовлюбени разрушители на България!", "date": "2018.10.17", "title": "Вагенщайн на 96 години! Много днешни герои ще бъдат запомнени единствено с това, че са живели в епохата на Джеки!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388497-%D0%B8%D0%B7%D0%B1%D0%BE%D1%80%D1%8A%D1%82-%D0%BD%D0%B5-%D0%B5-%D0%BC%D0%B5%D0%B6%D0%B4%D1%83-%D0%BC%D0%BE%D1%81%D0%BA%D0%B2%D0%B0-%D0%B8-%D1%84%D0%B5%D0%BD%D0%B5%D1%80%D0%B0,-%D0%B0-%D0%BC%D0%B5%D0%B6%D0%B4%D1%83-%D0%BA%D0%B0%D0%BD%D0%BE%D0%BD%D0%B0-%D0%B8-%D0%B1%D0%B5%D0%B7%D0%B7%D0%B0%D0%BA%D0%BE%D0%BD%D0%B8%D0%B5%D1%82%D0%BE,-%D0%BC%D0%B5%D0%B6%D0%B4%D1%83-%D1%85%D1%80%D0%B8%D1%81%D1%82%D0%B0-%D0%B8-%D0%B0%D0%BD%D1%82%D0%B8%D1%85%D1%80%D0%B8%D1%81%D1%82%D0%B0", "text": "Първата подмяна е внушението, че става дума за борба за “автокефална украинска църква”, за битка между “незалежна”, европейска Украйна срещу деспотичната, евразийска Русия. Европравославие срещу евразийски православен цезаропапизъм. Така представено, няма как да не събуди симпатиите на неизкушената от историческа и църковна фактология аудитория. Медийната картина съзнателно игнорира и почти не говори за Украинската православна църква (Московски патриархат), начело с митрополит Онуфрий, призната от всички поместни църкви. А това са мнозинството украински православни християни. Патриарх Алексий дава през 1990 г. автономия на УПЦ (МП) – самостоятелно да избира епископата си, да контролира финансите си. В Синода на УПЦ (МП) няма представители на РПЦ, докато в Синода на РПЦ членуват украински митрополити. Ако някой има правото по канон да иска автокефалия, то това е УПЦ (МП), не разколниците, които се роят, и далеч не се изчерпват с УПЦ (КП) и УАПЦ. Спомнете си българските разколници от зората на прехода и фалцета: “Лустрация!”. Медийният и политическият образ за “автокефална украинска църква” се фокусира предимно върху неканоничната УПЦ (КП), начело със самоназначилия се патриарх Филарет, разстриган монах, отлъчен от РПЦ. Филарет с политическата подкрепа на майданските власти в Киев, поощрявани официално от американските си партньори, воюва срещу украинското Православие. Това не е просто майдан – политически преврат с външна намеса, това е битка за души, анексиране на духовно пространство. Православна Украйна не воюва с Русия. Киев воюва с Православието в Украйна, заставайки на страната на разколниците, на неправославните. Разколниците са “вместо”/”против” Христа. Киев е направил своя избор.       Звучи радикално? Мракобесно! Скандално, може би? Да, може и да реже светското ухо, изнежено от либералния комфорт на всеобщата/всеядната любофф. Но за църковния разкол, надвиснал над Православието, няма как да се използва политкоректна лексика. Каноните пазят чистотата на Православието, нарушаването им откъсва отломъци от Църквата, но тя остава “стълб и крепило на истината” [1Тим. 3:15]. Антихрист не значи само против, но и “вместо” Христа. Всеки опит за подмяна на канона под формата на “реформа”, “модернизация”, икуменическа прегръдка, “обновление” и прочее благовидности, е антихристиянство, или избор между Христа и антихриста – осъзнат или не. Най-често “вместо”, “на мястото на” Христа в човешкото сърце се предлагат идеологии. А те се приемат на доверие/вяра в светлото бъдеще, или фентъзи минало, може и фантастика. Многообразието е гарантирано, а целите галят ухото: “справедливост”, “братство”, “щастие”, или пък “висок стандарт”, “безсмъртие”. Има за всеки, потребителската кошница на идеологията е щедра. Когато една империя загине, тя продължава живота си в идеологическото време с измамното очакване на ренесанс като реплика, дубликат, едно към едно с машина на времето – илюзия с опасни последствия. Съветската империя след 1991 г. живее идеологически между мавзолея на Ленин и 9 май. Османският халифат се реанимира в неоосманизма. “Византия след Византия” има много идеологически проекции, далеч не всички безобидно културологични или православно патетични като “византинизма” на Константин Леонтиев. “Византия”, или “Константинопол”, или “Новият Рим” се идеологизира и агресивно като “Мегали идея”. Малоазийската катастрофа след Първата световна война отрязва “мегали идеята” от историческата география на елините. Гърците безвъзвратно са изгонени от Мала Азия. Остава вариантът за реванш в духовната география на Православието, който пленява фанариотите, олицетворени от Вселенския патриарх. В титулатурата му неслучайно са “Константинопол” и “Новият Рим”. Кавичките липсват в изписването му, но показват реалността. Константинопол пада през 1453 г. и оттогава е Истанбул [“Града”, но не на Константин], в чийто квартал – Фенер, се изчерпва “вселената” на патриарха, легитимирана политически от валидността на турския му паспорт. След Втората световна война се добавя и финансовата зависимост на Вселенския патриархат от САЩ, където е разположена малоазийската гръцка диаспора. Канада е другото й средище. “Фанариот” и “православен” е като “ислямист” и “мюсюлманин” – несъвместими са. Както мюсюлманинът, ставайки ислямист (салафит, уахабит, “умерен опозиционер” с бяла каска), престава да бъде мюсюлманин, така и фанариотът престава да бъде православен, защото предпочита “мегали идеята” пред Православието. Идеология срещу вяра, беззаконие срещу канон. Константинопол е мираж, докато Москва е факт. Оттук и старата вражда за “Рим” (“Новия” или “Третия”) между Вселенската патриаршия и Руската православна църква, проявила се за пореден път в Украйна. При всеки удобен момент, когато Руската православна църква е подложена на гонения от властите, Вселенският патриарх се съюзява с гонителите. През ХХ век фанариотите преговарят с болшевиките и признават покровителстваните от тях разколници – обновленците, срещу руския патриарх Тихон. Вселенският патриарх Григорий VII е готов да прати в СССР своя комисия със свои епископи “за умиротворяване”, предлагайки на патриарх Тихон да се оттегли (май 1924 г.). Руският патриарх отговаря по канона с цитати от Вселенските събори: незаконна намеса във вътрешния живот на РПЦ, която е “признавала и признава първенството по чест, но не по власт” на Вселенския патриарх (юни, 1924 г.). Следва писмо на митрополит Василий (бъдещият вселенски патриарх Василий III) до председателя на Секретариата по въпросите на култовете при президиуама на ВЦИК – П. Г. Смидович. От името “на целия Константинополски пролетариат”: “Съветска Русия може да откликне на молбата на пролетариата от Близкия Изток… и да окаже на Константинополската патриаршия велика услуга… още повече, че Вселенският патриарх, признат на Изток за глава на целия православен народ, ясно е показал с действията си разположението си към съветската власт, която той признава” (юли, 1924 г.). Обновленците са готови да се откажат от автокефалията на РПЦ и да се подчинят на Фенера в замяна на легитимацията им. Впрочем обновленците са за въвеждането на второбрачие при свещениците, антиканонична практика, въведена наскоро във Вселенския патриархат от Вартоломей – братя по дух. Кривото огледало на евролибералните медии съзнателно подменя два фокуса на конфликта в Украйна. Първата подмяна е внушението, че става дума за борба за “автокефална украинска църква”, за битка между “незалежна”, европейска Украйна срещу деспотичната, евразийска Русия. Европравославие срещу евразийски православен цезаропапизъм. Така представено, няма как да не събуди симпатиите на неизкушената от историческа и църковна фактология аудитория. Медийната картина съзнателно игнорира и почти не говори за Украинската православна църква (Московски патриархат), начело с митрополит Онуфрий, призната от всички поместни църкви. А това са мнозинството украински православни християни. Патриарх Алексий дава през 1990 г. автономия на УПЦ (МП) – самостоятелно да избира епископата си, да контролира финансите си. В Синода на УПЦ (МП) няма представители на РПЦ, докато в Синода на РПЦ членуват украински митрополити. Ако някой има правото по канон да иска автокефалия, то това е УПЦ (МП), не разколниците, които се роят, и далеч не се изчерпват с УПЦ (КП) и УАПЦ. Спомнете си българските разколници от зората на прехода и фалцета: “лустрация!”. Медийният и политическият образ за “автокефална украинска църква” се фокусира предимно върху неканоничната УПЦ (КП), начело със самоназначилия се патриарх Филарет, разстриган монах, отлъчен от РПЦ. Филарет с политическата подкрепа на майданските власти в Киев, поощрявани официално от американските си партньори, воюва срещу украинското Православие. Това не е просто майдан – политически преврат с външна намеса, това е битка за души, анексиране на духовно пространство. Православна Украйна не воюва с Русия. Киев воюва с Православието в Украйна, заставайки на страната на разколниците, на неправославните. Разколниците са “вместо”/”против” Христа. Киев е направил своя избор. Втората медийна подмяна е представянето на РПЦ като инициатор на разкола в Православието и неглижирането на грубите нарушения на каноните от вселенския патриарх Вартоломей (“вселенските легати” на чужда канонична територия на УПЦ (МП), незаконното снемане на анатемата от Филарет, непризнаването на каноничната територия на РПЦ и др.). Вартоломей подценява манталитета на украински разколници. Филарет не е очарован, че е “разжалван” като митрополит, подчинен на Константинопол, и твърди упорито, че “е бил, е и ще остане патриарх”. Вартоломей обаче познава манталитета на украинските православни, които ще защитават храмовете и Киево-Печерската Лавра, подложени на риска от превземане от разколниците с политическия чадър на Киев. Това означава религиозна война, гонение на православни. Геополитически хаотизацията на Украйна е удар срещу Русия. Опитите да се опростят събитията, сравнявайки с Естония през 90-те години, когато вселенският патриарх легитимира антиканонично втора Естонска православна църква, извън РПЦ, и временно пак е прекратено евхаристийното общение между Москва и Фенера, са уязвими. Защото Киев за руското Православие е това, което е Охрид за българското Православие и Косово – за сръбското. Разколът като духовна реалност вече ще бъде удар срещу Православието, перфидно премислен, надълбоко, в сърцето. При разкол пукнатината ще е във всяка православна църква, във всеки храм, където и да се намира той. Всяка поместна църква ще трябва да вземе страна. Защото преглътне ли се беззаконието на Вартоломей, всяка поместна църква ще бъде заплашена от “вселенско” опекунство и отричане на автокефалията й под политически натиск отвън, както се случва сега с Украинската православна църква (МП). Всеправославният събор по канон може да удържи на натиска на беззаконието и да избегне разкола. Изборът предстои.  ", "date": "2018.10.17", "title": "Изборът не е между Москва и Фенера, а между канона и беззаконието, между Христа и антихриста"}
{"url": "http://www.classa.bg/%D1%81%D0%B2%D1%8F%D1%82/item/388489-%D1%81%D0%B0%D0%BB%D0%B2%D0%B8%D0%BD%D0%B8-%D0%B0%D0%BD%D1%82%D0%B8%D1%80%D1%83%D1%81%D0%BA%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D1%81%D0%B0-%D1%81%D0%BE%D1%86%D0%B8%D0%B0%D0%BB%D0%B5%D0%BD,-%D0%BA%D1%83%D0%BB%D1%82%D1%83%D1%80%D0%B5%D0%BD-%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%B0%D0%B1%D1%81%D1%83%D1%80%D0%B4", "text": "\"Вярвах, вярвам, и винаги ще вярвам, че те са социален, културен и икономически абсурд\", заяви по отношение на икономическите санкции на Запада срещу Русия италианският министър на вътрешните работи Матео Салвини. Това стана по време на събитие в Монца, организирано от асоциацията за местен бизнес Confimi Industry, съобщи италианската агенция Agi. Салвини заяви, че подобни наказания \"пречат на пазара\". Той добави, че ще отиде \"за ен-ти път в Москва, не защото там ми плащат в рубли, както пишат някои, а защото проблемите се решават с диалог, а не с блокада\". Той също така призова да се помни, че има италиански предприемачи, които са работили в продължение на 10, 20 или 30 години, а сега възнамеряват да им се каже, че \"пазарът вече не съществува\", а да се възстанови по-късно \"ще бъде очевидно трудно.\"", "date": "2018.10.17", "title": "Салвини: \"Антируските санкции са социален, културен и икономически абсурд\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388490-%D0%BC%D0%B8%D0%BD%D0%B8%D1%81%D1%82%D1%8A%D1%80%D0%BA%D0%B0-%D1%80%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82%D0%BA%D0%B0-%D0%B2%D0%B8%D0%B4%D0%B5%D0%BE", "text": "Вероятно има недоразбиране на хронологията на престъпните практики на министър енерГЕПИка Теменужка Петкова, поради което се налага да направя доуточняваща бележка и тя изглежда по следния начин (за по-добър преглед и прочит кликнете с мишката върху снимката): \r\n   \r\n Това е ключовата част от документ, подписан от Теменужка Петкова още преди да стане министър, в качеството и на председател на Агенция държавна финансова инспекция (АДФИ). Той е сътворен, скалъпен едва на ТРЕТАТА година от мандата на кабинета Борисов 1 и едва след прекратяването, а не преди това, на проекта АЕЦ “Белене”. Целта е да изтече срока, за който се говори в подчертаното с червено текст от него. Спасяването на хората на Р.Овч. Именно това упражнение отваря вратите на Теменужка към бъдещата министерска кариера. \r\n   \r\n   Абсолютно същата картинка, но с нови стотици милиони лева се повтаря в долното видео, което се състои от ДВЕ интервюта на същата престъпничка, дадени в една и съща телевизия, в едно и също предаване и един и същи водещ, но с времеви интервал между тях от ДВЕ ГОДИНИ. През октомври 2016-та тя говори едно, а през септември 2018-та съвсем друго. Повдига завесата над гигантско престъпление, за стотици милиони лева, но най-вероятно, защото давностния срок за търсене и понасяне на отговорността е вече изтекъл. \r\n Гледайте и мислете! Парите, които тези престъпници крадат, са от всички нас. Всеки който не разпространява това видео съдейства за собственото му ограбване. \r\n \r\n \r\n \r\n", "date": "2018.10.17", "title": "Министърка рецидивистка (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388491-%D0%BD%D0%BE%D0%B2-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D1%80%D0%B5%D0%BC%D0%BE%D0%BD%D1%82%D0%B0-%D0%BD%D0%B0-%D0%B3%D1%80%D0%B0%D1%84-%D0%B8%D0%B3%D0%BD%D0%B0%D1%82%D0%B8%D0%B5%D0%B2-%D1%82%D0%BE%D0%B7%D0%B8-%D0%BF%D1%8A%D1%82-%D1%81-%D0%BF%D0%BE%D0%B4%D0%BB%D0%BE%D0%B6%D0%BA%D0%B0%D1%82%D0%B0-%D0%BF%D0%BE%D0%B4-%D1%80%D0%B5%D0%BB%D1%81%D0%B8%D1%82%D0%B5", "text": "От организацията твърдят, че при подмяната на подложката се получава разлика в цената от 160 000 лева в полза на отхвърлената.Няма съществена разлика в цените на двата материала, контрира Крусев по бТВ.   От организацията твърдят, че при подмяната на подложката се получава разлика в цената от 160 000 лева в полза на отхвърлената.Няма съществена разлика в цените на двата материала, контрира Крусев по бТВ. Нов скандал избухна около ремонта на столичната улица \"Граф Игнатиев\".     От организацията \"Спаси София\" настояват зам.-кмета по транспорт Евгени Крусев да подаде оставка, заради нередности със смяна на проектанта на трамвайното трасе и на вибрационната подложка за трамвайните релси. От организацията твърдят, че при подмяната на подложката се получава разлика в цената от 160 000 лева в полза на отхвърлената. Няма съществена разлика в цените на двата материала,  контрира Крусев по бТВ.  В текста на Спаси София се казва:   Сагата с ремонта на ул. Граф Игнатиев започна през октомври 2013 г., когато Столичната община обяви конкурс за проект за изграждане, възстановяване и обновяване на публични пространства от централна градска част на София. Година и половина по-късно конкурсът беше спечелен от архитектурно-дизайнерска агенция АДА. Следвайки процедурата, Столичната община възложи изработването на подробен работен проект, a търгът за изпълнител бе обявен чак през март 2017 г. или близо 2 години след обявяването на победителя от конкурса за идеен проект. През май 2017 г. търгът бе прекратен със заповед на зам.-кмета по транспорт Евгени Крусев, заради “промени в техническите характеристики на основни материали”. След направените промени, през август, обществената поръчка бе пусната отново, като участват 4 фирми, а за победител през март 2018 г. бе обявена фирма GP Group. (Джи Пи Груп). Ремонтът започна в началото на май, припомнят от Спаси София.  На 15-ти септември 2017 г., 4-ма участника подават своите оферти. Това са: “ПСТ градска среда Зона 2” ДЗЗД, Обединение “Трейс РВП”, Обединение “ИСАФ С.А.- Колас Рай С. А. зона 2” и фирма Джи Пи Груп. Още на 18-ти септември се събира и комисията на Столичната община, която следва да оцени подадените оферти и да избере победител. Съставът на комисията е разнороден – експерти, общински съветници и служители. Не за всички фирми обаче процедурата върви гладко – в доклада за работата на комисията откриваме причината, поради която една от тях – фирма ПСТ, е отстранена. В техническото предложение на всички участници, освен изисквания за гранитни настилки, бетонови и други материали, има изключително конкретно изискване за технологията, която ще се използва за осигуряване на необходимите виброизолационни качества на трамвайното трасе. В проекта за реконструкция е заложена така наречената еластична виброизолационна подложка за система „плаващи плочи” – елементът, който осигурява най-добра виброизолационна защита, а неговото качество и свойства са от особено значение за гъсто застроени и то със стари сгради улици, каквато е ул. Граф Игнатиев. Затова не е учудващо, че в техническите параметри на обществената поръчка от Столичната община залагат на високи критерии за този материал. Участникът ПСТ обаче предлага в своята техническа оферта материал, който не отговаря на минимално заложените критерии в търга и затова е отстранен. Отстраняването на ПСТ  Обединение “ПСТ градска среда Зона 2” ДЗЗД участва в търга с материали на фирма Pandrol (Floating Slab Mats). За да бъде допуснато тяхното използване те трябва да отговарят на критериите в техническата документация на търга, а именно: маса, статичен коефициент на еластичност и динамичен коефициент на еластичност. Масата е важен критерий, тъй като качествените системи за виброизолация трябва да бъдат достатъчно гъвкави, за да поемат вибрациите и шума от преминаващите по трасето трамваи. Масата е показателят, определил резултатите от процедурата. Максимално допустимите стойности на масата на подложката са 5кг/м2. Всъщност в първоначалните документи не става ясно дали това са минимални или максимални стойности, но благодарение на отговор към участниците в процедурата, подписан лично от зам.-кмета Евгени Крусев, това бързо се изяснява. В Разяснение 8 от документацията четем: ”Конкретно за трасето по ул. Граф Игнатиев, където сградите са много близко до трамвайните коловози, се търси висока степен на еластична деформация на системата и понижаване на собствената ѝ честота на трептене, за да се отдалечи максимално тя от тази на сградите. Подобрение/предимство е намаляването на масата на подложката.” Както става ясно, 5кг/м2 е максималната маса и всяко по-ниско предложение ще се счита за предимство, а по-високо е недопустимо. Когато ПСТ предлагат продукта на Pandrol с маса от 15,6кг/м2 или над 3 пъти по-високи стойности от максималните, логично те са отстранени. В Доклада на Комисията за избор на изпълнител четем и мотивите: “За еластичната виброизолационна подложка за система “плаващи плочи”…стойността на един (маса) (б.а. критерий) е с по-лош показател спрямо базовия. Представена по този начин, офертата на участника не отговаря на изискванията, дефинирани от Възложителя в документацията за участие и не подлежи на оценка съгласно показателите за техническа оценка в тази методика.” В края на доклада, Комисията обявява и своето решение: “На основание чл.107, т. 2 буква „а” от ЗОП комисията предлага на Възложителя за отстраняване от участие в процедурата „ПСТ градска среда Зона 2” ДЗЗД, тъй като офертата на участника не отговаря на предварително обявените условия на поръчката.”. С това, участието за ПСТ приключва, но не и за материала, неотговарящ на минималните изисквания на търга. Становището, което променя играта На 8-ми юни 2018 г., или повече от месец след началото на реалните строителни дейности по ул. Граф Игнатиев, в общината се получава становище от инж. Асен Тасев – председател на съвета на директорите на Столичен електротранспорт ЕАД. Въпросният инженер само няколко месеца по-рано е част от комисията, която решава изхода от търга и подписва доклада за отстраняване на ПСТ заради предложената подложка, неотговаряща на критериите. В нея, той е назначен със специална заповед на зам.-кмета Евгени Крусев, за да замества друг член. На едва две страници човекът, който само преди няколко месеца подписва доклада на комисията, с който се отстранява фирма ПСТ, защото е предложила материал неотговарящ на изискванията в търга, решава да смени мнението си напълно. Той вече твърди, че материалът на Pandrol e повече от подходящ за трамвайното трасе, докато този, с който фирма Джи Пи Груп печели и който отговаря на всички технически изисквания на търга, не е. (б.а. фирма Джи Пи Груп печели търга с материал на австрийската фирма Getzner). При толкова сериозна промяна на мнението се очаква аргументите да са обективни и обосновани, а становището да е написано професионално. В крайна сметка самият инж. Тасев заявява “поставена ми бе задача за професионален анализ…”, нищо че крайният резултат е повече от смехотворен и пълен с неподкрепени твърдения и спекулации. Нещо повече, становището не се базира на обективни анализи, на направени изследвания и връзки към съответни документи, а на личното мнение на автора и факта, че бил отишъл, пипнал, усетил. Инж. Тасев затвърждава своя “професионализъм”, правейки “анализ”, поръчан му от зам.-кмета Евгени Крусев, на материала на Getzner със следните аргументи “Същата подложка е вложена в обект Метродепо Земляне, благодарение на което имах възможност да получа преки впечатления. След като взех малко парче за проба, установих, че същата много лесно попива вода, освен това лесно се къса – нещо, което се вижда на самия обект. Становището на въпросния инженер е прекрасно доказателство за липсата му на професионализъм и за качеството на документите, които Столичната администрация счита за достатъчни, за да промени собствените си решения. Изхождайки само и единствено от лични наблюдения, без никакъв анализ и представяне на реални и конкретни доказателства, инженерът прави неверни изводи, които радушно се приемат на последвалия Общински експертен съвет по устройство на територията във ведомството на гл. арх. Здравко Здравков. Двете страници “анализ” са повече от неадекватни, но за целите на въпросния ОЕСУТ – напълно достатъчни. Затова е и логично да се запитаме дали целта е да се гарантира най-качествено изпълнение с най-качествен материал или да се угоди на определени фирмени и политически интереси? Допълнително съмнение буди и фактът, че ОЕСУТ е свикан по съвсем различна причина и промяната на виброизолационната система не присъства в предварително обявения дневен ред. Въпреки това участниците в съвета радушно приемат становището на инж. Тасев и гласуват за промяна на материала на Getzner с този на Pandrol. В крайна сметка, ако приемем, че написаното от инж. Асен Тасев за това, че материалът на Getzner не е подходящ, е вярно, логично е да поставим няколко въпроса: Защо тръжната комисия решава да отстрани фирма ПСТ, участваща с материала на Pandrol, оценен като неподходящ, а само няколко месеца по-късно се самоинициира и одобрява промяна, според която същият материал вече е повече от подходящ? Защо Столичната община не е променила техническите изисквания за виброизолацията преди провеждането на търга, така че използването и на материала на Pandrol, и на този на Getzner да е възможно, при положение, че първоначалният търг беше прекратен именно под предлог отстраняване на несъответствия и технически промени, гарантиращи качествено изпълнение? Спаси София е сезирала ОЛАФ, Управляващия орган към МРРБ, Одитиращия орган към Министерството на финансите, Сметната палата, Финансовата инспекция и МВР. Всъщност материалът на Pandrol представлява подложка от рециклати направени от слепени пластмасови и гумени отпадъци. Предимството им се изразява в по-ниската цена, но недостатъците са сериозни: не са подходящи за трамвайни пътища, намиращи се в близост до стари сгради, тъй като крайният продукт е твърд и тежък, а с това капацитетът му за абсорбиране на вибрациите намалява. Точно затова, както вече стана ясно, Столичната община е заложила точкообразуващия критерий “маса” с максимална тежест от 5 кг/м2 в тръжните условия, за да се гарантира ползването на подходящи за улицата материали. Освен този критерий, обаче, материалът на Pandrol не отговаря и на още един, който макар и не точкообразуващ, също е част от техническите изисквания, а именно виборизолационната подложка да е изработена от нов материал. Същевременно, когато фирма Джи Пи Груп кандидатства, а впоследствие печели поръчката, участвайки с материала на Getzner, всички тръжни условия са изпълнени.  Нещо повече, подложките на Getzner са направени от нови материали и се произвеждат по технология, гарантираща дълготрайност, максимална еластичност и добро виброизолиране. Продуктът се произвежда и в зависимост от спецификациите и изискванията на конкретното трамвайно трасе – конструкция, натоварване, разстояние до околните сгради и техните характеристики, степента на виброизолация, която се цели и т.н. Именно това, че е нов материал и може да бъде избрана най-подходящата му разновидност, за да се намалят максимално вибрациите по ул. Граф Игнатиев”, дава на продукта на Getzner предимство. Въпреки това, поръчка към австрийската фирма така и не се прави. Остава открит въпросът какво се е случило с разликата в цената на двата материала. По наша информация цената на 1 кв. метър от продукта на Getzner струва около 34 евро, докато цената на Pandrol e 24 евро. За целия обект разликата става близо 160 000 лева.  Застрашава ли сградите използването на новия материал? Освен нарушения в процедурата, промяната на виброизолационната подложка няма да намали въздействието върху сградите (каквато беше основната цел на проекта), разположени около трамвайното трасе на ул. Граф Игнатиев. Нашият екип успя чрез източници в НАГ да разгледа и внесено техническо сравнение на виброизолационни подложки, изготвено от първоначалният проектант на релсовия път по улицата. Според резултатите от направените анализи, виброизолацията на проектната подложка, ако беше приложена, щеше да намали с 14,3dBV или 80,7% вибрациите спрямо състоянието на релсовия път преди реконструкцията. Същевременно сериозно внимание проектантът обръща върху факта, че в представените изчисления пред ОЕСУТ (НАГ) има некоректни входни данни, тъй като когато се изчислява с колко се намалят вибрациите при използването на предлагания продукт се приема, че натоварването на една трамвайна ос е 10т. Същевременно в София, максималното натоварване на който и да е модел трамвай в движение е едва 8т/ос. Това означава, че няма как да се окаже достатъчно голям натиск върху виброизолационната подложка, за да може тя да започне да работи и да намалява вибрациите. Всъщност правят се изводи, че използването на предложената подложка от рециклати не допринася с нищо за виброизолацията. Проектантът пише още, че в първите 2-3 години ще има снижение на вибрациите, заради новите релси с гладки повърхности, но след това ще започнат да се усещат негативите от взетото грешно решение за поставяне на този материал. Техническото сравнение завършва с предложение изобщо да не се поставя виброизолационна подложка от доставения тип материал. Проектантът на релсовия път си е направил отвод Цялата история става още по-заплетена, тъй като виждайки какви нередности са допуснати в процедурата по избор на технология за виброизолация на трамвайното трасе, първоначалният проектант на релсовия път си прави отвод и се отказва от правото си за упражняване на авторски надзор върху проекта. Екипът ни се свърза с проектанта инж. Румен Борисов, който предпочете да ни изпрати писмено становище, в което са изложени следните мотиви: “Oтказах се от упражняването на авторски надзор по част „Релсов път“ на ул. “Граф Игнатиев” поради неизпълнението на моя технически проект и техническите изисквания на документацията от откритата процедура. Налагаше се да одобря виброизолационна подложка, която въобще не отговаря на проекта, а и има отстранен участник от тръжната процедура, който е предложил същата. Сигнализирах навреме всички участници в строителния процес устно и писмено (в заповедната книга на обекта). Виброизолационната подложка е най-важната част от проекта ми – трамвайните линии са разположени много близко до сградите и са подложени на силни вибрации. По проект тя трябваше да е с много малка коравина и да осигури над 80% намаляването им, в сравнение със съществуващото положение преди реконструкцията. Доставената и монтирана вече подложка е много корава за трамвайни линии и няма да виброизолира сградите в опасния за тях нискочестотен диапазон от 20 до 80 Нz. Вместо да се обърне внимание на подмяната на материалите, Възложителят организира съвет, който да я легитимира. Замяната на виброизолационните елементи и подложката ме поставиха в невъзможност да постигна параметрите в проекта ми, поради което взех решение да се оттегля.” Австрийското посолство моли за отговор , Фандъкова мълчи!  Завършваме историята за ул. Граф Игнатиев с нотки на международен скандал. Повече от месец след началото на ремонта от фирма Getzner все още не получават поръчка от Джи Пи Груп, откъдето впоследствие просто уведомяват, че няма да използват материалите, с които са участвала и спечелила търга. Неочакваните събития карат Николаус Шемер, главен мениджър на Getzner, отговарящ за Централна и Източна Европа, да внесе първото от общо трите официални писма до кмета г-жа Фандъкова. В писмата си от 7 и 18 юни фирмата моли Столична община, в ролята ѝ на Възложител, да предостави писмено изменението на проекта, подписано от зам.-кмета Евгени Крусев и членовете на комисията, както и мотивите им. Йорданка Фандъкова игнорира писмата и отговор няма. Точно затова на 11 юли държавната търговска камара на Австрия (WKO), чрез Австрийското посолство в България, изпраща трето писмо, отново адресирано до Йорданка Фандъкова и Евгени Крусев, в което се моли за отговор на писмата от фирма Getzner. 3 месеца по-късно отговори все още нямат и от посолството, и от фирмата.  Отговорили сме на австрийското посолство през август, заяви обаче Евгени Крусев, като показа документ в тв ефира.    От организацията \"Спаси София\" настояват зам.-кмета по транспорт Евгени Крусев да подаде оставка, заради нередности със смяна на проектанта на трамвайното трасе и на вибрационната подложка за трамвайните релси. От организацията твърдят, че при подмяната на подложката се получава разлика в цената от 160 000 лева в полза на отхвърлената. Няма съществена разлика в цените на двата материала,  контрира Крусев по бТВ.  В текста на Спаси София се казва:   Сагата с ремонта на ул. Граф Игнатиев започна през октомври 2013 г., когато Столичната община обяви конкурс за проект за изграждане, възстановяване и обновяване на публични пространства от централна градска част на София. Година и половина по-късно конкурсът беше спечелен от архитектурно-дизайнерска агенция АДА. Следвайки процедурата, Столичната община възложи изработването на подробен работен проект, a търгът за изпълнител бе обявен чак през март 2017 г. или близо 2 години след обявяването на победителя от конкурса за идеен проект. През май 2017 г. търгът бе прекратен със заповед на зам.-кмета по транспорт Евгени Крусев, заради “промени в техническите характеристики на основни материали”. След направените промени, през август, обществената поръчка бе пусната отново, като участват 4 фирми, а за победител през март 2018 г. бе обявена фирма GP Group. (Джи Пи Груп). Ремонтът започна в началото на май, припомнят от Спаси София.  На 15-ти септември 2017 г., 4-ма участника подават своите оферти. Това са: “ПСТ градска среда Зона 2” ДЗЗД, Обединение “Трейс РВП”, Обединение “ИСАФ С.А.- Колас Рай С. А. зона 2” и фирма Джи Пи Груп. Още на 18-ти септември се събира и комисията на Столичната община, която следва да оцени подадените оферти и да избере победител. Съставът на комисията е разнороден – експерти, общински съветници и служители. Не за всички фирми обаче процедурата върви гладко – в доклада за работата на комисията откриваме причината, поради която една от тях – фирма ПСТ, е отстранена. В техническото предложение на всички участници, освен изисквания за гранитни настилки, бетонови и други материали, има изключително конкретно изискване за технологията, която ще се използва за осигуряване на необходимите виброизолационни качества на трамвайното трасе. В проекта за реконструкция е заложена така наречената еластична виброизолационна подложка за система „плаващи плочи” – елементът, който осигурява най-добра виброизолационна защита, а неговото качество и свойства са от особено значение за гъсто застроени и то със стари сгради улици, каквато е ул. Граф Игнатиев. Затова не е учудващо, че в техническите параметри на обществената поръчка от Столичната община залагат на високи критерии за този материал. Участникът ПСТ обаче предлага в своята техническа оферта материал, който не отговаря на минимално заложените критерии в търга и затова е отстранен. Отстраняването на ПСТ  Обединение “ПСТ градска среда Зона 2” ДЗЗД участва в търга с материали на фирма Pandrol (Floating Slab Mats). За да бъде допуснато тяхното използване те трябва да отговарят на критериите в техническата документация на търга, а именно: маса, статичен коефициент на еластичност и динамичен коефициент на еластичност. Масата е важен критерий, тъй като качествените системи за виброизолация трябва да бъдат достатъчно гъвкави, за да поемат вибрациите и шума от преминаващите по трасето трамваи. Масата е показателят, определил резултатите от процедурата. Максимално допустимите стойности на масата на подложката са 5кг/м2. Всъщност в първоначалните документи не става ясно дали това са минимални или максимални стойности, но благодарение на отговор към участниците в процедурата, подписан лично от зам.-кмета Евгени Крусев, това бързо се изяснява. В Разяснение 8 от документацията четем: ”Конкретно за трасето по ул. Граф Игнатиев, където сградите са много близко до трамвайните коловози, се търси висока степен на еластична деформация на системата и понижаване на собствената ѝ честота на трептене, за да се отдалечи максимално тя от тази на сградите. Подобрение/предимство е намаляването на масата на подложката.” Както става ясно, 5кг/м2 е максималната маса и всяко по-ниско предложение ще се счита за предимство, а по-високо е недопустимо. Когато ПСТ предлагат продукта на Pandrol с маса от 15,6кг/м2 или над 3 пъти по-високи стойности от максималните, логично те са отстранени. В Доклада на Комисията за избор на изпълнител четем и мотивите: “За еластичната виброизолационна подложка за система “плаващи плочи”…стойността на един (маса) (б.а. критерий) е с по-лош показател спрямо базовия. Представена по този начин, офертата на участника не отговаря на изискванията, дефинирани от Възложителя в документацията за участие и не подлежи на оценка съгласно показателите за техническа оценка в тази методика.” В края на доклада, Комисията обявява и своето решение: “На основание чл.107, т. 2 буква „а” от ЗОП комисията предлага на Възложителя за отстраняване от участие в процедурата „ПСТ градска среда Зона 2” ДЗЗД, тъй като офертата на участника не отговаря на предварително обявените условия на поръчката.”. С това, участието за ПСТ приключва, но не и за материала, неотговарящ на минималните изисквания на търга. Становището, което променя играта На 8-ми юни 2018 г., или повече от месец след началото на реалните строителни дейности по ул. Граф Игнатиев, в общината се получава становище от инж. Асен Тасев – председател на съвета на директорите на Столичен електротранспорт ЕАД. Въпросният инженер само няколко месеца по-рано е част от комисията, която решава изхода от търга и подписва доклада за отстраняване на ПСТ заради предложената подложка, неотговаряща на критериите. В нея, той е назначен със специална заповед на зам.-кмета Евгени Крусев, за да замества друг член. На едва две страници човекът, който само преди няколко месеца подписва доклада на комисията, с който се отстранява фирма ПСТ, защото е предложила материал неотговарящ на изискванията в търга, решава да смени мнението си напълно. Той вече твърди, че материалът на Pandrol e повече от подходящ за трамвайното трасе, докато този, с който фирма Джи Пи Груп печели и който отговаря на всички технически изисквания на търга, не е. (б.а. фирма Джи Пи Груп печели търга с материал на австрийската фирма Getzner). При толкова сериозна промяна на мнението се очаква аргументите да са обективни и обосновани, а становището да е написано професионално. В крайна сметка самият инж. Тасев заявява “поставена ми бе задача за професионален анализ…”, нищо че крайният резултат е повече от смехотворен и пълен с неподкрепени твърдения и спекулации. Нещо повече, становището не се базира на обективни анализи, на направени изследвания и връзки към съответни документи, а на личното мнение на автора и факта, че бил отишъл, пипнал, усетил. Инж. Тасев затвърждава своя “професионализъм”, правейки “анализ”, поръчан му от зам.-кмета Евгени Крусев, на материала на Getzner със следните аргументи “Същата подложка е вложена в обект Метродепо Земляне, благодарение на което имах възможност да получа преки впечатления. След като взех малко парче за проба, установих, че същата много лесно попива вода, освен това лесно се къса – нещо, което се вижда на самия обект. Становището на въпросния инженер е прекрасно доказателство за липсата му на професионализъм и за качеството на документите, които Столичната администрация счита за достатъчни, за да промени собствените си решения. Изхождайки само и единствено от лични наблюдения, без никакъв анализ и представяне на реални и конкретни доказателства, инженерът прави неверни изводи, които радушно се приемат на последвалия Общински експертен съвет по устройство на територията във ведомството на гл. арх. Здравко Здравков. Двете страници “анализ” са повече от неадекватни, но за целите на въпросния ОЕСУТ – напълно достатъчни. Затова е и логично да се запитаме дали целта е да се гарантира най-качествено изпълнение с най-качествен материал или да се угоди на определени фирмени и политически интереси? Допълнително съмнение буди и фактът, че ОЕСУТ е свикан по съвсем различна причина и промяната на виброизолационната система не присъства в предварително обявения дневен ред. Въпреки това участниците в съвета радушно приемат становището на инж. Тасев и гласуват за промяна на материала на Getzner с този на Pandrol. В крайна сметка, ако приемем, че написаното от инж. Асен Тасев за това, че материалът на Getzner не е подходящ, е вярно, логично е да поставим няколко въпроса: Защо тръжната комисия решава да отстрани фирма ПСТ, участваща с материала на Pandrol, оценен като неподходящ, а само няколко месеца по-късно се самоинициира и одобрява промяна, според която същият материал вече е повече от подходящ? Защо Столичната община не е променила техническите изисквания за виброизолацията преди провеждането на търга, така че използването и на материала на Pandrol, и на този на Getzner да е възможно, при положение, че първоначалният търг беше прекратен именно под предлог отстраняване на несъответствия и технически промени, гарантиращи качествено изпълнение? Спаси София е сезирала ОЛАФ, Управляващия орган към МРРБ, Одитиращия орган към Министерството на финансите, Сметната палата, Финансовата инспекция и МВР. Всъщност материалът на Pandrol представлява подложка от рециклати направени от слепени пластмасови и гумени отпадъци. Предимството им се изразява в по-ниската цена, но недостатъците са сериозни: не са подходящи за трамвайни пътища, намиращи се в близост до стари сгради, тъй като крайният продукт е твърд и тежък, а с това капацитетът му за абсорбиране на вибрациите намалява. Точно затова, както вече стана ясно, Столичната община е заложила точкообразуващия критерий “маса” с максимална тежест от 5 кг/м2 в тръжните условия, за да се гарантира ползването на подходящи за улицата материали. Освен този критерий, обаче, материалът на Pandrol не отговаря и на още един, който макар и не точкообразуващ, също е част от техническите изисквания, а именно виборизолационната подложка да е изработена от нов материал. Същевременно, когато фирма Джи Пи Груп кандидатства, а впоследствие печели поръчката, участвайки с материала на Getzner, всички тръжни условия са изпълнени.  Нещо повече, подложките на Getzner са направени от нови материали и се произвеждат по технология, гарантираща дълготрайност, максимална еластичност и добро виброизолиране. Продуктът се произвежда и в зависимост от спецификациите и изискванията на конкретното трамвайно трасе – конструкция, натоварване, разстояние до околните сгради и техните характеристики, степента на виброизолация, която се цели и т.н. Именно това, че е нов материал и може да бъде избрана най-подходящата му разновидност, за да се намалят максимално вибрациите по ул. Граф Игнатиев”, дава на продукта на Getzner предимство. Въпреки това, поръчка към австрийската фирма така и не се прави. Остава открит въпросът какво се е случило с разликата в цената на двата материала. По наша информация цената на 1 кв. метър от продукта на Getzner струва около 34 евро, докато цената на Pandrol e 24 евро. За целия обект разликата става близо 160 000 лева.  Застрашава ли сградите използването на новия материал? Освен нарушения в процедурата, промяната на виброизолационната подложка няма да намали въздействието върху сградите (каквато беше основната цел на проекта), разположени около трамвайното трасе на ул. Граф Игнатиев. Нашият екип успя чрез източници в НАГ да разгледа и внесено техническо сравнение на виброизолационни подложки, изготвено от първоначалният проектант на релсовия път по улицата. Според резултатите от направените анализи, виброизолацията на проектната подложка, ако беше приложена, щеше да намали с 14,3dBV или 80,7% вибрациите спрямо състоянието на релсовия път преди реконструкцията. Същевременно сериозно внимание проектантът обръща върху факта, че в представените изчисления пред ОЕСУТ (НАГ) има некоректни входни данни, тъй като когато се изчислява с колко се намалят вибрациите при използването на предлагания продукт се приема, че натоварването на една трамвайна ос е 10т. Същевременно в София, максималното натоварване на който и да е модел трамвай в движение е едва 8т/ос. Това означава, че няма как да се окаже достатъчно голям натиск върху виброизолационната подложка, за да може тя да започне да работи и да намалява вибрациите. Всъщност правят се изводи, че използването на предложената подложка от рециклати не допринася с нищо за виброизолацията. Проектантът пише още, че в първите 2-3 години ще има снижение на вибрациите, заради новите релси с гладки повърхности, но след това ще започнат да се усещат негативите от взетото грешно решение за поставяне на този материал. Техническото сравнение завършва с предложение изобщо да не се поставя виброизолационна подложка от доставения тип материал. Проектантът на релсовия път си е направил отвод Цялата история става още по-заплетена, тъй като виждайки какви нередности са допуснати в процедурата по избор на технология за виброизолация на трамвайното трасе, първоначалният проектант на релсовия път си прави отвод и се отказва от правото си за упражняване на авторски надзор върху проекта. Екипът ни се свърза с проектанта инж. Румен Борисов, който предпочете да ни изпрати писмено становище, в което са изложени следните мотиви: “Oтказах се от упражняването на авторски надзор по част „Релсов път“ на ул. “Граф Игнатиев” поради неизпълнението на моя технически проект и техническите изисквания на документацията от откритата процедура. Налагаше се да одобря виброизолационна подложка, която въобще не отговаря на проекта, а и има отстранен участник от тръжната процедура, който е предложил същата. Сигнализирах навреме всички участници в строителния процес устно и писмено (в заповедната книга на обекта). Виброизолационната подложка е най-важната част от проекта ми – трамвайните линии са разположени много близко до сградите и са подложени на силни вибрации. По проект тя трябваше да е с много малка коравина и да осигури над 80% намаляването им, в сравнение със съществуващото положение преди реконструкцията. Доставената и монтирана вече подложка е много корава за трамвайни линии и няма да виброизолира сградите в опасния за тях нискочестотен диапазон от 20 до 80 Нz. Вместо да се обърне внимание на подмяната на материалите, Възложителят организира съвет, който да я легитимира. Замяната на виброизолационните елементи и подложката ме поставиха в невъзможност да постигна параметрите в проекта ми, поради което взех решение да се оттегля.” Австрийското посолство моли за отговор , Фандъкова мълчи!  Завършваме историята за ул. Граф Игнатиев с нотки на международен скандал. Повече от месец след началото на ремонта от фирма Getzner все още не получават поръчка от Джи Пи Груп, откъдето впоследствие просто уведомяват, че няма да използват материалите, с които са участвала и спечелила търга. Неочакваните събития карат Николаус Шемер, главен мениджър на Getzner, отговарящ за Централна и Източна Европа, да внесе първото от общо трите официални писма до кмета г-жа Фандъкова. В писмата си от 7 и 18 юни фирмата моли Столична община, в ролята ѝ на Възложител, да предостави писмено изменението на проекта, подписано от зам.-кмета Евгени Крусев и членовете на комисията, както и мотивите им. Йорданка Фандъкова игнорира писмата и отговор няма. Точно затова на 11 юли държавната търговска камара на Австрия (WKO), чрез Австрийското посолство в България, изпраща трето писмо, отново адресирано до Йорданка Фандъкова и Евгени Крусев, в което се моли за отговор на писмата от фирма Getzner. 3 месеца по-късно отговори все още нямат и от посолството, и от фирмата.  Отговорили сме на австрийското посолство през август, заяви обаче Евгени Крусев, като показа документ в тв ефира.       ", "date": "2018.10.17", "title": "Нов скандал с ремонта на \"Граф Игнатиев\" - този път с подложката под релсите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388492-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D0%B7%D0%B0-%D0%B7%D0%B0%D0%BC-%D0%BA%D0%BC%D0%B5%D1%82%D0%B0-%D0%B5%D0%B2%D0%B3%D0%B5%D0%BD%D0%B8-%D0%BA%D1%80%D1%83%D1%81%D0%B5%D0%B2-%D0%BA%D1%8A%D0%B4%D0%B5-%D0%B3%D0%B8-%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0%D1%82-%D1%82%D0%BE%D0%B7%D0%B8-%D1%82%D0%B8%D0%BF-%D0%B0%D1%80%D0%BE%D0%B3%D0%B0%D0%BD%D1%82%D0%BD%D0%B8-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8", "text": "Не издържах този коктейл от тъпотии, обяснения, увъртания и лъжи, но от това, което хванах чух две огромни глупости. Крусев обяви, че не познавал закона за обществените поръчки в детайли.     Едва днес добих визуална и интелектуална представа от явлението наречено \"заместник-кмет Евгени Крусев\". Почвам да подозирам, че някъде има тайна фабрика, където произвеждат на конвейр този тип арогантни чиновници. Не издържах този коктейл от тъпотии, обяснения, увъртания и лъжи, но от това, което хванах чух две огромни глупости. Крусев обяви, че не познавал закона за обществените поръчки в детайли. Така ли? Това е все едно хирургът в болницата успокоително да ви каже, че има  само най-обща представа от медицина.  И тогава дойде фундаменталното разкритие - проектът за ремонтите бил полутехнически. Полутехнически! Това е буквален цитат от Крусев.  Хареса ми какво каза по този повод колегата   - \"колкото може да има полуидиот, толкова може да има и полутехнически проект!\". Такова животно не съществува в правния мир. Идиотщината е особено явление наистина. Тя никога не е полу. Винаги е обсолютно пълна и завършена. Цял заместник-кмет на София го доказа.    ", "date": "2018.10.17", "title": "Александър Симов за зам.кмета Евгени Крусев: Къде ги произвеждат този тип арогантни чиновници?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388493-%D1%80%D0%B0%D0%B4%D0%B5%D0%B2-%D0%BD%D0%B0%D0%BB%D0%BE%D0%B6%D0%B8-%D0%B2%D0%B5%D1%82%D0%BE-%D0%B2%D1%8A%D1%80%D1%85%D1%83-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B0%D1%82%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE%D1%81%D1%82,-%D1%81%D0%BF%D0%B8%D1%80%D0%B0-%D0%BF%D0%BE%D1%80%D0%B5%D0%B4%D0%BD%D0%B8%D1%8F-%D0%BE%D0%BF%D0%B8%D1%82-%D0%B7%D0%B0-%D0%B3%D1%80%D0%B0%D0%B1%D0%B5%D0%B6", "text": "Президентът Румен Радев наложи вето върху част от Закона за изменение на Закона за държавната собственост, приет от 44-то Народно събрание на 10 октомври 2018 г.       МОТИВИ ЗА ВРЪЩАНЕ ЗА НОВО ОБСЪЖДАНЕ В НАРОДНОТО СЪБРАНИЕ НА РАЗПОРЕДБИ ОТ ЗАКОНА ЗА ИЗМЕНЕНИЕ НА ЗАКОНА ЗА ДЪРЖАВНАТА СОБСТВЕНОСТ, ПРИЕТ ОТ 44-то НАРОДНО СЪБРАНИЕ НА 10.10.2018 г. Общественият интерес изисква разпореждането с държавно или общинско имущество да се подчинява на ясни правила, които да го охраняват във всички случаи. Това се отнася с още по-голяма сила за правилата, по които се осъществява приватизацията на такова имущество. Въпреки направената в мотивите за приемането на закона заявка, че няма да се променя по същество досегашната концепция на законодателя, новите правила засягат основни елементи и принципи за правата на държавата в търговски дружества и за приватизацията. С § 1, т. 2 от Закона за изменение на Закона за държавната собственост (ЗИ ЗДС) се премахва забраната за апортиране на имоти и вещи – собственост на търговски дружества, включени в Приложение № 1 „Списък на търговските дружества с повече от 50 на сто държавно участие в капитала или обособени части от тях“ от Закона за приватизация и следприватизационен контрол. Освен това с § 4 се предвижда възможност за апортиране на имоти и вещи, които не са обособени части от дружества по Приложение № 1, в търговски дружества с държавно или общинско участие. Посочените разпоредби от ЗИ ЗДС противоречат на целта на забранителния списък, а именно – да не се приватизират без решение на Народното събрание дружества, които имат структуроопределящо значение за икономиката или висока обществена и социална значимост. Апортът има транслативен ефект и предметът на апорта става собственост на дружеството, в което той е направен, без апортиращият да получи насрещно плащане. Когато апортът се прави в дружество, което не е в забранителния списък, няма пречка впоследствие това дружество да бъде приватизирано заедно с апортираните имоти и вещи на дружеството от забранителния списък. По този начин се създава законова възможност за скрита безплатна приватизация на дружества от забранителния списък чрез апортиране на техни имоти и вещи. Нещо повече, с § 1, т. 2 се отменя общата забрана за апортиране на имоти и вещи на дружества от забранителния списък, а с § 4 се създава специално правило, изискващо решение на Министерския съвет само при апорт на необособени части от тях. По отношение на другите видове апорт, например на обособени части, право на ползване, право на строеж, патент, право на вземания, приетият закон не съдържа никакви специални правила. Това дава възможност такива апорти да бъдат извършвани и без решение на Министерския съвет. Приетият § 3 от ЗИ ЗДС премахва един важен правен способ за защита на държавния интерес, когато търговски дружества с повече от 50 на сто държавно участие учредяват или участват с парична или непарична вноска в търговски дружества, чийто капитал не е тяхна собственост. Отнема се възможността в тази хипотеза направилите апорт търговски дружества с повече от 50 на сто държавно участие  да имат блокираща квота при вземане на решения за изменение на устава или на дружествения договор, за увеличаване и намаляване на капитала, за сключване на сделките по чл. 236, ал. 2 от Търговския закон, за извършване на разпоредителни сделки с имущество – предмет на непаричната вноска, както и за преобразуване и прекратяване на дружеството. Това правило ще рефлектира и върху търговските дружества от забранителния списък, които няма да могат да се противопоставят на взимането на решения за отчуждаване на апортираното от тях имущество в полза на трети лица. Така се създава още по-реална опасност за скрита приватизация по отношение на дружества, които би трябвало да подлежат на приватизация само след решение на Народното събрание. Справедливостта и честността на приватизационния процес обяснимо са във фокуса на обществото, защото чрез този процес в частни ръце преминават блага, създадени с труда на много поколения. В настоящия момент, когато останалите за приватизация обекти са малко, се увеличава интересът към търговските дружества от забранителния списък. Затова не мога да остана безучастен, когато уредбата за тях се превръща от средство за защита в законодателни решения, които увреждат обществения интерес. По изложените мотиви и на основание чл. 101, ал. 1 от Конституцията на Република България връщам за ново обсъждане в Народното събрание разпоредбите на § 1, т. 2, § 3 и § 4 от Закона за изменение на Закона за държавната собственост, приет на 10.10.2018 г.  ", "date": "2018.10.17", "title": "Радев наложи вето върху промени в Закона за държавната собственост, спира поредния опит за грабеж"}
{"url": "http://www.classa.bg/%D1%81%D0%B2%D1%8F%D1%82/item/388488-%D0%BC%D0%B0%D0%B3%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%BD%D0%B0-%D0%B8%D0%B2%D0%B0%D0%BD%D0%BA%D0%B0-%D1%82%D1%80%D1%8A%D0%BC%D0%BF", "text": "Ново разследване от журналиста Джъстин Рорич от \"The Daily Beast\" твърди, че дъщерята на американския президент. Доналд Тръмп, Иванка и нейният съпруг, Джаред Кушнер, са част от квази-религиозно движение, опитващо се да предаде на последователите си магически сили, включително способността да летят.   Това е движението за трансценденталната медитация (ТМ), техника, която включва повтарящи мантри, измислени в Индия през 1950 от Махариши Махеш Йоги. Скоро то се разпространява по целия свят и се практикува от много известни личности като певицата Кейти Пери, режисьора Дейвид Линч и дори е било в дневния ред на легендарната британска група Бийтълс.   Като доказателство, журналистът посочва, че миналата година съветникът на Белия дом, Иванка Тръмп, в своята книга за самопомощ приветства ползите от ТМ. \"Трансценденталната медитация е практика, която научих преди няколко години и без нея можех да правя и половината от това, което правя за един ден\", каза Иванка. \"Двадесет минути са идеални за успокояване на ума, премахване на разсейването и увеличаване на моята производителност\", добави тя.   В тази връзка, репортерът за The Daily Beast показва, че има две групи от последователи на ТМ: \"Минимална версия за широката публика, с успокояващо послание как да се отървете от стреса. Другата група е малка, но отдадена група от истински вярващи, тайно общество, на което се обещава да отключи свръхестествени способности и всички видове магически резултати, за които се предполага да бъдат постигнати, след като платите на Индийските монаси хиляди долари\".   Сред тези свръхестествени способности е така нареченият \"йогичен полет\", когато медитиращите се опитват да левитират, докато са седнали в лотосова поза.   Според Боб Рот, лидер на движението МТ в САЩ, за да научи техниката на йогическото летене (TM-Сидхи) кандидатът трябва да плати $ 4000 на програмата за четири месеца, което включва две седмици пребиваване на място. Цената може да бъде намалена със стипендии \"така че всеки, който иска да се научи, да може да го направи\", казва той.   Трябва да се отбележи, че движението на ТМ има свои собствени групи учени, на които основната научна общност гледа със скептицизъм, както и собствени университети и безспорно луксозни имоти по света Според Института за изследване на мозъка в университета на Махариши \"в последните 25 години, е било научно документирано, че практиката на йога летене подобрява качеството на живот на хората и обществото\".", "date": "2018.10.17", "title": "\"Магическите сили\" на Иванка Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388483-%D0%BA%D0%BE%D0%B9-%D0%BA%D0%B0%D0%BA-%D1%81%D0%BC%D1%8F%D1%82%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B7%D0%B0%D0%BF%D0%BB%D0%B0%D1%82%D0%B8-%D0%B8-%D0%B7%D0%B0%D1%89%D0%BE-%D1%81%D0%B5-%D0%BE%D0%BF%D1%80%D0%B0%D0%B7%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Една справка, предоставена от финансовия министър Владислав Горанов в отговор на питане от депутата Желю Бойчев от БСП, хвърля светлина за доходите в България. Досега са излизали какви ли не данни за заплати. Най-често медиите цитират Борисов, който казва, че средната заплата минала 1000 лева и до края на мандата МУ ще стигне 1500 лв. Тоест направо настигаме Европа. При Борисов направо забогатяхме. Банките са пълни с пари (пак негови думи). (Впрочем, да са пълни с пари банките, при тази ниска лихва, това не е признак за икономика в развитие, няма инвестиции). Според справката, направена от НАП на базата на данъчни декларации за 2017 г., в България с доходи под минимална и с минимална работна заплата (до 510 лв. месечно) са 1,65 млн. души. От общо 3,1 млн. физически лица, които декларират доходи и плащат данък. Тоест, повече от половината работещи са с официални доходи до минимална работна заплата, в блатото на мизерията. Тези с доходи до 1000 лв. месечно са 811 хил. души. До 1000 лева месечен доход не означава, че заплатите им са по 990 лева. Масово заплатите са 600-800 лв. Експерти в държавните служби взимат по 600-700 лв., частните фирми дават аналогични заплати и са недоволни, че няма желаещи за работа. Защото хората предпочитат да отидат на сезонна работа за няколко месеца в чужбина, откъдето ще изкарат повече, отколкото на постоянна работа тук за цяла година. Простата сметка по данните на НАП показва, че 53% хората декларират доходи до 250 евро на месец. В страна член на ЕС. Общо към 80% са българите с доходи под 500 евро на месец, ако към онези с минимални доходи прибавим и тези с доход до 1000 лв. А цените на горива, покъщнина, някои храни са почти еднакви в цяла Европа, където доходите са неколкократно по-големи.  Как звучи това на фона на бодряшките декларации по медиите за средна заплата над 1000 лева, която до края на мандата МУ ще стане 1500 лева? „Средна заплата” е измамно понятие. Според НСИ тя вече е 1077 лв. Да, ама… Най-ясен е примерът с депутатите. 240 депутати с близо 3600 лв. основна заплата, плюс 1000 българи с 510 лв. минимална заплата, общо имат средна заплата 1100 лева. И според данните на НАП може да се получи – 15 523 души са декларирали доходи над 8900 лв. месечно. Ако сметнеш средната заплата на онези 1 милион и 650 хил. души с доходи под 510 лева месечно, с онези с доходи над 1000 лв. месечно, средната заплата може и да се получи „атрактивно висока”. Съотношението на най-високите доходи и най-ниските у нас е най-голямо в целия ЕС, показаха данни на „Евростат” неотдавна – около 8 пъти към 1. Средно за ЕС е 3,6 пъти към едно. Само че на единия край с високите доходи у нас са няма и 40 хил. души (над 5000 лв. месечно), а с доходи под минимална заплата са 1,65 млн. „Средната класа” у нас е с доходи между 500 и 1000 лв. месечно (общо 488 хил. души по справката на НАП), ако може тази бедност да се нарече „средна класа”. На практика това е стандарт, който обрича хората да взимат постоянно потребителски кредити, за да си позволят елементарни неща. И мнозина стигат до невъзможност да си плащат вноските и съдии изпълнители им изземат жилища, имущество. Повечето читатели, като видят тези числа, казват – „Да, ама у нас се плаща и на ръка, не са само официалните доходи”. И колко да се плаща на ръка? Като те назначат в хотела за камериерка с минимална заплата, или продавачка с минимална заплата, колко още ще ти плаща работодателят? 1000 лева? Нищо такова, най-много още 200-300 лева на ръка. Затова е и голямо текучеството в хотели, магазини, търсят се постоянно хора, по морето дори внасят работници и от чужбина.  В държавния сектор (над 700 хил. заети – администрация, образование, здравеопазване и др.) няма плащане „на ръка”. В чужди предприятия и заводи, в „Лидъл”, „Била” и др. също няма на ръка. Както и да го смята човек, не е голям контингентът на онези, които взимат на ръка. И сумата на ръка няма как да е по-голяма от минималната работна заплата, на която се водят на щат (а за много длъжности има прагове, не може на минимална заплата). Защото, за да извадиш пари на ръка, трябва да имаш приходи на ръка, извън отчетените с фактури и касови бележки. А този процент не е толкова голям в търговия, в производство. Не са много областите, в които може да се генерират пари, които да се плащат на ръка. И другата таблица с данните за деклариралите доходи през юли 2018 г. отразява основно онези, които са на трудов договор. Тя показва, че на минимална работна заплата са 578 хил. души.  Общо със заплати под 1000 лева са 1,7 млн. души от общо 2,2 млн. на трудови договори. През лятото има по-малко работещи, защото много българи са се изнесли на сезонна работа в чужбина.   Данните на НАП за декларираните доходи на физически лица за 2017 г., по брой лица с доходи от – до. Деклариралите са повече от онези през юли 2018 г., защото много българи през лятото се изнасят на сезонна работа в чужбина.    За да се изясни картината в какво положение са българите, трябва да се добави, че 1,2 млн. пенсионери са с пенсии под официалната линия за бедност 321 лв. за тази година. А пенсионерите общо са 2,17 млн., със средна пенсия 335 лв.   Брой лица, декларирали данък доход за физически лица през месец юли 2018 г. и размера на дохода. Общият брой е 2,28 млн. души, което отразява заетите на трудов договор, но има спад през лятото, в сравнение с годишните данни от другата таблица, защото много българи работят сезонно в чужбина.", "date": "2018.10.17", "title": "Кой как смята българските заплати. И защо се опразва България"}
{"url": "http://www.classa.bg/%D1%81%D0%B2%D1%8F%D1%82/item/388484-%D0%BE%D1%82%D0%BA%D1%80%D0%B8%D1%85%D0%B0-%D0%B2%D0%B8%D0%BA%D0%B8%D0%BD%D0%B3%D1%81%D0%BA%D0%B8-%D0%BA%D0%BE%D1%80%D0%B0%D0%B1,-%D0%BF%D0%BE%D0%B3%D1%80%D0%B5%D0%B1%D0%B0%D0%BD-%D0%B2-%D0%BD%D0%BE%D1%80%D0%B2%D0%B5%D0%B3%D0%B8%D1%8F", "text": "Екип от археолози от Норвежкия институт за изследване на културното наследство (NIKU) е установил, че викингски кораб е погребан на около 50 см дълбочина в яма в близост до град Халден, съобщава АФП.   Благодарение на проникващ земята радар, тези специалисти са открили \"аномалия в средата на гробище и са идентифицирали един обект, който очевидно има формата на викингски кораб\", потвърждава Кнут Пааш, археолог в института. Според членове на NIKU, тази находка може да хвърли светлина върху експедициите, които е правил този град през Средновековието, въпреки че \"се нуждаем от други открития, за да се каже какви са били тези кораби и да се определи как са плавали викингите \", добави Пааш.   Все още не е ясно каква е състоянието на кораба, тъй като учените са изключили разкопките по това време на годината. Във всеки случай неговият силует с дължина 20 метра би означавал, че това е най-големият кораб от онова време, открит в Норвегия.   Днес тази скандинавска страна има само три викингски кораба в добро състояние и Осебер е последният, открит през 1903 г. Тези кораби са в музея на викингските кораби в Осло.", "date": "2018.10.17", "title": "Откриха викингски кораб, погребан в Норвегия"}
{"url": "http://www.classa.bg/%D1%81%D0%B2%D1%8F%D1%82/item/388485-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D0%B5-%D0%B2-%D1%81%D1%8A%D0%B2%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F", "text": "Руската православна църква е скъсала връзките си с Константинополската Вселенска патриаршия, след като последната е дала независимост на украинската православна църква.   \"На заседание на Светия Синод е взето решението за пълно прекъсване на отношенията с Константинополската патриаршия\", обяви ръководителят на отдела за външните работи на Руската църква, митрополит Иларион.   Вселенската православна църква, разположена в турския град Истанбул, провъзгласи на 11 октомври, че временно установява пряка администрация на Константинополската патриаршия (историческото име на Истанбул) върху църковните дела на Киев.   Решението на Светия Синод в това отношение отменя своето историческо писмо от 1686 г., \"издадено заради обстоятелствата по онова време\". Този документ дава на патриарсите на Москва и на цяла Русия правото да нареждат на митрополитите от Киев, при условие че те са избрани от събрания на руски и украински духовници.   \"Бе взето решението за отмяна на акта на Константинополската патриаршия от 1686 за включването на метрополията на Киев в Московската патриаршия, а също така бе взето решение за създаването на седалище на Константинополската патриаршия в Украйна. Всички тези решения, от гледна точка на Руската православна църква, са незаконни и канонически невалидни \", каза Иларион. Руската църква \"не приема тези решения и няма да ги следва\", заяви той.   \"Ние се надяваме, че здравият разум ще надделее и Патриаршията в Константинопол ще промени позицията си, спрямо текущата църковна реалност\", изрази Иларион. \"Но докато тази промяна не се случи, докато тези незаконни и антиканонични решения останат в сила, ние не можем да поддържаме връзки с тази църква, която сега е разделена\", каза епископът.", "date": "2018.10.17", "title": "Най-голямото разделение в съвременната православна история"}
{"url": "http://www.classa.bg/%D1%81%D0%B2%D1%8F%D1%82/item/388486-%D0%B1%D0%B5%D1%80%D0%B5%D0%B0-%D0%B5%D0%B4%D0%B8%D0%BD-%D0%B7%D0%B0%D0%B1%D0%B5%D0%BB%D0%B5%D0%B6%D0%B8%D1%82%D0%B5%D0%BB%D0%B5%D0%BD-%D0%BA%D0%BE%D0%BB%D0%B5%D0%B6", "text": "Береа Колидж не е като повечето други колежи. Той е основан през 1855 г. от презбитерианския проповедник, който е бил аболиционист. Това бе първият интегриран образователен колеж в Юга. И студентите в него на са плащали такси от 1892 година. Всеки ученик в кампуса работи и работната му програма включва ежедневни задачи, като кетъринг услуги, но по-възрастните студенти често са назначени на работа в съответствие с академичната си програма и работят по неща като уеб продукция или управление на доброволчески програми. А студентите получават физически чек за труда си, който може да стигне за жилищни и ежедневни разходи. Четиридесет и пет процента от завършилите нямат дълг, а останалите имат средно дългове под 7 000 долара, според Лука Ходсън, директор за приема в колежа. На всичко отгоре: Повече от 90% от студентите от Береа Колидж отговарят на условията за получаване на стипендията Pell Grant, често използвана от тези с ниски доходи. Повечето от тези ученици, които са точно 70 процента, са от Апалачия - където близо един на всеки пет души живее под прага на бедността. И това набиране на студенти от Апалация произвежда доста разнообразен клас - повече от 40 процента от студентите се идентифицират като расови малцинства. На всеки две години колеж Береа Колидж влиза в националните новини, често заради обещание си за без-таксов прием. Това става още по-забележително с нарастването на националната студентска дългова криза. Но в края на миналата година колежът влезе в заглавията по друга причина: разпоредба в усилията на републиканската данъчна реформа, която би наложила на колежите с големи дарения 1.4% данък върху инвестиционните приходи от дарения. Береа Колидж има дарения от 1,2 милиарда долара, поради което може да си позволи да покрие обучението на всеки студент - и училището изчислява, че данъкът ще струва над милион долара годишно, което на практика го принуждава да намали броя на студентите. Целта на данъка бе привидно да накаже колежите за натрупване на големи дарения, тъй като цената на колежа нараства, а не равнопоставеността на студентите. За Береа Колидж, който не начислява никакви такси, защото има големи дарения, логиката на данъка се къса. В крайна сметка, към законопроекта беше добавен текст, според който училището трябва да има над 500 \"плащащи такса\" студенти, за да влезе в обсега на данъка. Това освобождава Береа Колидж, където никой студент не плаща. Но това повдигна интересен въпрос. Ако Береа Колидж мож е да направи толкова много с дарение от 1,2 милиарда долара, защо не могат Харвардците в света да направят същото със своите дарения за много милиарди долари? Въпросът остава повдигнат.", "date": "2018.10.17", "title": "Береа - един забележителен колеж"}
{"url": "http://www.classa.bg/%D1%81%D0%B2%D1%8F%D1%82/item/388487-%D0%BD%D0%BE%D1%89%D0%BD%D0%B8-%D0%BF%D1%80%D0%B0%D0%B2%D0%BE%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB%D0%B8-%D1%81%D1%8A%D0%B1%D0%BB%D0%B8%D1%87%D0%B0%D1%82-%D0%BA%D1%80%D0%B0%D0%B4%D1%86%D0%B8-%D0%B2-%D0%BC%D0%B5%D0%BA%D1%81%D0%B8%D0%BA%D0%BE", "text": "В края на септември поредица от шокиращи снимки на голи мъже, измъчвани и завързани за стълбове по улиците на Пуерто Валярта, станаха неудобно свидетелство за суровата реалност, която се появи в тази уж безопасна зона на Мексико.   По това време местната прокуратура не даде много информация за този факт, не уточни конкретния брой открити голи мъже, нито пък даде подробности за обстоятелствата на случилото се. Въпреки това, паралелно, социалните мрежи сложиха име на това, което се случва: става дума за крадци (\"плъхове\") наказани със \"саморазправа от самопровъзгласили се правоохранители\". Тази брутална операция отвори дебата за сигурността в страната, въпроса за ефективността на полицейските органи и спорната етика на отмъщението от ръцете на самите граждани.   От своя страна пресата също отрази някои свидетелства, които показаха, че вероятно мъжете, намерени в такива неблагоприятни обстоятелства, са крадци, които са били отвлечени и изоставени по този начин за наказание и назидание.   Така наречената \"саморазправа\" изглежда е в ръцете на граждани, преминали в действие и, съдейки по коментарите в социалните мрежи, голяма част от населението аплодира този насилствен начин на действие към престъпниците.", "date": "2018.10.17", "title": "Нощни правоохранители събличат крадци в Мексико"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388479-the-irish-times-%D0%B4%D0%BE%D0%B1%D1%80%D0%B5-%D0%B4%D0%BE%D1%88%D0%BB%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%BD%D0%B0%D0%B9-%D0%B1%D1%8A%D1%80%D0%B7%D0%BE-%D1%81%D0%B2%D0%B8%D0%B2%D0%B0%D1%89%D0%B0%D1%82%D0%B0-%D1%81%D0%B5-%D0%BD%D0%B0%D1%86%D0%B8%D1%8F-%D0%B2-%D1%81%D0%B2%D0%B5%D1%82%D0%B0", "text": "Най-бедната страна в Европейския съюз е разкъсана от неравенство в доходите и корупция, пише ирландското издание в остър материал, посветен на ситуацията у нас. Пред българите и посетителите на тяхната столица София по-рано през тази година беше разкрита ослепителна колекция на древно и модерно богатство. Националната галерия на страната, която се помещава в елегантен бивш кралски дворец, изложи 62 блестящи съкровища, датиращи от 1000-ната година в изложбата „Златното руно. Търсенето на аргонавтите“.     То включва 16 експоната, които се показват за първи път, а досега са били съхранявани в добре охранявани помещения на фондация „Тракия“, създадена от мултимилионера Васил Божков. Изложбата придаде културен блясък на шестмесечното българско председателство на Съвета на ЕС, а може би и малко блясък към сенчестата репутация на Божков. Основана през 2004 година, фондация „Тракия“ твърди, че финансира научни изследвания и подобрява достъпа до музеите и опазването на културното наследство, като същевременно се грижи за колекцията на своя основател, която включва над 3000 скъпоценни артефакти. Васил Божков се смята за най-богатия човек в България, а империята му, простираща се от строителството до хазартния бизнес, е изградена във времената на хаотичния и понякога кървав преход между комунизма и капитализма през 90-те. Със своята фондация магнатът, който има прякор „Черепа“, се опитва да върне нещо на страната, която е най-бедната и с най-голямо неравенство в ЕС. Около 11 години след присъединяването на страната в ЕС, големите надежди за просперитет, по-солидна демокрация и повече социална справедливост, са помрачени от официалните данни на Европейската статистическа служба (Евростат). България има най-ниската минимална работна заплата в съюза (260 евро), най-ниските средни пенсии (190 евро) и най-ниската средна работна заплата (575 евро). Повече от 40% от българите живеят в риск от бедност и социално изключване – два пъти повече, например, от германците. Освен това, докато средно в Европейския съюз най-богатите 20% от населението са 5.2 пъти по-богати от най-бедните 20%, то в България разликата между 20-те процента на върха и тези на дъното е цели 8.2 пъти – без да се отчита недекларираното богатство. „Има три български реалности. Хората с ниски заплати не могат да живеят добър живот тук, като цените на храната, енергията и други неща са сравними с други места в Европа. След това имаме много малка средна класа, която живее в собствен балон, работи в старт-ъп или международни компании и живее в квартали на София, които са сравними с части от Берлин, например. Накрая имаме горния слой, който е отделен от всичко останало. Те имат фантастични коли и частни клубове, често припокриващи се със сенчест бизнес“, казва Даниел Кадик – директор на източноевропейския клон на Фондация „Фридрих Науман“, базиран в София. „Живеех в Берлин и никога не бях виждал „Майбах“. В София вече съм виждал три“, добавя Кадик. Икономиката на страната расте с около 3.5%, но според Световната банка растежът трябва да бъде „с поне 4% годишно в следващите 25 години, за да може България да достигне средните нива на доходи в ЕС“. България е начело на ЕС и когато става дума за един неизмерим показател – разпространението на корупцията, която пресушава икономиката, плаши чуждестранните инвестиции и продължава да държи хората в бедност. Според индекса на Transparency International България е най-корумпираната страна в ЕС, класираща се на 71-во място заедно с Южна Африка и Вануату. Също толкова е притеснително е проучване на ЕС от миналата година, според което само една четвърт от българите ще се доверят на полицията за жалба за корупция, а полицейските и митнически служители се смятат за държавните служители, които е най-вероятно да вземат подкуп. Европейският парламент оценява, че корупцията струва на България около 15% от брутния вътрешен продукт (БВП) всяка година, а разпространението ѝ обхваща всички аспекти на живота – от манипулирани търгове и непрозрачни договори за милиони евро до нуждата обикновените граждани да дават подкупи, за да се доберат до здравните и образователните системи и до тяхната византийска бюрокрация. Всички тези проблеми, малки и големи, подхранват сивата икономика в България, която Международният валутен фонд (МВФ) оцени миналата година на 29.6% от БВП – най-големият дял в ЕС. Резултатът е осакатяващ цикъл на укриване на данъци и изтичане на капитали, изчерпани държавни средства, които трябва да финансират обществените услуги, и мрачно чувство за несправедливост, обида и недоверие към длъжностни лица и държавни институции. Проучване на ЕС от миналата година установи, че що се отнася до успех в живота, в България два пъти повече хора вярват, че „да познаваш правилния човек“ е по-голям фактор от доброто образование. Това усещане, че играта е нагласена в полза на тези с връзките, и че бедността е перманентна, се забелязва и в демографската картина – младите хора напускат страна, двойките имат по-малко деца и населението бързо се срива. ООН твърди, че България всъщност е най-бързо свиващата се нация в света, като сегашното и население от около 7 милиона души се очаква да намалее до 5,4 милиона до 2050 година и до 3,9 милиона до края на века. България вече е загубила почти 2 милиона души от пика на населението от близо 9 милиона през 1989 година, разкривайки масовото и дългосрочно въздействие на прехода от комунизъм към капитализъм в Източна Европа, където осем други държави се очаква да претърпят спад на населението от повече от 15% до 2050-та година. Най-високият процент на смъртност в ЕС, съчетан с едно от най-ниските нива на раждаемост в страната и емиграцията на десетки хиляди работници всяка година, оставят България в главоблъсканица как да финансира пенсиите и здравеопазването за застаряващото население. Не е изненадващо, че десетки хиляди българи търсят работа в чужбина всяка година, като Германия, Великобритания и Испания са предпочитаните дестинациите, а това създава хроничен недостиг на персонал в здравните служби на страната, в училищата и в други големи сектори. „Има места в страната, където няма лекар в радиус от 50 километра. В болницата трябва да си носите собствена тоалетна хартия и такива неща. Това е климат, в който много хора просто не искат да живеят повече“, казва Кадик. Докато младите специалисти напускат дома си в търсене на по-високи заплати, по-добри условия на труд и по-малко корумпирана среда, много българи дори не чакат дипломирането си, за да започнат да търсят възможности вън от страната. Около 17% от българските студенти са избрали чуждестранен университет, а водещите университети в страната се опитват да запълнят стотици празни места през новата учебна година. Светлинката добри новини за хората, които се завръщат от чужбина е, че ще намерят семейния си дом да ги очаква. Около 84% от българите притежават мястото, където живеят, в сравнение с 53% в Германия. „Хората получават апартаментите, в които живеят (когато комунизмът се срива) и са щастливи да притежават домовете си, защото в противен случай просто не могат да си позволят жилището“, казва Кадик. „Много българи, особено възрастните хора, разчитат на храна, отгледана на малък семеен парцел извън града. Семейната обвързаност тук е силна, а сред приятели и роднини има голям обмен на малки услуги и взаимно подпомагане. И това е неизбежно поради липсата на добри услуги“. \r\n", "date": "2018.10.17", "title": "The Irish Times: Добре дошли в България, най-бързо свиващата се нация в света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388480-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%B8-%D0%B8%D0%B2%D0%B0%D0%BD-%D0%BA%D0%BE%D1%81%D1%82%D0%BE%D0%B2-%D1%86%D1%8A%D1%84%D0%BD%D0%B0%D1%85%D0%B0-%D0%BD%D0%B0-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%E2%80%9C%D1%85%D0%B8%D0%B1%D1%80%D0%B8%D0%B4%D0%BD%D0%B8%D1%82%D0%B5-%D0%B7%D0%B0%D0%BF%D0%BB%D0%B0%D1%85%D0%B8-%D1%81%D1%80%D0%B5%D1%89%D1%83-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%B8%D1%82%D0%B5%E2%80%9D", "text": "Състоя се конференция, посветена на “Хибридните заплахи срещу институциите“, организатори бяха катедра “Политология“ на СУ, “Атлатническия съвет на България“  и “Софийски форум за сигурност“. Росен Плевнелиев посочи, че в много държави като Черна Гора, Босна и Херцеговина могат да се намерят примери за хибридна заплаха от страна на Русия.     В Черна Гора руски депутати чрез сръбски и македонски банки са финансирали масови протести, а в Македония намесата за дестабилизация се осъществява чрез купуване на футболни клубове, каза Плевнелиев. Заради тези примери той посочи събитията в България, когато протестите за цените на тока, станаха причина за падане на първото правителство на Бойко Борисов.     “Разбира се по това време бяха ясни лидерите на тези протести“. “Нека да не допускаме миналото, особено в неговата негативна част, зависимости, олигархия, непазарно мислене, атаки срещу демократични институции, да се връща в България“, допълни още той. Бившият премиер Иван Костов цитира данни от изследване на неговия център за “Анализ и управление на риска“, според което руското влияние в България е факт: Част от целите на руската пропагандна агресия са били постигнати след анексирането на Крим, в България е бил разрушен българския политически консенсус за членство в НАТО и ЕС, обясни Костов и каза още, че преди президентските избори също се е усетило руско доминиране. “Мнозинството от партиите в парламента са с проруска ориентация, с такава е и президентът Румен Радев. Българската прокуратура демонстрира опасна близост с руската“, поясни той. Репортаж на Добромир Видев за предаването »12+3» Плевнелиев изпадна в русофобски делириум на форум за хибридните заплахи Почти всички медии в България са изкупени благодарение на завишената с няколкостотин милиона лева цена на проекта „Цанков камък”. Това обясни бившият държавен глава Росен Плевнелиев, макар и без да говори с конкретни имена. Той участва на конференция в Софийския университет на тема „Хибридните заплахи: мит или реалност? Последствия за националната и европейската сигурност”, предаде Флагман. Според бившия държавен глава БНТ имала рубладжийско ръководство, БТВ излъчвала репортажи от добре осветения Болшой театър, никоя медия не показвала как живеят руснаците в Сибир. “Южен поток България” беше уговорен спомняте ли си за колко пари? За 4,2 милиарда. В Сърбия знаете ли за колко бе договорен? За 1,6. Това беше моят кошмар – че българската олигархия, която от един язовир с главен консултант… направи проекта вместо 400 милиона лева за 1 милиард лева. И точно тогава се изкупиха почти всички медии. Медийната империя е финансирана, според мен, с тези пари”, коментира бившият държавен глава. Плевнелиев попита: „Ами какво би било, ако същите тези хора, руските олигарси в България, получат разликата между 1,6 и 4 милиарда евро? Какво те ще купят не с 200 милиона евро, а с 2 милиарда евро! Нашата демокрация беше заминала според мен, ако те имат такъв ресурс. Затова се противопоставих.”  Експрезидентът се похвали, че е спрял „Южен поток” чрез служебното правителство след кабинета „Орешарски”. В началото на 2013 г. Росен Плевнелиев имал откровен разговор с Бойко Борисов, като го убеждавал да не подава оставка по повод започналите протести за цената на тока. На другия ден обаче излязъл материал във вестник „Труд”. “И не искам да забравя и няма да забравя каква беше корицата на вестник „Труд” и кой беше на нея точно в този ден – мисля, че 22 януари 2013 г. Един член на футболната агитка на клуба на „Локомотив” (Пловдив), собственик на един известен български олигарх – Цветан Василев”, разказва Росен Плевнелиев. Той вероятно имаше предвид „Ботев” (Пловдив), който бе собственост на Василев. Бившият държавен глава добави следното: „Същевременно вестник „Труд”, който никога не е криел своите проруски позиции и винаги се е управлявал от агенти на Държавна сигурност, на първа страница обилно показваше кръвта от раната на този герой”. Доклади на конференцията имаха още и експремиерът Иван Костов и бившият председател на Народното събрание Александър Йорданов. Последва дискусия с въпроси. Едно от питанията бе за връщането на Уляна Пръмова в БНТ и как може да се „освободим от това рубладжийско ръководство” на телевизията. Росен Плевнелиев обясни: Казусът „Уляна Пръмова” може да бъде разглеждан не просто само в рамките на БНТ. Например аз никога няма да забравя как в един момент, в който bTV, която по това време беше най-гледаната българска телевизия, собственост не на кой да е, а на Time Warner – една главно американска медийна компания, излъчваше романтични филми един след друг и репортажи от добре осветения Болшой театър, от Кремъл в момент, в който точно Русия извършваше руската окупация на Крим. Аз тогава лично бях толкова потресен от тоталната дезинформация, която течеше по българските медии, че се опитах да направя нещо, което никога не съм си позволил да правя като държавен глава; не съм си позволил да звъня на един журналист и на един собственик на медия, за да го помоля за нещо. Това беше част от начина, по който аз действах и вярвах, че това беше правилният начин.” Тогава Плевнелиев говорил с американския посланик и го попитал дали не счита, че нещо не е наред.  „Та нима няма една българска телевизия, една, която да отиде на 100 км от Москва и да покаже как живеят днес руснаците? Защо една българска телевизия не отиде там в Сибир, където веднъж на месец идва влакът с магазина, от който те купуват… Защо не покажем начина, по който днес живеят руснаците? Че практически в крайна сметка опозицията бе избита. Тя не е просто елиминирана, тя е избита. Защо българските медии нямат елементарната смелост да излязат и да посочат проблемите такива, каквито са – как живеят днес руснаците”, попита с апломб Плевнелиев. Той обясни, че 2 милиона българи напуснали страната, и попита колко са отишли в Русия.  И сам си отговори:„Нула”. Росен Плевнелиев попита и защо подценяваме българския народ. По думите му – хората не са глупави и те вярват в човешките права и свободи и че демокрацията е нещо добро. „Отгоре на върха на руската пропаганда стои една от любовниците на президента Путин и е инсталирана неслучайно, за да прави това, което тя прави”, добави Плевнелиев. Любимо средство за антиевропейска пропаганда била Кончита Вурст. Руснаците обяснявали, че това не било нито мъж, нито жена и че такъв бил Европейският съюз. „Давам си сметка, че толкова надълбоко хващат корени лъжите, които се разпространяват днес от Кремъл, включително и чрез всички медии, не само БНТ, че единственото противодействие може да се води днес в българския парламент, но точно там сме най-пробити. Всъщност и БНТ по един или друг начин, и bTV, и всички останали… няма как, ако в българския парламент се води качествен дебат, честен дебат за ролята на Русия, за хибридните атаки, за начина, по който се влияе на обществото, ако щете за истината – истината за това как живеят руснаците днес, истината за това дали Русия днес представлява някакъв алтернативен модел, в който ние вярваме; истината за това, че в Русия 100 олигарха държат 90% от икономиката, че те държат 97% от банките, че техните деца бягат на запад. Истината, истината, истината! Аз не успях да се преборя, заявявам най-откровено, за това да проведем качествен дебат в българския парламент за истината. Камо ли в българските медии”, коментира още експрезидентът. „И затова си мисля, че нека все пак да знаем, че голямата битка тепърва предстои. България е парламентарна демокрация. Нека да не се случи така, че лелеяният сценарий от парламентарна за президентска република да се осъществи. Тогава ви слагат един президент отпред с „голям шлем” и сме дотам. Русия винаги е лелеяла и искала и аз съм сигурен, че този дебат ще се вдигне със страшна сила”, заяви още Росен Плевнелиев, като коментира и че „за да разберем, че има по-лошо от мен, по-лошо от нас, трябва да гледаме винаги към Скопие”. След това експрезидентът се върна на разговора си с предишния американски посланик.  „Например в bTV американският посланик, човекът, когато го питах в прав текст как е възможно американска медия да излъчва денонощно и да облъчва българския народ с руската, кремълска пропаганда – че нашата демокрация се е провалила, че в Кремъл всичко блести и е цъфнало и вързало, и той ми каза „ами, г-н президент, съжалявам (това беше бившият американски посланик), но Вие знаете много добре, всъщност, шефът на новините пък по bTV се определя от златната акция на г-н Красимир Гергов””, разказа Росен Плевнелиев. Според него в държавата има сто важни позиции. „Трябва да си даваме сметка, че в тази държава, казвам го най-откровено, има сто позиции. За тези сто позиции проруските лобита водят жестоки битки денонощно и планират с години напред кой ще ги завземе. От тези сто позиции зависи бъдещето на нашата демокрация. И това е главен прокурор, това е шеф на данъчните… Най-голямата репресия днес в България днес минава през данъчните. Но това е моделът на Орбан”, добави Плевнелиев. Той изрази възмущение, че българските социалисти застанали зад унгарския премиер Виктор Орбан и неговите авторитарни методи на действие, вместо да защитят репресираната им сестринска соцпартия в Унгария. «Завършен олигофрен. Беше ни президент, което въобще не е повод за шеги. Това е и еманацията на така наречените десни, претенциите на кръга капитал и усилията на американското посолство да пръкнат алтернатива. Идиот ахронот.», -коментар на Явор Дачков «И това интелектуално недоразумение беше инсталирано от ГЕРБ за президент на България… Дъно!».  ", "date": "2018.10.17", "title": "Плевнелиев и Иван Костов цъфнаха на конференцията срещу Русия “Хибридните заплахи срещу институциите”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/388481-%D0%BC%D0%B5%D0%BC%D0%BE%D1%80%D0%B8%D0%B0%D0%BB%D1%8A%D1%82-%D0%BD%D0%B0-%D0%BC%D0%B8%D1%80%D0%B0-%D0%B2-%D1%85%D0%B8%D1%80%D0%BE%D1%88%D0%B8%D0%BC%D0%B0-%D0%BE%D1%81%D1%8A%D0%BC%D0%BD%D0%B0-%D1%81-%D0%BD%D0%B0%D0%B4%D0%BF%D0%B8%D1%81-%E2%80%9C%D0%BB%D0%BE%D0%BA%D0%BE-%D1%81%D0%BE%D1%84%D0%B8%D1%8F%E2%80%9D", "text": "Българският вандализъм стигна до Япония. При това на едно от най-знаковите места за всеки японец – Мемориалният комплекс на мира в Хирошима, посветен на жертвите на атомната бомба от 6 август 1945 г., който осъмна надраскан с черен спрей и надпис “Локо София”.     Темата е водеща в японските медии. Пазачът на комплекса съобщава, че е открил този и още три подобни надписа на 15 октомври сутринта, а полицията вече издирва заподозрени за деянието. Полицията е открила графити на три места в парка. Има един малък надпис на пейката до купола, построен на мястото, където е паднала атомната бомба. Има и два други надписа, но много по-забележими, надраскани върху бялата ограда, която обгражда Музея на мира. Един от тези надписи напълно разкрива произхода на вандала – “Локо София”. Според местната администрация, която управлява парка, графитите са открити от охранител на 15 октомври сутринта. Японското общество е силно възмутено от поругаването на мемориала в памет на 80 хиляди загинали японци. Преди три години футболистът Благой Георгиев беше направил опит да остави инициалите си на Колизеума в Рим, за което беше арестуван. ", "date": "2018.10.17", "title": "Мемориалът на мира в Хирошима осъмна с надпис “Локо София”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/388482-%D0%B1%D1%81%D0%BF-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BC%D0%B0%D0%BA%D1%81%D0%B8%D0%BC%D0%B0%D0%BB%D0%BD%D0%B8%D1%8F%D1%82-%D0%BE%D1%81%D0%B8%D0%B3%D1%83%D1%80%D0%B8%D1%82%D0%B5%D0%BB%D0%B5%D0%BD-%D0%B4%D0%BE%D1%85%D0%BE%D0%B4-%D0%B4%D0%B0-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B8-%D0%B4%D0%B5%D1%81%D0%B5%D1%82%D0%BE%D0%BA%D1%80%D0%B0%D1%82%D0%BD%D0%BE", "text": " е на финалната права. Правителството показа ангажираност по отношение на политиката за интеграцията на хората с увреждания. Смятам, че трябва да има квоти за работодателите, защото е много важна социализацията и интеграцията на хората с увреждания. Това може да стане само по този начин. Това заяви депутатът от ГЕРБ Светлана Ангелова в предаването „Още от деня“ по БНТ.     „Няма кой знае колко голяма гордост от крайния вариант на закона, защото се подготвя от дълго време. От БСП също смятаме, че трябва да има квоти. Новото в закона е, че са въведени санкции за работодателите, които не наемат хора с увреждания. Законът не е това, което очакваха хората. Те се притесняват, че ще им се отнемат права“. Това заяви депутатът от БСП Георги Гьоков. По думите на депутата от ГЕРБ, майките на деца с увреждания одобряват този вариант, тъй като е приет с мнозинство на Националния съвет. От БСП уточняват, че той не урежда в пълна степен правата на всички майки на деца с увреждания. По думите на Гьоков има усещането, че парите се разпределят неравномерно и в нереформирана социална сфера. По отношение на тавана на пенсиите, депутатите влязоха в словесен спор. „С увеличаването на максималния осигурителен доход ще има по-голяма възможност за по-високи пенсии“, заяви Ангелова. Гьоков посочи, че работодателските организации протестират от начина, по който това се прави. „Вие кои интереси защитавате - на работниците или на работодателите“, контрира го депутатът от ГЕРБ. „Управляващите правят всичко така, все едно дават пари на плебеите. Правилна е посоката на увеличаване на максималния осигурителен доход. Той трябва да се увеличи дори поне в размера на 10 пъти минималната работна заплата. В момента крачката е правилна, но недостатъчна“, подчерта Гьоков. Тук Ангелова добави, че ако това се направи работодателите биха го разкъсали. От БСП напомниха, че пенсионерите организират утре протест. „Има два милиона за саниране, но няма един милион за увеличение на пенсиите“, отбеляза депутатът от БСП. Ангелова отговори, че това предложение е нереалистично. Тя добави, че мерките на правителството са реалистични.", "date": "2018.10.17", "title": "БСП предлага максималният осигурителен доход да се увеличи десетократно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388478-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%B8%D1%81%D1%82%D0%B8%D0%B3%D0%B0%D1%89%D0%B8%D1%82%D0%B5-%D1%81%D0%B0-%D0%BC%D0%BD%D0%BE%D0%B3%D0%BE-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B7%D0%B0%D0%BC%D0%B8%D0%BD%D0%B0%D0%B2%D0%B0%D1%89%D0%B8%D1%82%D0%B5", "text": "През 2017 година пристигналите в Германия българи са били с 30 000 повече от онези, които са напуснали страната. Това става ясно от актуални данни на Федералната статистическа служба. Ето още информация:           През 2017 година в Германия са се заселили 1,55 милиона души, като близо 90% от тях не притежават германски паспорт. Същевременно страната са напуснали над 1,1 милиона души, 865 000 от които са чужденци. Това става ясно от данните на Федералната статистическа служба във Висбаден, публикувани в началото на седмицата. Според тях, през 2017 т.нар. \"нетна миграция\" e 416 000 души. За сравнение: през 2016 пристигналите в Германия. Какви са тенденциите през 2017?   Най-многобройната група преселници са гражданите на страни-членки на ЕС: т.нар. \"нетна миграция\" при тях е 239 000 души. На втора позиция се нарежда Азия - с \"нетна миграция\" от 140 000 души, следвана от европейските страни извън ЕС (60 000) и от Африка (35 000).     Причината за първото място на страните от ЕС се крие най-вече в миграционните потоци от Румъния, Полша, Хърватия и България. През 2017 година от тези четири страни \"нетната миграция\" представлява съответно 73 000, 34 000, 33 000 и 30 000 души. В случая с българските граждани това означава: през 2017 години заселилите се в Германия българи са били 45 000, а напусналите страната - 15 000. Същевременно все по-малко испанци и гърци се заселват в Германия. Икономическата криза в тези страни беше преодоляна и хората започнаха да съзират повече шансове за професионална реализация. Миграцията от Полша също е намаляла наполовина в сравнение с 2013 година. Още по-силно пък е намалял броят на унгарците и словенците, заселващи се в Германия. Класическите страни на бежанците - Сирия и Ирак - се нареждат съответно на второ и шесто място. Броят на мигрантите от тези две страни обаче намалява драстично, тъй като т.нар. балкански маршрут беше затворен. И докато бежанците от Сирия и Ирак намаляват, в Германия пристигат все повече турци. Само за една година броят на турските мигранти се е увеличил тройно. Само за сравнение: от 2006 до 2015 година, само с едно изключение, турците, които са напускали Германия, са били повече от тези, които са пристигали в страната. А хората от Балканите?   През изминалите години броят на пристигащите от Сърбия, Албания и Косово се променяше драстично. През 2015 година \"нетната миграция\" от тези три страни е била общо 75 000 души. След като обаче Германия сключи политически споразумения с тях, през 2016 \"нетната миграция\" стана отрицателна - тогава хората от тези страни, напуснали Германия, бяха с 42 000 души повече, отколкото онези, които дойдоха в страната. През 2017 година балансът отново беше положителен - пристигналите от тези три балкански страни бяха с общо 4200 повече от онези, които напуснаха Федералната република.", "date": "2018.10.17", "title": "Българите в Германия: пристигащите са много повече от заминаващите"}
{"url": "http://www.classa.bg/%D1%81%D0%B2%D1%8F%D1%82/item/388473-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%BF%D0%BE%D0%BB-%D0%B7%D0%B0%D0%BC%D0%B8%D1%81%D0%BB%D1%8F-%D0%BD%D0%BE%D0%B2%D0%B0-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F", "text": " достоен отпор в Украйна, Константинопол замисля нова провокация – вече на територията на Русия. За това съобщава в блога си принуденият да напусне Украйна през 2014 година бивш секретар на Одеската Епархия, свещеник Андрей Новиков. „Мина информация, че на две разколнически епархии секти на „киевския патриархат“ на територията на Русия (Адриан Старина и Иосиф Шибаев) е поръчано да се пререгистрират като „епархии на Константинополския патриархат в РФ“.     Във всеки случай, тъй като тези „епархии“ са в състава на филаретовците, Константинополският патриарх се опитва да прехвърли разкола на територията на Русия“ - съобщи той. Още един, напуснал Украйна и живеещ в РФ свещеник, Олег Трофимов   на „ПолитНавигатор“, че разколниците в Русия ще действат съвместно с либералите и ще подготвят аналог на Майдана в РФ. Трофимов счита за признак на това разгърнатата в либералните средства за масова информация кампания против свещеноначалието на Руската Православна църква. „Беше им дадена команда „фас“ ( „дръж“ - бел. пр.), за да поливат Руската Православна църква, непосредствения пастир, защото в евангелието е написано “Убий пастира – овцете ще се разбягат“. Според него трябва да помним, че „киевския патриархат“ изначално беше създаден като антируска структура. „Когато, например, през 1992 година завладяваха православния Свято-Вознесенски събор, изхвърляха иконите на Александър Невски и говореха, че „това са „московски“ светци, изхвърлете ги“ напомни свещеникът. Ние имаме либерални закони, може да регистрирате в това число и „киевски патриархат“. На основата на тези клетки в Киев организираха майдана – именно клетките на „киевския патриархат“, гръко-католиците бяха сбор от терористи. Именно от тях вербуваха терористи да воюват в Чечня през първата и втората кампании в Русия. По такъв модел и сега се готви разгръщане на майдан в Русия чрез религиозни манипулации и възможни убийства в страната“ - подчерта отец Олег Трофимов. Стават все по-нагли, обаче...     Превод: М.Желязкова", "date": "2018.10.17", "title": "Константинопол замисля нова провокация"}
{"url": "http://www.classa.bg/%D1%81%D0%B2%D1%8F%D1%82/item/388474-%D1%80%D1%83%D1%81%D0%B8%D1%8F-%D1%81%D0%BC%D1%8F%D1%82%D0%B0-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D1%81%D1%8A%D0%B2%D0%B5%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Русия „няма да достави радост“ на тези, които искат да я изключат от Съвета на Европа и ще напусне сама, заяви руският министър на външните работи Сергей Лавров в интервю за телевизия „Евронюз“. “Ние влязохме в Съвета на Европа, изхождайки от това, че той гарантира сигурността на общоевропейското, универсално правно хуманитарно пространство. Тези, които сега рушат устоите на това пространство, погазвайки устава с нелегитимните си действия по лишаване на руската делегация от равни с останалите делегации права, съм сигурен, че знаят какво вършат“, посочи Лавров.     Министърът призова „тези, които разбират цялата провокативност на този замисъл от страна на една неголяма, но много шумна групичка страни, да поработят с тези страни“. “Защото е неприемливо да се руши една европейска организация заради удовлетворяването на амбициите на разни политикани в няколко столици на Европа“, подчерта той. Лавров изрази надежда, че повечето хора „ще намерят смелост и сила да не позволят това да се случи“. “Не мисля, че за Русия участието в Съвета на Европа е по-важно, отколкото участието на Русия в Съвета на Европа за европейските страни. Това е твърдата ми позиция“, заключи Лавров. Отношенията между Русия и Съвета на Европа преживяват труден период. Конфликтът се задълбочи след 2014-2015 г., когато руските парламентаристи бяха лишени от ред права заради позицията им по Крим. Москва заяви, че не може да работи при подобни условия и прекрати участието си в заседанията на ПАСЕ. В края на юни миналата година противоречията се задълбочиха. Москва замрази изплащането на част от вноската си в бюджета на организацията, докато не бъдат напълно възстановени правата на нейните представители в ПАСЕ. През март от ПАСЕ признаха, че руските ответни мерки са създали финансови затруднения на организацията и бюджетът й бе орязан с 9 процента заради дефицит от 1,5 млн. евро. През октомври генералният секретар Туберн Ягланд заяви, че Русия може да бъде изключена от участие в ръководните органи на Съвета на Европа, ако не възобнови плащанията си в общия бюджет до средата на 2019 г.   ", "date": "2018.10.17", "title": "Русия смята да напусне Съвета на Европа"}
{"url": "http://www.classa.bg/%D1%81%D0%B2%D1%8F%D1%82/item/388475-%D0%B4%D0%BD%D0%B5%D1%88%D0%BD%D0%B8%D1%8F%D1%82-%D0%B5%D1%81-%D0%B5-%D0%BE%D0%B1%D1%80%D0%B5%D1%87%D0%B5%D0%BD-%D0%BD%D0%B0-%D0%B3%D0%B8%D0%B1%D0%B5%D0%BB", "text": "за неолиберализма и свободния пазар погреба проекта \"Европа на народите\" Френският философ  Мишел Онфре (Michel Onfray) и историкът и антрополог Емануел Тод (Emmanuel Todd) са сред най-видните критици на европейския проект. Те смятат, че Евросъюзът е обречен на гибел заради твърде големите различия в историческите традиции, психологията и начина на живот на европейските нации. Подобно на СССР през ХХ век Евросъюзът се спъна в човешкия фактор и не можа да наложи идеологията си върху народите на \"империята\". Двамата обръщат внимание на един учудващ и показателен факт: формирането на ЕС през февруари 1992 година практически съвпадна по време с разпада на друга \"империя\" - Съветският съюз (краят на декември 1991 г.). Случайно ли е такова съвпадение? Или ЕС е решил да поеме от СССР щафетата и да предложи свой проект за обединяване на народите?  Замисъл е бил благ: \"бащите основатели\" на ЕС Робер Шуман и Жан Моне са мечтаели да се преодолеят вековните конфликти на континента и да създадат \"Европа на народите\". Но днес този проект претърпява крах. Всички обществени допитвания показват, че мнозинството европейци се отнасят негативно към Евросъюза, Еврокомисията и други институции на обединена Европа. Евроскептиците в цяла Европа смятат Еврокомисията за паразитно образование, студено и бюрократично чудовище, която не изразява интересите на европейските народи, не е избирана от никого и защитава абстрактни неолиберални принципи. Наред с това все по-силен става протестът срещу единната европейска валута - еврото се превръща в спирачка за икономическото развитие на Южна Европа, най-вече Италия и Гърция.  Мишел Онфре на страниците на всекидневника Marianne изрази мнението, че Маастрихтският договор от 1992 г. е заложил основите на нова европейска империя. Евросъюзът съчетава признаци на международна организация и държава, но по важни параметри той представлява именно империя  Не е задължително империята да бъде монархия,  продължава Онфре, формата на управление може да бъде всякаква - демократична, феодална, комунистическа. Евросъюзът има своя флаг, своя девиз \"Единство в разнообразието\", свой химн, своя идеология (неолиберализма), своя конституция (Римският договор), своя валута (еврото), свой парламент в Страсбург и свое правителство (Еврокомисията) в Брюксел. Евросъюзът има и своите \"бащи основатели (Робер Шуман и Жан Моне), своите апостоли (Конрад Аденауер, Франсуа Митеран, Жак Делор), активни пропагандисти, изкласили от май 1968 г., като Даниел Кон-Бендит, интелектуалци (Жак Аттали) и цялата европейска журналистика, придържаща се към неолиберални възгледи.  Показателно е, че в името на това \"свещено имперско чудовище\" сега е забранено да се защитават интересите на националните държави и нации. Иначе ще те нарочат за националист, ксенофоб, расист и дори неонацист. На практика възникна нов вид идеологическа нетърпимост  който лишава от глас всички, които защитават интересите на гражданите и на отделните държави.  Мишел Онфре констатира: \"Маастрихтската империя (Евросоюзът) представлява неолиберална тирания, която натрапва на народите в Европа пазарни наднационални закони, използвайки авторитарните и бюрократични методи на държавата. ЕС разполага със собствен бюджет, получен от средства на европейските данъкоплатци и осигуряващ му политическо и идеологическо доминиране. Маастрихтскаата империя има грамаден медиен ресурс - преса, радио, телевизия и интернет, чрез който води непрекъснато мощна пропаганда. Що се отнася до идеологията, тя е най-добре изразена от манифеста на френския леволиберален фонд Terra Nova. В него се  констатира, че европейските избиратели все повече тежнеят към деснопопулистки и националистически движения. В тази връзка се предлага създаването на широк фронт от малцинства (сексуални, расов, етнически, религиозни и други), за да се противопостави срещу \"реакционното мнозинство\", най-вече срещу семейната средна класа в Европа, придържаща се към християнските традиции. Така малцинствата в Европа могат да се обединят, да създадат избрано мнозинство и да вкарат във властта свои представители. Ако по-рано привържениците на демокрацията се опасяваха от \"тиранията на мнозинството\", маастрихтската държава създава нов модел - \"тирания на малцинството\".   Между другото, подобно положение възникна в САЩ, където Демократическата партия се опитва да спечели подкрепата на всевъзможни малцинства - ЛГБТ, афроамериканците, етническите групи, но също представители на секти, подземния свят и други маргинали. Техният главен противник е средната класа, белите американци.  Онфре резюмира: традиционните европейски класи са превърнати в жертва на либералнопазарната идеология и интересите на малцинствата. Сега става ясно, че всички обещания на Маастрихт (всеобща заетост, мир, икономически растеж и т.н.) са били лъжа. В Европа    нараства социалното неравенство  средната класа обеднява, богатите стават още по-богати. В полза на пазарната икономиката изчезват основите на \"социалната държава\": армията, училището, здравеопазването. Всеки опит на гражданите да изразят своя протест се представя от неолибералните медии като шовинизъм и неонацизъм.  Онфре напомня, че на референдума през 2005-та французите отхвърлиха Маастрихтския договор. Но брюкселските бюрократи съумяха да заобиколят народното вето и замениха проваления проект за европейска конституция с Лисабонския договор, който бе одобряван вече от парламентите, пренебрегвайки мнението на избирателите. В тази връзка Онфре изразява симпатия към опитите на Великобритания да се отърси от ярема на Маастрихтската власт. Той е убеден, че предстоящите през 2019-та избори за Европарламент ще се превърнат в победа на \"народните\" сили.  Аналогична гледна точка изразява и историкът и антрополог Еманюел Тодд. В интервю за немското сп. \"Шпигел\" той отбелязва, че съвременна Европа е в криза, тя е разделена, народите са лишени от вяра в бъдещето, а управляващите елити усещат своето безсилие. Това е много тъжно, но такова развитие трябваше да се очаква. Нещо повече, то е е било неизбежно.   Тодд се придържа не към икономическия, а антропологичния поглед върху историята на Европа. Той смята, че създаването на механизми за сътрудничество между европейските нации след Втората световна война е било благородна и съвсем  разумна задача. Въпросът обаче е в степента на интеграция. Именно като антрополог той е убеден, че не е възможно да се изгради европейска свръхдържава заради огромните различия в културното равнище, традициите и моралните устои на народите в Европа. Евросъюзът явно е надценил своите възможности, както преди него направи и Съветският съюз.   Забележителното е, че Тодд бе един от първите, който през 1976 г. предсказа разпада на СССР въз основа на антропологичните показатели (смъртност, разпад на семейството, националните противоречия). Той смята, че въпреки марксистката постановка, не икономиката определя хода на историята.   Най-важните изменения се извършват в дълбочината на социалния живот. Европа е застрашена от поредна раздробеност, защото политиците и икономистите, налагащи либералната идеология, не отчетоха разнообразието на континента  Те заповядаха на французите да работят като немците, а на немците отказаха право на идентичност. Но те не отчетоха, че французинът никога няма да поиска, а и не би могъл да работи като немеца, да не говорим за нациите от Южна Европа. Европейската идеология стана изразител на икономическия догматизъм, тя не желае да признае реалността и затова стигна до задънена улица.   Той е убеден, че е невъзможно да бъде разбрана днешната европейска криза, ако останем заложници на принципите, върху които е изграден Евросъюзът - а това е вярата в първостепенното значение на икономиката и общото движение на нациите към единния потребителски пазар.   Теоретично в един свят, където икономика е била двигателят на историята, а държавите постигнаха еднаква производителност, такъв проект може и да сработи, но светът е устроен по друг начин. Теорията на конвергенцията е действала през 60-е години, когато Западна Европа успя да преодолее изоставането от САЩ. Но в епохата на глобализация това правило не работи, което нагледно демонстрира случая с Източна Европа, която никога няма да се доближи  до равнището на \"старите\" европейци. Напротив, днес навсякъде доминира тенденция към неравенство и неравномерно развитие. И това е резултат от доктрината за свободния пазар и глобализацията. В целия свят бе разгърната безмилостна икономическа и търговска война. А в Европа монетарният съюз рязко засили противоречията между страните: те участват в обща гонка, но с различни тежести върху краката си.   Съвременната криза в Европа, заключава Тодд, води дотам, че италианците, англичаните, французите и немците, да не говоря за унгарците и поляците, все по-силно чувстват своята национална идентичност. Те се връщат към своите национални ценности и корени, намирайки в тях опора за  самосъхранение. Неолибералните теории като \"братството между народите\", мултикултурализмът и свободният пазар претърпяха пълен крах. Достатъчно е да се види твърдото противодействие, предизвикано от нашествието на мигрантите в Европа. Но в Брюксел това не се вижда, еврократите живеят откъснати от реалността. Това самозаслепяване има исторически аналози и напомня поведението на управляващите класи на Франция в навечерието на Великата френска революция, руския елит преди падането на царизма, Политбюро на КПСС в навечерието на перестройката.        ", "date": "2018.10.17", "title": "Днешният ЕС е обречен на гибел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388476-17-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1448 г. - Започва Косовската битка - сражение между войските на унгарския управител Янош Хуняди и османския султан Мурад II, състояло се на Косово поле.   1483 г. - Папа Сикст IV създава испанска инквизиция, което е начало на преследването на араби и евреи на територията на Испания.   1529 г. - Томас Мор е назначен за лорд-канцлер на Англия.   1707 г. - Състои се сватбата на Мария Барбара Бах и Йохан Себастиан Бах.   1728 г. - Състои се сватбата на немската аристократка Кристиана Шарлота фон Насау-Отвайлер и ландграфа Фридрих Якоб фон Хесен-Хомбург.   1810 г. - Започва Битката при Ловеч.   1831 г. - Английският физик и химик Майкъл Фарадей прави успешно изпитване на динамо и открива електромагнитната индукция.   1879 г. - Основан е АФК Съндърланд.   1902 г. - В Детройт е произведен първият автомобил с марка Кадилак.   1915 г. - Първата световна война: Започва битката при Криволак с участие на войски на Франция и България, която завършва с отстъпление на французите на 21 октомври. 1917 г. - Силно земетресение нанася значителни щети в София.   1918 г. - В България е съставено правителство начело с Александър Малинов.   1918 г. - Унгария провъзгласява независимост от Австрия.   1919 г. - Открито е метрото на Мадрид - едно от най-бързите и най-интензивни в света.   1919 г. - След края на Първата световна война българската армия напуска Беломорска Тракия, където се установява протекторат на Антантата.   1931 г. - Ал Капоне е осъден на 11 години затвор за укриване на данъци.   1933 г. - Поради нарастващия антисемитизъм Алберт Айнщайн напуска Германия и се установява за постоянно в САЩ.   1939 г. - Състои се премиерата на американския драматичен игрален филм Господин Смит отива във Вашингтон.   1947 г. - 10 000 акра (40 км²) от площта на Националния парк Акадия в САЩ са опустошени от голям пожар, започнал от боровинково мочурище.   1949 г. - България установява дипломатически отношения с ГДР.   1956 г. - Във Великобритания е открита първата в света атомна електроцентрала.   1958 г. - СССР започва строителството на първата си атомна подводница за оборудване с балистични ракети - К-19.   1979 г. - Майка Тереза е наградена с Нобелова награда за мир.   1983 г. - В Пловдив започва провеждането на Международен телевизионен фестивал - Златната ракла.   1988 г. - Състои се премиерата на българския игрален филм \"А сега накъде?\".   1994 г. - В България е съставено правителство начело с Ренета Инджова.   1999 г. - В Германия е намерен оригиналът на списъка на Оскар Шиндлер с имената на 1200 спасени от него евреи.   2005 г. - Започва да излиза българския национален ежедневник Атака.", "date": "2018.10.17", "title": "17 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/388477-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%B8-%D0%B5%D0%B2%D0%B0%D0%BD%D0%B3%D0%B5%D0%BB%D0%B8%D1%81%D1%82-%D0%BB%D1%83%D0%BA%D0%B0", "text": "    Освен  , които навсякъде следвали своя Небесен Учител, Господ Иисус Христос избрал още   и ги пратил да проповядват Неговото учение по градове и села. Преди да ги изпрати на проповед, Той ги наставлявал как да учат народа. Дал им власт да изцеряват всяка болест. При изпращането им казал: [ ]. Под жетва Спасителят разбирал сърцата на хората, които били готови да приемат в себе си истините на словото Божие. Под работници или жетвари разбирал проповадниците на словото Божие. Господарят на жетвата е Сам Бог.     След като благовествували по много градове и села, седемдесетте ученици се върнали с радост и казали: А Той им отвърнал: В числото на   бил и св. Лука. Той бил родом от Антиохия, където на младини изучавал медицина и живопис. След време дошъл в Йерусалим. Слушал проповедта на Спасителя. Поразен бил от силата на Христовите думи и чудеса. Станал Христов ученик. На него и на Клеопа Христос се явил след възкресението Си. Били на път за Емаус. Те вече били чули за   и разговаряли по пътя за него. Ненадейно Христос се приближил до тях като обикновен пътник. Те не го познали. Той ги заговорил: - Какви са тия думи, които разменяте помежду си, и защо сте тъжни? Клеопа му отговорил: - Ти ли си само странник в Йерусалим и не си узнал това, което стана в него през тия дни? Попитал ги: - Кое? Те му казали: - Което стана с Иисуса Назорееца, Който беше пророк, силен на дело и слово пред Бога и целия народ; как нашите първосвещеници и началници Го предадоха да бъде осъден на смърт и Го разпнаха; а ние се надявахме, че Той е Оня, Който щеше да избави Израиля; но при всичко това днес вече трети ден, откак стана това; па и някои жени от нашите ни слисаха; те ходили рано на гроба, и не намерили тялото Му; и като дойдоха, разправяха, че им се явили и ангели, които казвали, че Той е жив; и някои от нашите отидоха на гроба, и намерили тъй, както и жените казаха; но Него не видели. Тогава Богочовекът им рекъл: И като наченал от Мойсей и от всички пророци, обяснявал им казаното за него в цялото Писание. Пътниците се приближили до селото, в което отивали. А Христос показвал вид, че иска да върви по-нататък. Но те Го задържали: Господ влязъл с тях в дома, където отивали Лука и Клеопа. Седнал с тях на трапезата. Взел хляба, благословил го, преломил го и им подал по късове. Тогава им се отворили очите. И те Го познали. Но Той станал невидим за тях. Изумени и възрадвани, те си казали: - Не гореше ли в нас сърцето, когато Той ни говореше по пътя и когато ни обясняваше Писанието? [ ]. Св. апостол Лука бил спътник на   при мисионерските му пътешествия. От Рим апостолът на народите, Павел, пратил послания дo християни от различни места. В тях той нарича апостор Лука \"лекар, многообичан и брат, когото възхваля цялата Църква\". От Рим св. апостол и евангелист Лука се отправил за Египет, където в град Тива устроил християнска църква, известна по-късно със своята многочисленост и светост. Той основал и много други църковни общини в Египет, като лекувал не само телесни, но и душевни страдания. Освен книгата  , св. Лука написал и  , поради което се нарича и евангелист.   Св. апостол и евангелист Лука рисува икона на Пресвета Богородица. Детайл от икона от сръбския Moraca Monastery. Източник:  Св. апостол и евангелист Лука се счита и за пръв християнски иконописец. Свещеното предание говори, че той нарисувал две икони: на св. Дева Мария с Божествения младенец на ръце  (виж  , Pravoslavieto.com)  и на  . По тоя начин той сложил началото на църковната иконопис за слава на Божията Майка и на всички светии. Св. Лука бил толкова привързан към св. апостол Павел, че не го остaвил и във времето, когато Павел бил окован във вериги в Рим. Не го оставил и при първите, и при вторите окови. От Египет евангелистът дошъл вече твърде стар в гр ъ цката страна Ахаия, където умрял мъченически на 80-годишна възраст. Император Констанций, син на Константин Велики, като чул за чудесата, които ставали при гроба на св. Лука, наредил да се пренесат мощите му в цариградската църква \"Св. Апостоли\", където почивали мощите и на апостолите  и  . При тържественото пренасяне на тия свети мощи един болен царедворец бил чудно излекуван. След това се заредили в храма множество други чудеса.", "date": "2018.10.17", "title": "Св. апостол и евангелист Лука"}
{"url": "http://www.classa.bg/%D1%81%D0%B2%D1%8F%D1%82/item/388469-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BD%D0%B0%D0%BC%D0%B0%D0%BB%D1%8F%D0%B2%D0%B0-%D0%B3%D1%80%D0%B0%D0%B4%D1%83%D1%81%D0%B0-%D0%BD%D0%B0-%D0%B0%D0%B3%D1%80%D0%B5%D1%81%D0%B8%D1%8F%D1%82%D0%B0-%D0%BF%D1%80%D0%B5%D0%B4%D0%B8-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BA%D1%80%D0%B5%D0%BC%D1%8A%D0%BB", "text": "създава „необходим климат“ в очакване на визитата на съветника на президента на САЩ в Москва, която ще се състои в края на октомври. „Русия не се опитва да влияе на хода на изборите за конгрес в САЩ в тази форма, в която това се наблюдаваше през 2016 година“ - заявява Джон Болтън, пренасочвайки обвиненията по посока на Китай.     Толкова удобна и изгодна за Америка позиция се отбелязва с два фактора: споменатата по-горе визита на съветника в Русия и осъзнаването на засилената икономическа и политическа роля на Китай в света. Между другото Болтън вече „ласкаво“ нарече КНР „главен проблем на века“ отнемайки това „почетно звание“ от Русия. Сега САЩ имат нова парадигма: с Москва имат намерение да изграждат диалог, имайки намерение да обсъдят взаимноизгодните отношения и начините да бъде постигнат прогрес там, където още съществуват проблеми и разногласия, а също анализ на влиянието на Грузия, Армения и Азербайджан в геополитическата ситуация, свързана със Сирия и страните-гаранти на мирното урегулиране в нея. Възниква усещането, като че ли Америка е избрала политиката на „тоягата и моркова“, ту като подчинява Кремъл, обвинявайки го във всичко, което се случва в света, ту като намалява градуса на напрежението, рязко прехвърляйки стрелките и готвейки се за помирение. Пречката с обвиняването в намеса в изборите, проведени в САЩ прз 2016 година, фактически доказателства за която никой така и не видя, е много удобна сега на Америка. Уравновесявайки „тренда на очерняне на Русия“ и едновременно ликвидирайки „главния проблем на века“, САЩ имат намерение да излязат сухи от водата, оставайки и за нашите и за вашите, излишно щедро раздавайки усмивки преди официалната визита.   Превод: М.Желязкова", "date": "2018.10.17", "title": "Вашингтон намалява градуса на агресията преди посещението на Кремъл"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/388470-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%B4%D0%B6%D0%B8-%D0%BF%D0%B8-%D0%B3%D1%80%D1%83%D0%BF-%D0%B7%D0%B0%D1%89%D0%BE-%D1%82%D0%BE%D1%87%D0%BD%D0%BE-%D1%81%D0%B5%D0%B3%D0%B0", "text": "В България премиерът може еднолично да спира обществени поръчки. Но така не може да разсее съмненията около тях. По-скоро ги затвърждава. Ето защо:           „Няма да дам да ми се петни името\", обяви за пореден път министър-председателят и нареди на подчинените си да извадят най-голямата строителна фирма от всички проекти с европейско и държавно финансиране. Както обясни един от постоянните медийни говорители на управляващата партия, „не е толкова съществено какъв е техническият механизъм\" на това изваждане. Важното е, че „политическата воля (на премиера) е в посока на това да няма никакви съмнения\". И затова: „всеки, който е заподозрян и тече разследване\", ще е аут от конкурсите, докато „си докаже правотата и невинността\".   Защо сега?   С приходи от стотици милиони през последните две години въпросната фирма оглавява убедително класацията на най-големите български строителни фирми. Тя печели обществени поръчки в най-разнообразни сектори - метро, магистрали, обикновени пътища, тунели, градоустройство, жп, пречиствателни станции, газопроводи... Само проектите ѝ с европейско финансиране са за 600 милиона по четири оперативни програми. Тъй че: заради тази систематична и автоматична успеваемост съмненията витаят отдавна. Защо премиерът се сети за тях точно сега? Отговорът най-вероятно е в натрупването на куп неблагоприятни събития: катастрофата край Своге, която (макар и свързана с друга фирма) извади наяве безобразията в пътното строителство; разследването на „Биволъ\" (и задържането на двама журналисти), което показа как се печелят обществени поръчки и дори предизвика запор на средства, свързани с въпросната строителна фирма; недоволството от качеството на извършвания пак от нея ремонт на „Граф Игнатиев\"; убийството в Русе, което, макар и по случайност и по погрешка, беше свързано с разследването на „Биволь\" и накара ключови световни медии и политици да заговорят за корупцията в България, а ЕК да обяви, че няма да прояви никаква търпимост към корупцията и злоупотребата със средства от ЕС и ще сигнализира за случая ОЛАФ. И ето, че на премиера съмненията му дойдоха много. Поради което реши, че няма да даде да му се петни името. Съмненията обаче не се разсейват, а се затвърждават. Първо, заради очевидното и абсурдно потъпкване на правото. Елиминирането на една фирма, докато не „си докаже правотата и невинността\", праща по дяволите елементарната презумпция за невиновност. Отстраняването ѝ по нечия еднолична воля от завършени процедури, потвърдени от компетентните „независими\" органи, е незаконно, а заобикалянето на закона се оказва само дребен „въпрос на техника\". Което поражда ново силно съмнение: щом някой може да спира според „посоката на политическата си воля\", вероятно може и да пуска. От друга страна, в една такава ситуация всяка нормална фирма в една нормална държава би защитила правата си. Но явно случаят не е такъв, защото вместо това въпросната фирма започна да се отказва доброволно от най-големите си проекти с изсмукани от пръстите умилителни аргументи за обществения интерес. Което показва, че законите, процедурите и институциите нямат значение. И че в отношенията между политика и бизнес владеят едни други, необявени правила, зависимости и лостове за въздействие.   Един пада, друг ще го смени   Втората причина, поради която съмненията остават, е, че нещата периодично и почти дословно се повтарят, но нищо не се променя. Филмът „Да не ми се петни името\" вече са го давали, и то скоро. През февруари 2016 година същият премиер по същия внезапен и правно фриволен начин спря обществени поръчки (макар и „извършени абсолютно законосъобразно\") за близо 2 милиарда лева заради „витаещи съмнения\", че нещо в тях „не е така, както трябва\". Както и защото „витае, че зад едната (печеливша фирма) стои Пеевски, а зад другата стои Златев\". Тогава също се бяха натрупали доста неблагоприятни събития: Пеевски (заедно с Доган) бе обявен за персона нон грата в Турция, след като списание „Шпигел\" вече го бе определило като \"върха на айсберга\" на корупцията в България; говореше се за неприятни телефонни разговори с Меркел и Брюксел; пред публика и телевизионни камери в Лондон гражданин бе попитал премиера дали вижда Пеевски в огледалото; а председателят на ЕК обяви, че мониторингът за Румъния скоро може да отпадне, а за България да остане, което би означавало двете страни да бъдат разделени. По онова време друга фирма убедително водеше по приходи и със систематична и автоматична успеваемост печелеше поръчки във всички сектори. Но посрещна удара с мълчание, бързо се спихна и изчезна, след като бе продадена. Скоро обаче шумотевицата се разнесе и схемата за разпределяне на обществени поръчки и средства си продължи постарому. Просто един падна, а друг го смени. И така до днес, когато дойде и неговият ред. Защото съмненията пак се натрупаха и пак трябва да се разсейват.     Но това става все по-трудно, тъй като у широката публика съмненията вече са се превърнали в трайно недоверие. И убеждение, че: властта раздава големите поръчки на шепа фирми, като с измислени аргументи предварително разчиства конкуренцията; че от това положение имат смелост да се жалват само чуждите фирми, което, естествено, не променя нищо; че печелившите връщат някъде по веригата и понеже трябва да остане нещо и за тях, строят некачествено и безконтролно; че ако случайно се разчуе, временно се снишават или безропотно изчезват; и че сега пак от нищото ще се пръкне някой нов първенец. Това убеждение едва ли може да бъде разколебано от факта, че този път се е намесила и прокуратурата, независимо дали тя ще докаже нещо или няма. Защото и на нея никой не ѝ вярва.   Единственият начин   Единственият начин всичко това да се промени е да се разбие порочната схема. Което пък може да стане не чрез временно спрени поръчки, а само чрез дълбоки и необратими реформи, които да освободят превзетата държава и да ѝ вдъхнат нов живот с истинско върховенство на правото, с независими и работещи в обществен интерес институции, регулатори, съд и прокуратура. Такива реформи обаче никой не прави и няма намерение да прави. Което е най-голямото петно - не само върху името на премиера, но и върху всички партии в днешния парламент. В това отношение единствената надежда засега е някой да се намеси отвън.", "date": "2018.10.17", "title": "Борисов и \"Джи Пи Груп\": защо точно сега?"}
{"url": "http://www.classa.bg/%D1%81%D0%B2%D1%8F%D1%82/item/388471-%D1%82%D1%83%D1%80%D1%81%D0%BA%D0%B8-%D0%BF%D0%B0%D1%82%D1%80%D1%83%D0%BB%D0%BA%D0%B8-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-%D0%BD%D0%B0-%D0%B1%D0%B5%D1%80%D0%BB%D0%B8%D0%BD", "text": "От известно време насам из няколко берлински квартала, в които живеят особено много хора от турски произход, \"патрулират\" черни лимузини с надписа на един турски специален отряд с мрачна слава.  Какви са тези коли?           Черни лимузини с емблемата на турската полиция и с надпис „Özel Harekat Dairesi\" обикалят от известно време по улиците в няколко берлински квартала. По външен вид колите, макар и с берлинска регистрация, много напомнят на автомобилите на едно турско специално подразделение с мрачна слава, поради което редица критично настроени към Ердоган берлинчани с тревога се обърнаха към обществеността. Те се опасяват, че тези самозвани „патрулки\" имат за цел да сплашват турски опозиционери, живеещи в Германия.   Чии са тези лимузини?   В берлинските квартали, из които обикалят въпросните автомобили, живеят особено много хора от турски произход. В самата Турция подразделението „Özel Harekat Dairesi\" участва в антитерористични операции, най-вече срещу предполагаеми привърженици на забранената Кюрдска работническа партия и на Движението на Гюлен, което турското правителство обвинява за опита за преврат през 2016 година.      Берлинската полиция знае за автомобилите, заяви неин говорител в отговор на журналистическо запитване. Според полицията, причина за намеса би имало само ако автомобилите използват специални сигнали, ако пътниците в тях носят униформи с опознавателни знаци или пък ако доказуемо контролират определени лица. „Използването на официални обозначения само по себе си не е престъпление\", каза още говорителят. Наскоро стана известно, че берлински полицейски служител е уведомявал турските тайни служби за турски опозиционери, живеещи в германската столица. В подаваните от него информации е ставало дума най-вече за адресните регистрации на политически емигранти. Както се знае, в Берлин живеят многобройни писатели, журналисти, интелектуалци и хора на изкуството, които имат конфликти с турското правителството или пък не могат свободно да упражняват професията си в Турция. След посещението на турския президент Ердоган в Германия през септември нарасна и опасността за бившия главен редактор на турския вестник „Джумхюриет\" Джан Дюндар, който също живее в Берлин. В едно радиоинтервю журналистът, който е настроен много критично към властта в Турция, заяви, че полицията му подсигурява охрана при всяка негова публична изява. По време на посещението си в Германия Ердоган нарече Дюндар „шпионин\" и настоя Берлин да го предаде на турските власти.   Хиляди турски агенти в Германия?   Според журналистическо разследване на вестник „Тагеспшигел\", турските тайни служби MIT от известно време насам се опитват да вербуват „източници\" сред германските държавни служители. Експерти по сигурността твърдят, че за Анкара работят хиляди агенти, които шпионират критици на турския режим, дружества, училища и различни организации в Германия. Хакан Таш, берлински политик от Лявата партия, смята, че самозваните турски „патрулки\", които, по неговите думи, се използват за „сериозно сплашване\", са акция на членове на вече забранената рокерска банда „Османци Германия\". Те са смятани за инструмент на Ердоган и неговата партия и навремето привлякоха внимание най-вече с нападения срещу кюрди. Таш, който по произход е кюрд, също твърди, че по негови данни турското правителство има над 6 000 шпиони и информатори в Германия. Бенедикт Лукс, политик от Зелените, очаква полицията бързо да разкрие кой стои зад акцията с автомобилите, маскирани като коли на турските антитерористи. Трябва да се изясни дали става дума за солови акции на престараващи се фенове на Ердоган или за организирана дейност, смята Лукс.", "date": "2018.10.17", "title": "Турски \"патрулки\" по улиците на Берлин?"}
{"url": "http://www.classa.bg/%D1%81%D0%B2%D1%8F%D1%82/item/388472-%D0%B2-%D1%83%D0%BD%D0%B3%D0%B0%D1%80%D0%B8%D1%8F-%D1%82%D0%BE%D0%B2%D0%B0-%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5", "text": "В Унгария влезе в сила закон, който забранява бездомничеството. А това означава, че от днес страната е пълна с поне 30 хиляди нови \"престъпници\". Още тази седмица полицията  в Будапеща щяла да започне с хайките.           Когато преди близо 30 години по улиците и в подлезите на Будапеща се появиха първите бездомници, много унгарци бяха шокирани от този страничен ефект на политическите промени. Междувременно всички свикнаха с бездомните хора. А те са легион: едва ли има друга европейска столица с толкова много бездомници и най-вече с толкова много възрастни хора без покрив над главата. Решението на Орбан   Унгарският премиер Виктор Орбан отдавна иска да реши проблема по един доста радикален начин - като просто забрани бездомничеството. Но опитите на правителството и на отделни общински власти да въведат тази забрана се проваляха многократно пред Конституционния съд и пред Върховния съд на Унгария, за последен път през 2016 година. Затова през юни тази година бездомничеството беше забранено по силата на поправка в конституцията, без Конституционният съд да може да обжалва решението. Оттогава в унгарската конституция е записано, че \"обитаването на обществени места е забранено\".     Унгарският премиер Виктор Орбан   Днес влиза в сила и законът към съотвения параграф в конституцията. По този начин бездомничеството вече е официално забранено. Формулировката \"обитаване на обществени места\" включва и това: когато бездомници лежат или седят някъде със своите вещи. Ако не изпълнят разпорежданията на полицията да напуснат мястото и не се настанят в някое общежитие или приют, те могат да бъдат наказани с полагане на общественополезен труд. Ако пък откажат, могат да бъдат арестувани. Арест се предвижда и в случай, че в рамките на три месеца бездомниците игнорират три полицейски нареждания да напуснат общественото място, което обитават. При такова стечение на обстоятелствата бездомните хора ще бъдат съдени по бързата процедура, след което им предстои престой зад решетките. Освен това полицията ще може по всяко време да конфискува вещите на бездомниците и да ги унищожава. В това число и лични вещи като снимки например. Разходите ще се поемат от засегнатите. \"Бедността не е престъпление!\"   Редица неправителствени организации, сред които и сдружението \"Градът принадлежи на всички\", протестират от месеци срещу новата забрана, окачествявайки я като \"нечовешка\" и абсолютно неподходяща за решаването на проблема. На последния протест пред парламента граждански сдружения и културни дейци издигнаха плакати със следните послания: \"Бедността не е престъпление!\" и \"Този, който мъчи бедните, е страхливец!\". Новият закон се натъква на критики и в чужбина. В така наречения си \"Доклад Саргентини\" Европарламентът посочи закона за забрана на бездомничеството като пример за това как Унгария нарушава основни принципи и ценности на ЕС. \"Докладът Саргентини\" се използва като основа за текущата в момента наказателна процедура срещу Унгария.     Повечето от 30-те хиляди унгарски бездомници живеят по улиците на Будапеща   Унгарското правителство отхвърля всички критики - и най-вече обвиненията, че криминализира бездомниците. Новият закон ще спасява човешки животи, заяви отговорният държавен секретар в министерството на човешките ресурси. Законът щял да предпази бездомниците от измръзване, а всички засегнати хора неминуемо щели да преминат през общежития за временно настаняване, където щели да получат не само облекло и социални консултации, но и оферти за работа. По-добре на улицата   Предполага се, че към момента в Унгария има около 30 000 бездомници. Повечето от тях живеят по улиците на Будапеща. Според данни на унгарското правителство, приютите за бездомници разполагат с 19 000 места. Но граждански сдружения, които се грижат за хора, останали без дом, говорят за не повече от 11 000 места, при това в лоши условия. Затова и много от бездомниците предпочитат да останат на улицата, твърдят критиците и определят действията на правителството като \"дилетантски и непрофесионални\". \"Новият закон за бездомничеството е горе-долу толкова нелеп, колкото и да забраниш на хората например да се разболяват\", казва известният методистки пастор Габор Ивани, който от години ръководи приют за бездомници в Будапеща. Остава да видим колко последователно полицията ще изпълнява новите разпоредби. Независими унгарски медии съобщават, че още тази седмица полицията в Будапеща ще започне да провежда хайки срещу бездомниците. В знак на протест много хора се включиха в спонтанна акция: по площадите, където обикновено се събират много бездомници, те просто легнаха върху разгънати кашони и останаха там часове.     *****             \"Social Bite Village\": почти като ваканционно селище Така изглежда селото, възникнало покрай проекта \"Social Bitte\". От няколко години тази шотландска социална инициатива подпомага хора, които са останали без покрив над главата. Първоначално помощта се е изразявала в раздаването на хранителни продукти: поддръжниците на проекта предплащали храни и напитки, които били раздавани на бездомници.       Малки, но стабилни Впоследствие обаче проектът \"Social Bite\" се разраства до \"Social Bite Village\". Днес той осигурява на бездомниците не само храна и напитки, но и покрив над главата. Това т.нар. село за бездомници се намира в квартал Грантън в Единбург и предлага жилищна площ за 20 души. Хората живеят в дървени къщи. Те са доста малки, но пък добре конструирани и стабилни.       Всичко необходимо за нормален живот В къщичката има всекидневна с малка кухня и телевизор. В помещението зад телевизора е разположена банята. А до нея е спалнята. Къщичките не са луксозни, но в тях хората живеят значително по-добре, отколкото на улицата.       Дърво, дърво, дърво Малките къщички са изградени изцяло от дърво. Външните стени са с 25-сантиметрова изолация.       Топло и уютно Спалнята не е много просторна, но пък е уютна. И без това обитателите са само временно тук. Те не остават вечно в тези къщички.       Собствен дом. Но само временно. Въпреки че човек се чувства тук като у дома, никой не може да остане да живее в тези къщички по-дълго от 18 месеца. Проектът \"Social Bite Village\" е замислен не като постоянно жилище, а като временен подслон. През това време сътрудниците на \"Social Bite Village\" помагат на бездомниците да стъпят отново на крака.       Докато си стъпят на краката От \"Social Bite\" помагат на бездомниците в търсенето на работа. Най-късно след 18 месеца обитателите на селото за бездомни трябва да се нанесат в собствени жилища. Двамата сътрудници на \"Social Bite\" Съни Мърей и Колин Шийлдс също са били бездомници.       Борецът срещу бездомничеството Джош Литълджон е обявил война на бездомничеството. Той е съосновател на \"Social Bite\". Би било добре, ако проектът послужи за пример и в други региони на Шотландия. А защо не и в други части на света!", "date": "2018.10.17", "title": "В Унгария това е престъпление"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388462-%D0%BB%D0%B5%D0%B9%D0%B4%D0%B8-%D0%B3%D0%B0%D0%B3%D0%B0-%D0%BF%D0%BE%D0%BA%D0%B0%D0%B7%D0%B0", "text": "Американската поп звезда Лейди Гага официално потвърди слуховете за предстоящата сватба в шоу-бизнес средите на САЩ и назова името на младоженеца. 32-годишната певица се появи на церемонията \"Жени в Холивуд\" (\"Women in Hollywood\") за първи път публично със своя мениджър и възлюбен Кристиан Карино.      На уточняващ въпрос от списание People, Гага потвърди, че скоро ще стане съпруга на 49-годишния медиен експерт. Двойката е в интимни отношения повече от година.      Медиите съобщаваха по-рано, че Карино официално е направил предложение на любимата си и е поднесъл пръстен.      Таблоидите твърдят, че младоженецът дори е поискал разрешение за сватбата от бащата на булката Джоузеф Джерманът, макар че бащата на талантливата певица отначало бил обезпокоен от 17-годишната разлика във възрастта.      По-рано Гага вече се опита да се ожени за холивудския актьор Тейлър Кини (който играе във филмите \"Дневниците на вампирите\" и \"Другата жена\"), но опитът приключи с раздяла през юли 2016 г.      Съобщава се, че Карино е много грижовен към певицата и е готов да я подкрепи в нелеката борба с трудно заболяване - фибромиалгия: болестта се проявява с болка по цялото тяло, слабост, безсъние и депресивно състояние на психиката.", "date": "2018.10.17", "title": "Лейди Гага показа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388463-%D0%BC%D0%BD%D0%BE%D0%B3%D0%BE-%D1%81%D0%B5%D0%BA%D1%81%D0%B8", "text": "Волейболистката с най-дългите крака в България - Неапола Матеева отново разгорещи своите фенове.  Спряганата за гадже на футболиста на Витоша (Бистрица) Анти Рениа, с когото преди време публикуваха общи снимки, пусна поредната си провокативна снимка в социалната мрежа \"Инстаграм\".      Дъщерята на лекоатлетката Венелина Венева, която е и бивша волейболистка на ЦСКА, се пусна от гореща фотосесия, на която е много секси, носеща дълги чорапи и високи токове, а част от гърда й се вижда, тъй като блузата й е разкъсана.", "date": "2018.10.17", "title": "Много секси!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388464-%D1%87%D0%B5%D1%80%D0%BD%D0%BE%D0%BA%D0%BE%D0%B6-%D1%80%D0%B0%D0%BF%D1%8A%D1%80-%D1%81%D0%B5-%D0%BB%D0%B8%D0%B3%D0%B0%D0%B2%D0%B8-%D1%81-%D0%BC%D0%B5%D0%BB%D0%B0%D0%BD%D0%B8%D1%8F-%D1%82%D1%80%D1%8A%D0%BC%D0%BF", "text": "\"Мелания Тръмп\" направи стриптийз в резиденцията на американския президент Доналд Тръмп. Това написа британският в. Дейли мейл. Изданието посочва, че става дума за клип на американския рапър Т.I., на който се вижда как двойничка на първата дама на САЩ кърши снага и сваля яке с надпис \"Хич не ми пука\".  \r\n   \r\n   С подобна дреха истинската Мелания Тръмп се появи в лагер за деца-имигранти през лятото. БЛЦИ припомня, че след като Мелания се яви с тази визия тя призна, че изрично е избрала това яке \"заради хората и медиите от ляво, които ме критикуват.\" \"Искам да им покажа, че не ме интересува. Може да се критикува това, което искаш да кажеш, но това няма да ме спре да правя това, което чувствам за правилно\", каза тогава тя. Говорителка на съпругата на президента осъди творчеството на певеца. \"Това е срам и позор. Бойкот!\", написа Стефани Гришъм в Twitter. \r\n", "date": "2018.10.17", "title": "Чернокож рапър се лигави с \"Мелания Тръмп\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388465-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-17-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "ОВЕН ( 21 март - 20 април ) Възможно е да попаднете в объркваща ситуация, в работата си. Може да бъдете обвинени в некомпетентност и безотговорност, така че бъдете готови за атака. В отношенията с приятели, по-добре не поемайте водеща роля. Бъдете честни с тези, с които имате многогодишна, силна приятелска връзка. ТЕЛЕЦ ( 21 април - 21 май )  Днес, трябва да обърнете внимание на вашето здраве. Ако някъде и нещо ви боли, това означава, че трябва да отидете на лекар, а не да искате съвет от съседа. Днес също, може да започнете борба с лошите навици, като изключите вредните храни от менюто си. Вечерта ви очаква, неземно удоволствие в любовно-интимната сфера. БЛИЗНАЦИ ( 22 май - 21 Юни ) Днес, трябва първо да се справите с вашите проблеми и едва след това да се заемете с работата на другите. В противен случай, определено ви чака, сблъсък с конкурентите, както и ще загубите много ценно време в глупави разговори. Вечерта е възможно запознанство, което ще прерасне в любовна история. Основното нещо е, да не гоните идеалното, а да бъдете реалисти.   РАК ( 22 юни - 23 юли ) Днес може, временно свободата ви да бъде ограничена, както на думи, така и на действия. Възможно е да ви се наложи, да се грижите за болен роднина, в друг град. Внимавайте за хронични заболявания, които се задълбочават всяка година по това време. Навременното лечение и посещение на лекар, ще ви помогне да избегнете усложнения. ЛЪВ ( 24 юли - 23 август ) Не възприемайте събитията в живота твърде мрачно. Всичко ще се оправи, ако се заемете с всичко сами и престанете да разчитате на някой друг. За да подобрите положението си с парите, потърсете допълнителна работа, например онлайн. Близък човек, ще ви даде много мъдри съвети, така че не се отказвайте от помощта му. ДЕВА ( 24-ти август - 23 септември ) Възможно е да бъдете шокирани от това, което, ще узнаете за себе си и за избраника си. Ако сте мъдри и реалисти, не трябва да вярвате на клюки. По-добре се научете, как да отвръщате - бързо и уверено. Шефовете, могат да ви изпратят на дълго пътуване, където, ще имате възможност да обмислите всичко и да анализирате ситуацията. ВЕЗНИ( 24 септември - 23 октомври) От сутринта трябва да си направите план за действие, за да се справите с всичко. Борете се с потиснатото настроение или в крайна сметка, ще попаднете в лапите на депресията. Вечерта е възможна приятна среща, която ще ви принуди да промените начина си на мислене, по най-важните неща. Дайте воля на въображението си, в творческите проекти.   СКОРПИОН ( 24 октомври - 22 Ноември ) Днес, е благоприятен ден, да помислите за себе си и външния си вид. Отделете време и отидете на шопинг за нови дрехи или посетете салон за красота. Ако получите предложение за нова работа, не се съгласявайте веднага. Няколко дни, за обмисляне, ще са достатъчно, за да вземете съдбоносното решение.   СТРЕЛЕЦ ( 23 Ноември - 21 Декември ) Не трябва, да игнорирате съветите на близък приятел. Не си мислете, че само се меси в личния ви живот. Възможно е просто да има повече житейски опит и искрено желание да ви помогне. Тези, който имат бизнес, при нужда е по добре, да се обърнат към специалисти, отколкото да разчитат на случайни съвети. КОЗИРОГ (22 Декември - 20 януари ) Днес, някой може да ви провокира с действията си. Естествено, не е необходимо да се съгласявате, но и да се съобразявате с такова лице, не трябва. Може да чуете много ласкави думи за себе си, от лице, което ви симпатизира. Вечерта е идеална за посещение на роднини, както и организиране на семеен празник.  ВОДОЛЕЙ ( 21 януари -  19  февруари ) Днес не трябва да тръгвате на дълъг път, ако не искате да се окажете в неприятна ситуация. Изберете спокойната обстановка, топлото общуване с близките си хора и интелектуален труд. Също стойте на дистанция от тези, на които нямате доверие и не симпатизирате. Интуицията ще ви покаже, кой ви е приятел и кой не.   РИБИ ( 20 февруари - 20 март ) Не трябва да копаете ров другиму, в противен случай сами ще паднете лесно в него. По-малко придиряйте на колегите, които не разполагат с такъв богат професионален опит като вас. Вечерта, се очаква романтична среща с човек, чиито разположение, преследвате повече от месец.", "date": "2018.10.17", "title": "Дневен хороскоп 17 октомври"}
{"url": "http://www.classa.bg/%D1%81%D0%B2%D1%8F%D1%82/item/388466-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D0%BF%D0%BB%D0%BE%D1%89%D0%B0%D0%B4%D0%BA%D0%B0-%D0%B7%D0%B0-%D0%B8%D0%B3%D1%80%D0%B0-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5", "text": "Ями Лестър е представител на местното население на Австралия и е на 12 години, когато черната мъгла идва в лагера Валатина, в който той и близките му живеят. Рано сутринта на 15 октомври 1953 г. Лестър чува \"мощен трясък\" в далечината. Това е последвано от мрачен, заплашително изглеждащ облак, който се носи ниско над земята като бавно приближаваща пясъчна буря. Носи със себе си и неприятна миризма.     Районът около Валатина – малка част от просторната южноавстралийска пустош, е смятана от първите колонизатори за \"депресиращо негостоприемна за европейците\". Това е причината и малко от тях да се заселят там. Но местното население от поколения живее там, което важи и за племето на Лестър. Мъдреците на племето се опитват да прогонят облака, мислейки, че той е злонамерен дух. В известна степен са прави. Черната мъгла причинява болки в очите им и обриви по кожата им. Други започват да повръщат и са покосени от диария. Нужни са почти три десетилетия, за да бъде потвърдено, че причина за случилото се е ядреният тест \"Тотем I\". Нещо, което местното население твърди от години. Тестът е един от няколко подобни, проведени през '50-те и '60-те години, но не от австралийското правителство, а от бившия колониален господар на страната – Великобритания. Сега, 65 години след теста на \"Тотем I\", ефектите от него все още се усещат не само в Южна Австралия, но и отвъд. Британска бомба Австралия не е била първия избор за тестване на ядрено оръжие. Британски учени са били близко обвързани с \"Проекта Манхатън\" по време на Втората световна война и са очаквали да могат да последват САЩ в тестването на свои собствени ядрени оръжия на американска земя. След като обаче става ясно, че съветски шпиони са успели да инфилтрират атомната програма на САЩ, Вашингтон приема закона \"МакМеън\", който налага стриктни ограничения при споделянето на ядрена информация с други държави. Така Великобритания е принудена да търси ново място, на което да осъществява своите тестове. \"В крайна сметка се спират на Австралия, заради многото й предимства\", посочва Елизабет Тайнън, която е написала книга по темата. Тези предимства включват едно покорно и добре настроено спрямо британците правителство, оглавявано от министър-председателя Робърт Мензийс. Освен това континентът разполага с широки открити пространства, където могат да се проведат тестовете. През септември 1950 г. британският лидер Клемент Атли изпраща тайно послание до британския си колега, в което пита дали правителството е готово \"да се съгласи принципно първите тестове на атомна бомба от страна на Великобритания да се проведат на австралийска територия\". По-късно разследване на Австралийската кралска комисия установява, че Мензийс \"незабавно се е съгласил с предложението\", без да се консултира с който и да е от членовете на кабинета си или с австралийския парламент. Седмици преди провеждането на първия тест, само трима министри знаят какво предстои. Ентусиазмът на австралийският премиер относно британската бомба не е само \"присламчване към старите колониални господари\", обяснява Тайнън, макар това също да е фактор. В настъпването на атомната ера той вижда възможност за собствената си държава, която е една от малкото с големи запаси от уран. Първият английска атомна бомба е детонирана във водите край островите Монтебело – малък архипелаг около северозападна Австралия. Това се случва на 3 октомври 1952 г. Така Лондон става третият член на \"ядрения клуб\", заедно със САЩ и СССР. Полето Ему Още преди първият тест обаче от британска страна търсят ново място за опити – този път някъде из самата Австралия, където обаче да може да се запази тайната. Спират се на място във Великата пустиня Виктория – на около 480 км от най-близкия град Уумера. Мястото е кръстено \"Полето Ему\". На 15 октомври 1953 г. там е детонирана първата бомба \"Тотем\". За разлика от първия тест предната година, който е протекъл сравнително по план, 9,1-килотонната \"Тотем I\" изпраща на 4500 метра във въздуха облак от дим и боклуци, а радиоактивен прах достига по-високо и по-далеч от очакваното. По-късното Кралската комисия установява, че тестът е проведен при неподходящи условия – при силен вятър и без да се вземе предвид факта, че наблизо живеят хора. Представителите на британските власти обаче са пренебрегнали или не са се интересували от това какви могат да са потенциалните ефекти от тестовете в страната-домакин. Черна мъгла Най-сериозните последствия се отразяват върху две групи: австралийски и британски войници, които работят по тестовете, и местното население в Полето Ему, а по-късно и на друга \"тестова площадка\" - Маралинга. В опитите да се подсигури тяхната безопасност при тестовете не е вложено особено старание. Един-единствен \"патрулиращ офицер\" получава неблагодарната задача да се опита да информира местното население за потенциалната опасности. За целта той трябва да обходи 38 610 кв.км. Самите британци също не се вълнуват особено от проблема. Както по-късно отбелязва сър Ърнест Титъртън, един от членовете на тестовия екип, ако местните са имали проблем с тестовете, то е трябвало да гласуват срещу него. Това, което той пропуска, е, че коренните австралийци нямат пълни политически права до 1967 г. Друг високопоставен служител се оплаква, че У.Б.Макдугъл, мъжът със задачата да се опитва да предпази местните, е \"поставял проблемите на няколко местни пред тези на Британскaта общност\". Липсата на загриженост изглежда е причина за това около 40 души да са останали в лагера Валатина, когато избухва \"Тотем 1\" и облаци с радиоактивен материал се насочват към небето. Малко след взрива черен облак, приличащ на мъгла, минава ниско над селището. Хората там получават треска, главоболие, започват да повръщат, а двама от тях и сериозен обрив. Но както интерес липсва преди тестовете, така британските и австралийски власти не проявяват загриженост и след детонацията. Такава е нагласата и в обществото, което подкрепя тестовете до края на '70-те и началото на '80-те години. Тогава се появяват разкрития за слабия контрол по безопасността по време на британските тестове, дори по стандартите на онова време. Кашата в Маралинга Промяната в общественото мнение започва след като до пресата достига доклад на австралийското министерство на отбраната. В него се прeдупреждава, че големи количества плутоний са оставени в Маралинга и могат да са потенциална цел за терористи. Това е в разрез с доклад от 1968-а на британския представител Ноа Пиърс, който успокоява австралийското правителство, че плутоният е внимателно погребан и не представлява значителен риск. В действителност през същата година австралийците се съгласяват да освободят от всякаква отговорност за тестовете Великобритания, вярвайки, че британците са \"извършили пълно обеззаразяване и почистване на района от отпадъци\". Когато австралийските власти провеждат свое собствено проучване на място, учените са шокирани от тоав, което откриват. \"Те все още си мислят, че докладът на Пиърс е верен, когато гайгеровите им броячи полудяват\", разказва Тайнън, която е интервюирала няколко от инспекторите. \"Те не носят защитно облекло и в същото време с ботушите си ритат камъни, просмукали плутоний\", обяснява тя. Установено е, че между 25 000 и 50 000 заразени с плутоний фрагменти са открити в района на Маралинга, макар че броят може да е двойно по-голям. Полето Ему и островите Монтебело също се оказват по-опасни от очакваното. Австралийският институт по криминология публикува доклад, в който е посочено, че  \"освен британския научен и военен персонал, хиляди австралийци са били изложени на радиация от тестовете\". Последствията Разследването на Кралската комисия разкрива щетите, нанесени на околната среда, местното население и войниците, които са работили по тестовете. Макар да е трудно много заболявания да бъдат директно свързани с ядрените тестове, ветерани от програмата се оплакват от различни форми на рак, автоимунни заболявания и други здравословни проблеми – включително и при децата им. Отдават всичко това на липсата на защитно облекло и други предпазни мерки по време на тестовете. През 2017 г. австралийското правителство разширява медицинските помощи за членовете на програмата за ядрени тестове. Повечето от тях обаче доближават 90-годишна възраст и както един от тях коментира пред ABC вече е \"дяволски късно\". През 1993 г. британците се съгласяват да платят на австралийското правителство и собствениците на земите Маралинга около 46 милиона австралийски долара (30 млн. щатски долара). Властите в Австралия също дават на местните общности в Маралинга около 9 милиона щатски долара. След това \"всички отново стават приятели\", както обяснява Тайнън. Темата бавно е забравена и се превръща във \"велика австралийска тайна\". В наши дни много млади австралийци дори не знаят за тестовете. А детайлите за тях остават в тайна, засекретени от британското правителство.", "date": "2018.10.17", "title": "Ядрената \"площадка за игра\" на британците"}
{"url": "http://www.classa.bg/%D1%81%D0%B2%D1%8F%D1%82/item/388467-%D0%B2%D1%83%D1%87%D0%B8%D1%87-%D0%BA%D1%8A%D0%BC-%D0%BF%D0%BE%D1%81%D0%BB%D0%B0%D0%BD%D0%B8%D0%BA%D0%B0-%D0%BD%D0%B0-%D1%81%D0%B0%D1%89-%D0%BD%D0%B5-%D1%81%D0%B8-%D1%82%D1%83%D0%BA-%D0%B4%D0%B0-%D0%BF%D0%BE%D0%B4%D1%83%D1%87%D0%B2%D0%B0%D1%88-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5,-%D0%B0-%D0%B4%D0%B0-%D0%BE%D1%82%D0%B3%D0%BE%D0%B2%D0%B0%D1%80%D1%8F%D1%88-%D0%BD%D0%B0-%D0%B2%D1%8A%D0%BF%D1%80%D0%BE%D1%81%D0%B8", "text": "“Посланико, не си тук, за да подучваш журналистите, а да отговаряш на въпроси“, заяви сръбският президент. Президентът на Сърбия Александър Вучич, в коментар за изявлението на американския посланик в Белград, че Косово е независима държава, заяви, че той не е в страната, за да подучва журналистите, а да отговаря на въпроси, съобщава „Фокус”, позовавайки се на македонският портал „А1 Он“.     „Каквото и да е така нареченото правителство за вас, за нас е самообявено правителство. Посланико, не си тук, за да подучваш журналистите, а да отговаряш на въпроси“, заяви Вучич. Сръбският президент посочи, че би било хубаво и достойно, ако дипломатическият представител показва уважение към Сърбия, но и че „Америка е суперсила“. Освен това Вучич отбеляза, че съществуват „много тежки проблеми“ за разрешаването на косовския въпрос и попита чуждестранните правителства защо преговарят със Сърбия, ако Косово има суверенно правителство и защо искат признанието му в ООН? „А1 Он“ припомня, че в понеделник вечерта посланикът на САЩ в Сърбия Кайл Скот направи забележка на сръбски журналист, че косовоското правителство не е „така наречено”, а „правителство на Косово”, което е суверенна и независима държава, със свои избрани депутати. ", "date": "2018.10.17", "title": "Вучич към посланика на САЩ: Не си тук да подучваш журналистите, а да отговаряш на въпроси"}
{"url": "http://www.classa.bg/%D1%81%D0%B2%D1%8F%D1%82/item/388468-%D0%B1%D1%80%D0%B5%D0%BA%D0%B7%D0%B8%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B8%D0%BB%D1%8E%D0%B7%D0%B8%D0%B8-%D0%BD%D1%8F%D0%BC%D0%B0-%D0%B4%D0%B0-%D0%BD%D0%B0%D0%BA%D0%B0%D1%80%D0%B0%D1%82-%D0%B5%D1%81-%D0%B4%D0%B0-%D0%BF%D1%80%D0%B8%D0%B5%D0%BC%D0%B5-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%82%D0%BE", "text": "На всяка стъпка от процеса на Брекзит има надежден начин да се предскаже какво ще направи Европейският съюз. Този похват дава първокласно разбиране за мотивите на ключовите континентални играчи. Той е и дяволски прост. Номерът е да слушаш какво всъщност казват те.     Неизбежната динамика на преговорите беше очевидна още преди да стане известен резултатът от референдума. Ангела Меркел я описа три седмици преди деня на гласуването. Германският канцлер не желаеше да се намесва във вътрешните британски дебати, разбирайки, че всичко, което каже, може да бъде прието от привържениците на напускането като доказателство за вмешателство от противните чужденци. (А в параноичния евроскептичен фолклор никой не е по-противен от германците.) Но Меркел също така виждаше как важни факти не се изказват открито в кампанията. Тя изрази „лична надежда“ Великобритания да остане в ЕС и добави, че напускането означава предаване на влияние, защото най-добрите сделки се правят отвътре. Тя предупреди, че за Обединеното кралство ще се окаже неудобно да преговаря от позиция „извън стаята“. Меркел беше права. От момента, в който беше задействан член 50, процесът на Брекзит следва графика на ЕС за условията, определени от общностните договори. На всеки етап европейските лидери повтаряха златното правило – в лични разговори, в публични изказвания, в писмен вид: привилегиите на членството са недостъпни за нечленове. Великобритания трябва да реши какво й харесва от сегашните разпоредби и после да договори цена за запазването им. Най-новите условия и обстоятелства редовно са осъвременявани на уебсайта на Европейската комисия. Това улеснява проверката на приложимостта на всяка идея, предлагана от привържениците на Брекзит. Първо, проучете какво включва планът от гледна точка на запазване на дадена полза от членството в ЕС (например безпрепятствено движение на стоки през границите). После задайте въпроса какво авторът на плана е готов да предаде – като принос в бюджета или подчиняване на европейската съдебна юрисдикция. Ако отговорът е нищо, предложението може да бъде отхвърлено. Когато се направи тази проверка, става ясно, че всичко, което казва Борис Джонсън по темата за Брекзит, включително най-новата му идея за „супер Канада“, е безсмислица. Ако оставите настрана натруфеното многословие на Джонсън, ще откриете отказ за приемане на това, че Брекзит включва някаква цена за Великобритания. Но причината, която стоеше в основата на решението му да напусне правителството заедно с Дейвид Дейвис, беше срам от усещането, че тази цена се приближава. Да продължи да бъде част от кабинета щеше да означава да приеме слабостта на едно национално правителство, което се опитва да преговаря с континентален блок. Малко неща показват логиката на европейския проект толкова сполучливо, колкото гледката как кухата евроскептична реторика се блъска в стената на континенталното единство и отскача направо в лицата на хората, които не смятаха, че Великобритания има какво да спечели от този вид солидарност. Единствената изненада за ЕС е твърдоглавието, с което британските политици пренебрегват това, което казват колегите им в Брюксел, Берлин и Париж, и тяхната страхливост, проявяваща се в отказа им да предадат това послание на избирателите. Това не е признак, че чуждестранните политици са по-добродетелни. Честността е, общо взето, поравно разпределена между нациите. Тя е просто характеристика на многонационалните съюзи, означаваща, че общите позиции, веднъж установени, не се променят лесно. А в случая с мандата на Мишел Барние като главен преговарящ на ЕС държавите членки нямат стимул да нарушават единството. Брекзит е само един от проблемите на ЕС, и то не най-тежкият. Финансовата стабилност на еврозоната, миграцията през Средиземно море, търговската война с Доналд Тръмп, популистките демагози, подкопаващи върховенството на закона в Полша, Унгария и Италия, кибершпионажът на Кремъл – това са спешните въпроси в списъка със задачи на Брюксел. Всеки член на ЕС е заинтересован от благополучното уреждане на Брекзит, а много правителства силно желаят Великобритания да бъде наблизо, за да помага отвътре за справяне с общите неволи на Европа, но актът на напускане означава, че автоматично трябва да понижиш важността на националните си нужди. Благосклонността към съседите и съюзниците не означава, че трябва да се изпълнява всяка гнила идея, която бълва Консервативната партия, мъчеща се да асимилира погрешната си преценка, имаща исторически мащаби. Всичко това няма за цел да представя в романтична светлина подхода на Брюксел към Брекзит. Чувал съм европейски дипломати да се оплакват от непреклонността, която съществува в самия ЕС, по начин, който много прилича на недоволните жалби, отекващи около Уайтхол. Едно често изразявано оплакване е, че французите и германците са прекалено обзети от страх от разпространение на националистическа зараза, твърде погълнати от необходимостта евроскептицизмът да бъде разобличен като път, който не води до никъде. Но дори в столиците, които по традиция са в съзвучие с британската позиция в Европа и където разочарованието от излизането на Великобритания е най-голямо, няма скрити източници на желание за спасяване на Тереза Мей. Преценката е същата: всеки лидер, който има място на масата на срещите на върха, където в крайна сметка се решават въпросите за Брекзит, цени това място повече, отколкото който и да е аспект на двустранните отношения с Великобритания. А Мей не е на тази маса. Именно за това говореше Меркел през юни 2016 г. Единствената й намеса в дебатите беше отхвърлена като омаловажаване на британското икономическо влияние и обида за демокрацията, но това не беше така. То беше просто математика. Много страни заедно са повече от една. Това беше аргументът на Европа от самото начало и това е причината Брекзит да се проваля – причината, поради която той така или иначе беше обречен на провал.     БТА", "date": "2018.10.17", "title": "Брекзит: Британските илюзии няма да накарат ЕС да приеме невъзможното"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/388461-%D0%BC%D0%B0%D0%B9%D0%BA%D0%B0-%D0%B8-%D0%B4%D1%8A%D1%89%D0%B5%D1%80%D1%8F", "text": "Джорджина и Кайла са майка и дъщеря от Великобритания, които са похарчили над 56 хиляди евро за козметични промени, за да изглеждат като Кейти Прайс. Кайла разказва, че още на 17-годишна възраст е станала стриптизьорка и е открила своя чичко паричко, който започнал да й изплаща седмична издръжка и да я гледа, пише Cosmopolitan.      Майка й няма нищо против дъщеря й да излиза с по-възрастен мъж, защото така двете могат да изживеят мечтата си заедно.      Не само, че не я спира да си прави пластични операции, но и я окуражава. Ето как са изглеждали Джорджина и Кайла, когато Кайла е била още дете Двете са фенки на Кейти Прайс и за тях тя е идеалната жена. Кайла и Джорджина споделят, че са неразделни и са като най-добри приятелки.      Те си правят заедно косите, ноктите, тена... и операциите. Двете имат екстеншъни, филъри в устните и скулите, силиконови гърди и още куп \"леки\" козметични промени.      \"На мен и Кайла ни харесва да изглеждаме еднакво. Купуваме си еднакви дрехи дори. Понякога хората правят странни изражения, когато ни видят, но на нас не ни пука\", споделя гордата майка Джорджина и добавя, че те просто изглеждат като кукли.      На двете им предстоят нови операции тази година - ще уголемят бюста си и ще си сложат импланти в задните части, за да създадат перфектната форма тип \"Кардашиян\".      Техният чичко паричко, който спонсорира прищявките им, няма нищо против да инвестира в промяната им, за разлика от предишното възрастно гадже на Кайла, който е разбрал за плана им и я е зарязал.", "date": "2018.10.17", "title": "Майка и дъщеря..."}
