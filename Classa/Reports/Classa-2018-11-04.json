{"url": "http://www.classa.bg/%D1%81%D0%B2%D1%8F%D1%82/item/389155-%D1%80%D1%83%D1%81%D0%B8%D1%8F-%D1%81%D0%B5-%D1%81%D0%B1%D0%BE%D0%B3%D1%83%D0%B2%D0%B0-%D1%81-%D0%B4%D0%BE%D0%BB%D0%B0%D1%80%D0%B0-%D0%B8%D0%BC%D0%B0-%D0%BD%D0%B0%D0%B4-2000-%D1%82%D0%BE%D0%BD%D0%B0-%D0%B7%D0%BB%D0%B0%D1%82%D0%BE-%D0%B8-%D0%B2%D0%B5%D1%87%D0%B5-%D0%B1%D0%B8%D0%B5-%D1%81%D1%8A%D0%B2%D0%B5%D1%82%D1%81%D0%BA%D0%B8%D1%8F-%D1%80%D0%B5%D0%BA%D0%BE%D1%80%D0%B4", "text": "Централната банка на Русия придоби 92,2 тона злато през третото тримесечие на тази година и надхвърли рекордните 2 000 тона резерви, които Съветският съюз достигна през 1941 г., съобщава РИА Новости.   Доклад, публикуван на 1 ноември от Световния съвет за златото, потвърждава, че през последните месеци Русия купува от този благороден метал повече от която и да е друга държава в света и застава пред Турция, която придоби 18,5 тона.   В същото време Москва намалява своя дял от американските държавни облигации от средата на юли. Москва почти изцяло се отърва от американския дълг и сега има американски държавни облигации само за 14 000 млн. долара, вместо 176 000 млн. долара през 2010 г.   Днес Русия притежава 17% от световните златни резерви. През август първият вицепрезидент на Централната банка на Русия Дмитрий Тулин заяви, че това е \"гаранция срещу 100% от правните и политически рискове на света\".   Тази година Русия надмина Китай и стана петата страна в света с най-много златни резерви.   Увеличаването на покупката на злато е свързано с падането на рублата и продажбата на американски държавни ценни книжа.", "date": "2018.11.04", "title": "Русия се сбогува с долара: има над 2000 тона злато и вече бие съветския рекорд"}
{"url": "http://www.classa.bg/%D1%81%D0%B2%D1%8F%D1%82/item/389156-%D0%BC%D0%B5%D0%B6%D0%B4%D0%B8%D0%BD%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D1%81%D0%B0%D1%89-%D0%B2-%D0%BF%D0%B5%D1%82-%D0%BA%D0%BB%D1%8E%D1%87%D0%BE%D0%B2%D0%B8-%D0%BF%D1%83%D0%BD%D0%BA%D1%82%D0%B0", "text": "На 6 ноември в САЩ се провеждат междинните избори, най-важното събитие в избирателния цикъл на САЩ след президентските избори. Ето петте ключови въпроси за изборите. Какви са те и кого избират? Междинните избори са наречени така, защото се провеждат точно в средата между два президентски избора. Избирателите избират членовете на Конгреса и губернаторите, както и местните власти в някои щати.   В изборите на 6 ноември ще се обновят всичките 435 места в Камарата на представителите и една трета от Сената (33 места плюс две, заради оставката на сенаторите от Минесота и Мисисипи). В допълнение, 36 щата ще изберат губернатори тази година. Според Ню Йорк Таймс ще бъдат избрани общо 6,665 политици на държавно ниво и хиляди местни политици. Какво е заложено? По принцип тези избори определят коя партия ще контролира двете камари на Конгреса и надзорната власт над президента Тръмп и неговата администрация.   Днес, Републиканската партия контролира както Сената (51 републикански сенатори срещу 49-демократи), така и Камарата на представителите (235 срещу 193 и 7 свободни места), така че на 6 ноември демократите имат възможността да изтръгнат контрола на поне една от двете камари.   Мнозина виждат тези избори като един вид референдум за управлението на Тръмп, който ще определи колко свобода да управлява ще има той в следващите две години и какви възможности ще има да бъде преизбран през 2020. Какво ще стане, ако демократите спечелят? Ако демократите успеят да контролират Камарата, те биха могли да започнат неприятни разследвания или дори да се опитат да започнат \"импийчмънт\" срещу президента. Всъщност, някои данни показват, че Белият дом вече се готви за \"атака от разследвания\", в случай, че Демократическата партия завземе Камарата.   Демократите все още няма да могат да диктуват своя собствена законодателна програма, но ще могат да ограничат Тръмп, блокирайки проектите му в Конгреса.   Ако те поемат контрола също и над Сената, те биха могли да отхвърлят всяко ново назначаване на Тръмп във Върховния съд или в неговия кабинет.   Следователно, контролът върху целия Конгрес би означавал, че демократите ще определят цялото законодателство през следващите две години. Въпреки че Тръмп може да наложи вето на някоя мярка преди да стане закон, Конгресът може да преодолее това вето с две трети от гласовете. А ако републиканците спечелят? Ако републиканците задържат контрола над Сената, те могат да продължат да одобряват съдебните назначения на Тръмп и да възпрепятстват всеки опит за обвинение срещу него. Ако могат да поддържат контрола и над двете камари, това ще означава, че Тръмп ще продължи да управлява с малко противопоставяне. Сега демократите имат достатъчно голямо малцинство, за да блокират голяма част от законодателната програма на президента, но не могат да направят много срещу огромните изпълнителни правомощия на Тръмп. Кой ще спечели? Засега наблюдателите смятат, че най-вероятният сценарий е Републиканската партия да запази мнозинството си в Сената, докато демократите ще получат контрол над Камарата на представителите. Според най-новите данни на FiveThirtyEight, специализиран в изборни прогнози уебсайт, вероятността, че демократите ще получат контрол над Камарата е 84,8%, в сравнение със само 15,6%, за да получат Сената. Като цяло проучванията показват, че прогнозите за Камарата са много близки и нищо не е гарантирано.", "date": "2018.11.04", "title": "Междинните избори в САЩ в пет ключови пункта"}
{"url": "http://www.classa.bg/%D1%81%D0%B2%D1%8F%D1%82/item/389149-%D0%B7%D0%B0%D0%B1%D0%B0%D0%B2%D1%8F%D0%BD%D0%B5%D1%82%D0%BE-%D0%B2-%D0%B5%D0%B2%D1%80%D0%BE%D0%BF%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%BB%D0%BE%D0%B6%D0%B8-%D1%81%D0%BF%D0%B8%D1%80%D0%B0%D1%87%D0%BA%D0%B8-%D0%B8-%D0%BD%D0%B0-%D1%84%D0%B5%D0%B4", "text": "Увереността на Федералния резерв в неговата политика на увеличаване на лихвените проценти без съмнение беше стимулирана от съобщението от миналата седмица за силното представяне на американската икономика. Погледнете към Европа обаче и ще намерите причини, които да ви накарат да се съмнявате, посочва журналистът Карл Смит в свой материал за Bloomberg. Икономическият растеж в еврозоната е едва 0,2% през третото тримесечие – силен контраст спрямо 3,5% в САЩ. Това става на фона на не толкова драматичен, но също толкова притеснителен спад на китайския растеж, който стана ясен по-рано този месец. И на двете места – както в Европа, така и в Китай, забавянето на международната търговия бе посочено като основна причина. Всъщност признаци за същата тази слабост са налице и при американските данни. Наблюдава се силен ръст при вноса, което не е необичайно, когато икономиката се справя добре и потребителските разходи са силни. Той обаче е придружаван от тревожен спад на износа, общата стойност на който намалява до 23 млрд. долара. Брутният вътрешен продукт на страната щеше да бъде 5,4% без тази комбинация от повече внос и по-малко износ.     По-слабият ръст на износа в която и да е единична икономика винаги може да се окаже случайност. Но при едновременно отслабване в трите основни световни икономики е ясно, че търговската война на президента Доналд Тръмп вреди на световния растеж. Поне досега стимулите от данъчните облекчения, приети в края на миналата година, помогнаха на САЩ да избегне забавянето на растежа, засегнало останалата част от света. След малка пауза през първото тримесечие растежът на годишна основа при потребителските разходи нарасна. Тези стимули обаче ще отслабят ефекта си през идната година. Ако глобалният растеж продължи да спада, може да се стигне до повторение на т.нар. сенчеста рецесия от 2016 г., когато забавянето в чужбина доведе до поевтиняване на петрола и земеделските продукти, което на свой ред предизвика драстично понижение на инвестициите в САЩ. Жилищният пазар, който обикновено води икономиката вътре и вън от рецесия, вече показва признаци за забавяне. Продажбите на нови домове продължават изоставането си през последните няколко месеца и инвестициите в жилища спаднаха с 4% през третото тримесечие. Всички тези фактори – бавен ръст на износа, спад на потребителските разходи и продължаващо отслабване на жилищния пазар, ще се окажат реални проблеми за американската икономика през 2019 г. Фед трябва да обмисли забавяне на планираните покачвания на лихвите докато не бъде предоставена повече информация за това как тези фактори се отразяват на икономиката.", "date": "2018.11.04", "title": "Забавянето в Европа трябва да сложи спирачки и на Фед"}
{"url": "http://www.classa.bg/%D1%81%D0%B2%D1%8F%D1%82/item/389150-%D1%81%D0%B8%D0%B3%D0%BD%D0%B0%D0%BB%D0%B8%D1%82%D0%B5-%D0%B7%D0%B0-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%B3%D0%BE%D0%BB%D1%8F%D0%BC%D0%B0-%D0%BA%D1%80%D0%B8%D0%B7%D0%B0", "text": "\"В света има много дълг\", а поколението на днешните 50-годишни хора ще преживее „най-малко още две финансови кризи\". Тази прогноза се осмели да даде през миналата седмица бившият председател на Федералния резерв на САЩ Пол Волкър и предупреди пред Financial Times, че „десет години след фалита на Lehman Brothers старите навици на финансовия свят за заобикаляне на регулациите с измами и лобита се завръщат.      Думите и спомените му, които скоро ще бъдат публикувани в книга, са наследството на един наистина опитен централен банкер. Волкър, на 91 години, успешно победи инфлацията през 80-те години на миналия век чрез непопулярни повишения на лихвите. Строгата банкова регулация в САЩ, въведена през 2008 г., след като финансовата криза избухна, а сега се смекчава по управлението на президента Доналд Тръмп, се казва „Правилото на Волкър\" (Volcker rule). Какво се случва във финансовия свят? Акциите, облигациите, валутите и стоковите пазари бяха много нервни през октомври, пише в свой обзор германският Sueddeutsche Zeitung. Например на американския борсов пазар във вторник сутринта акциите рязко се понижиха сутринта, но се повишиха отново вечерта. Големите колебания често показват, че инвеститорите се притесняват за парите си. Dax може за първи път от 2011 г. насам да отчете годишен спад. По онова време дълговата криза в еврозоната бе в разгара си. В САЩ икономиката расте от десет години насам. Вероятността от спад се увеличава всеки ден, в който икономиката се справя добре. Почти библейското правило, че възходът ще бъде последван от спад, никога не е било опровергавано. Съотношението цена на акцията-печалба на книжата в САЩ е почти толкова високо, колкото в годините на финансовата криза от 1929 г. и началото на 2000 г. Тогава дойде катастрофата. Някои обстоятелства напомнят за времето преди фалита на Lehman, като например дългът, склонността към рискове и стадния комплекс. Така например дълговете на бизнеса, домакинствата и страните по света днес са по-високи, отколкото през 2007 година. В допълнение банките отпускат заеми при сравнително разхлабени условия. Някои нововъзникващи икономики са в беда: Аржентина е заплашена от държавен фалит, доверието в турската лира е разклатено. Италианското правителство харчи повече пари, отколкото има, и предизвиква всички инвеститори, закупили досега италиански държавни облигации. А банкерските бонуси на Wall Street растат. „Финансовите фалити бързо се забравят\", писа преди близо 30 години икономистът от Харвард Джон Кенет Гълбрайт. Има няколко области на човешката дейност, в които историята се зачита по-малко, отколкото в света на парите, където „подобни обстоятелства се празнуват от младото, ново и самоуверено поколение като брилянтни открития\", казва Гълбрайт. Стигнахме ли отново до този момент? Отделът по икономика на Банката за международни разплащания (БМР) в Базел се радва на добра репутация. Бившият му главен икономист Уилям Уайт предупреди навремето за срива на финансовите пазари през 2005 г. Никой не искаше да го послуша тогава. В най-скорошния си доклад експертите на БМР отново са много загрижени. Ниските лихвени проценти на централните банки според тях създадват \"зомби компании\", които едва биха били жизнеспособни при нормални лихвени проценти. Светът свикна с евтините пари. Краят на това „прекомерно стимулиране\" няма да бъде никак гладък. Последните сътресения на фондовите борси са израз на „предсмъртните симптоми на пациент\". Като цяло има „твърде голям дълг\", предупреди БМР.  Числата са плашещи: Между 2008 г. и 2018 г. глобалният дълг се е увеличил от 210 до 250 процента от брутния вътрешен продукт. Банки и инвеститори държат през 2017 г. дълг в размер на 2,5 трлн. долара - два пъти по-високи искове срещу несигурни кредитополучатели (ливъридж заеми и по-високодоходни облигации), отколкото през 2007 г., предупреждава Хауърд Маркс, ръководител на хедж фонда Oaktree. В същото време обемът на кредитите с разхлабени клаузи (Covenant-Lite) се е увеличил от 97 млрд. долара през 2007 г. до 375 млрд. долара сега. По-разхлабените клаузи означават, че кредитополучателят трябва да разполага с по-малко обезпечение за своя кредит или никакво обезпечение, ако печалбата на длъжника спадне рязко. Мнозина смятат, че това състояние е опасно, а някои са по-спокойни. „Широко разпространено явление на по-свободните кредитни условия само по себе си не е сигнал за криза\", казва Михаел Хюнзелер, управляващ директор на фонда за управление на активи Assenagon. Той предупреждава да не се всява прекомерно паника. Банките наистина разхлабвали стандартите, за да дават по-лесно заеми, но това не значело, че компаниите, които привличат парите, са по-малко стабилни. „Доходността на европейските предприятия е все още много здрава, съотношението на дълга намалява в продължение на години\", казва експертът по корпоративни облигации. „Ако се стигне до криза, по-свободните кредитни клаузи в най-добрия случай ще ограничат щетите. Тогава банките ще трябва да помагат на фирмите, за да не изпаднат те в несъстоятелност, независимо при какви условия. Всеки регион в света има свои специфични проблеми. В Китай това са дълговете на икономиката като цяло, на нововъзникващите пазари - кредитите в чуждестранна валута, в долари, в САЩ - икономическото прегряване, а в Европа - нестабилността на еврозоната, както и държавният дълг. Едно е сигурно - днес банките могат да се справят със загубите много по-добре, отколкото преди финансовата криза. Новите правила „Базел 3“ изискват значително по-високи капиталови буфери. „Въпреки това ще бъде проблематично, ако приходите на банките падат, а  в същото време се увеличават разходите, например поради нарастващите кредитни загуби\", казва Хюнзелер. Но поне за момента няма опасност от това.", "date": "2018.11.04", "title": "Сигналите за следващата голяма криза"}
{"url": "http://www.classa.bg/%D1%81%D0%B2%D1%8F%D1%82/item/389151-%D1%81%D1%8A%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB%D1%8F%D1%82-%D0%BD%D0%B0-paypal-%D0%BD%D0%B0%D0%B9-%D0%BD%D0%B0%D0%BA%D1%80%D0%B0%D1%8F-%D1%80%D0%B0%D0%B7%D0%BA%D1%80%D0%B8-%D0%B4%D0%B0%D0%BB%D0%B8-%D0%B5-%D0%B2%D0%B0%D0%BC%D0%BF%D0%B8%D1%80", "text": "След години на слухове, милиардерът Петър Тийл, съосновател на PayPal, отрече да е участвал в удължаващи живота му терапии с кръвопреливания от млади донори и заяви, че не е \"вампир\".   \"Искам да ви кажа публично, че не съм вампир, да се знае - не съм вампир\", каза магнатът от Силиконовата долина на конференцията The New York Times Dealbook.   Когато беше попитан повече по този въпрос, той отрече, \"някога да му е била инжектирана кръвта на млад мъж\", практика, която според някои може да има регенеративен ефект върху възрастните хора.   Въпреки това, милиардерът, инвестирал в няколко медицински изследователски компании, създадени за да намерят начини за удължаване на живота, заяви, че \"има много неща, които могат да бъдат направени и основната му грижа е, че науката не прави достатъчно.\"   В този смисъл Тийл вярва, че е необходимо да се намери баланс между това да бъдеш твърде песимистичен и твърде оптимистичен: \"Това, което трябва да направим, е да се противопоставим на приемането, да се противопоставим на отричането, просто трябва да се борим\".   През 2016 г. няколко медии съобщиха, че Тийл има връзки със стартъп компанията Амброзия, която предлага на възрастни пациенти кръвопреливания от подрастващи. По-специално закритият вече уебсайт на Gawker твърди, че милиардерът е харчил \"по 40 000 щатски долара на тримесечие, за да получи инфузия на кръв от 18-годишен\".   През 2014 г. рисковият инвеститор каза, че планира да достигне до 120 години и затова поддържа специална диета.", "date": "2018.11.04", "title": "Съоснователят на PayPal най-накрая разкри дали е вампир"}
{"url": "http://www.classa.bg/%D1%81%D0%B2%D1%8F%D1%82/item/389152-%D0%B2%D0%B8%D1%81%D0%B5%D0%BD%D1%82%D0%B5-%D1%84%D0%BE%D0%BA%D1%81-%D1%81-%D1%86%D1%8F%D0%BB%D0%BE%D1%82%D0%BE-%D1%81%D0%B8-%D1%81%D1%8A%D1%80%D1%86%D0%B5-%D1%89%D0%B5-%D0%BF%D0%BE%D0%BC%D0%BE%D0%B3%D0%BD%D0%B0-%D0%B4%D0%B0-%D1%81%D0%B5-%D0%BF%D0%BB%D0%B0%D1%82%D0%B8-%D1%81%D1%82%D0%B5%D0%BD%D0%B0%D1%82%D0%B0", "text": "Това не е шега. Бившият президент на Мексико, Висенте Фокс Кесада, показа готовността си да съдейства за изграждането на стена между Мексико и Съединените щати. И въпреки че винаги е бил против проекта, промотиран от Доналд Тръмп, сега той иска да помогне \"с цялото си сърце\".   Въпреки недоверчивото чувство, което могат да предизвикат тези думи, изглежда, че е възможно това да има \"двойно значение\". И то е, че тези негови изявления са част от кампания за набиране на средства за изграждане на къщи и убежища, за да се помогне на повече от 3,5 милиона души, които са бездомни в САЩ и 10% от населението на Мексико, което живее в крайна бедност. \"Лично аз ще помогна да се плати за изграждането на стената в полза на гражданството на Съединените щати и Мексико\", казва Фокс.   Под мотото \"Направете стените велики отново\", бившият президент на Мексико и Института за жилища за хора с ниски доходи (LIHI) ще се опитат да наберат чрез страницата GoFundMe колкото се може повече пари, за да осигурят подслон и да доставят стоки и услуги от първа необходимост на всички, които се нуждаят от това и в двете страни.   \"Това е прекрасна идея, която е насочена към универсалната нужда да имаш четири стени и покрив над главата. Никой човек, никоя идеология, никоя структура или стена няма да попречи на добрите хора да работят заедно, за да изградят по-добър свят\", каза бившият президент във видеоклип, който придружава кампанията за солидарност.", "date": "2018.11.04", "title": "Висенте Фокс: \"С цялото си сърце ще помогна да се плати стената\""}
{"url": "http://www.classa.bg/%D1%81%D0%B2%D1%8F%D1%82/item/389153-%D1%81%D0%B0%D1%89-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D1%81%D1%8A%D1%81-%D1%81%D0%B0%D0%BD%D0%BA%D1%86%D0%B8%D0%B8-%D0%B2-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-swift,-%D0%B0%D0%BA%D0%BE-%D0%BD%D0%B5-%D0%BF%D1%80%D0%B5%D0%BA%D1%8A%D1%81%D0%BD%D0%B5-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%82%D0%B5-%D1%83%D1%81%D0%BB%D1%83%D0%B3%D0%B8-%D0%BD%D0%B0-%D0%B8%D1%80%D0%B0%D0%BD", "text": "Американският финансов министър, Стивън Мнучин, предупреди организацията SWIFT, базирана в Брюксел, че може да й наложат санкции, ако не се прекъснат финансовите услуги за фирми и физически лица, които правят бизнес с Иран и иранските финансови институции от вашингтонския черен списък.   \"SWIFT не е по-различна от всеки друг субект\", каза Мнучин пред репортери. \"Ние препоръчваме на SWIFT да изключи всяка иранска финансова институция най-скоро, колкото е технически възможно, за да се избегне налагането на санкции\", добави той.   В същото време, той обясни, че санкциите имат изключения за хуманитарни операции.   Министърът на финансите предупреди, че ще предприеме действия срещу всяка система, която ЕС създаде за провеждане на търговия с Иран, като посочи, че \" има данни за специален механизъм и с негова помощ се реализират сделки, с цел е да се заобиколят нашите санкции – срещу това ще се предприемат твърди мерки.\"   Съобщението идва малко след като администрацията съобщи, че Тръмп въвежда повторно всички икономически санкции срещу Техеран, които са били вдигнати в рамките на иранското ядрено споразумение от 2015.   Вашингтон изисква SWIFT да прекъсне достъпа на Иран до финансовата си система, както го е направил през 2012 г., три години преди да се постигне ядреното споразумение. Както беше известено в края на октомври, САЩ натискат европейските си съюзници, за да получава Техеран сделки само свързани с хуманитарна помощ.", "date": "2018.11.04", "title": "САЩ заплашват със санкции в системата SWIFT, ако не прекъсне финансовите услуги на Иран"}
{"url": "http://www.classa.bg/%D1%81%D0%B2%D1%8F%D1%82/item/389154-%D1%82%D1%80%D1%8A%D0%BC%D0%BF-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B6%D0%B5%D0%BD%D0%B8-%D0%B8%D1%81%D0%BA%D0%B0%D1%82-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82", "text": "Президентът на САЩ, Доналд Тръмп, смята, че мъжете от кервана мигранти са \"опасни хора, така че американските жените искат сигурност\", каза той в Белия дом. \"Нямаме никаква представа кои са те. Всичко, което знаем е, че те са много трудни хора, дори Мексико, казва: Това са опасни хора\" каза президентът на САЩ. \"Не искам нито един от тях в страната, а и жените не ги искат в нашата страна. Гледайте какво търсят жените: те искат сигурност\", заключи Тръмп. Коментарът на Тръмп предизвика полемика в социалните мрежи, където много потребители на интернет не са съгласни с думите му и припомнят претенциите срещу него за сексуално насилие. Заради тях го нарекоха \"хващач на вагини\", предвид неговия коментар от 2005 година, в който той каза „Когато някой е известен, му позволяват да направи каквото и да било, дори да ги хване за вагината\". Също така, Тръмп предупреди, че ако членовете на керваните мигранти, хвърлят камъни по американските войски на границата между неговата страна и Мексико, това ще се счита за \"изстрел от огнестрелно оръжие, така че ако това се случи, те могат да бъдат застреляни \".", "date": "2018.11.04", "title": "Тръмп: \"Американските жени искат сигурност\""}
{"url": "http://www.classa.bg/%D1%81%D0%B2%D1%8F%D1%82/item/389147-%D1%81%D0%BF%D1%80%D0%B5%D1%82%D0%B5-%D0%B4%D0%B0-%D0%BD%D0%B8-%D0%B8%D0%B7%D0%BC%D1%8A%D1%87%D0%B2%D0%B0%D1%82%D0%B5", "text": "Те са още деца. Идват от Афганистан, Сирия, Сомалия - сами, без родители, често рискувайки живота си. Работят упорито, за да си изградят нов живот в Германия. Трудно е, но за щастие  има и добри хора, които им помагат.           \"Бях на десет години, когато за последен път прегърнах баба. Бях на десет години, когато детството ми беше отнето\" - 15-годишната Роджин Намер чете стихотворение за изгубеното детство в родното й село в Сирия. Публиката на Младежкия културен фестивал във Вупертал за непридружени деца бежанци и техните настойници е притихнала и внимателно слуша творбите, с които Роджин Намер, Шахзамир Хатаки, Ясер Никсада и Робина Карими от \"Poetry project\" в Берлин разказват за преживяното. Идеята за \"Poetry project\" принадлежи на кореспондентката на германското издание \"Шпигел\" в чужбина Сузане Кьолбел. Тя смята, че чрез средствата на поезията тийнейджърите ще успеят да изразят своите чувства и да преодолеят различията между себе си и останалите. От 2015 г. насам проектът обикаля различни германски градове, за да могат младите хора да представят творчеството си на по-широка публика.   \"Всички малки деца бяха мъртви\"   \"Имаше много деца в лодката, когато тя се преобърна. Ужасно се страхувах ...\" - така едно момче от Мазари Шариф описва вцепеняващия ужас по пътя от Турция за Гърция: \"Всички крещяха, аз - също.\" Шахзамир Хатаки прочита стихотворението си на персийския език дари: \"Видях как майка удави детето си\". 65 души на борда на лодката чакали над два часа в студените води за спасение. \"Само 20 души оцеляха, всички малки деца умряха.\" Младият афганистанец пристига в болницата, когато самият той е на 15 години. След 20 дни успява да се обади на майка си и да й каже, че е пристигнал благополучно: \"Как можех да й кажа, че в продължение на 10 дни можех да пия само какао, защото тялото ми беше пълно с морска вода.\" Шахзамир Хатаки никога няма да забрави травматичното преживяване. \"Когато хората ни питат как сме, любезно отговаряме, че сме добре\", казва той замислено по време на интервюто зад кулисите. С поезията си младите хора искат да покажат \"че не сме лоши хора\". Момчето е \"ужасено\" от това какво ще се случи, когато навърши пълнолетие, защото вижда, че все повече афганистанци биват депортирани.   \"Тук живее щастието, но тук живее и мъката\"   Броят на молбите за убежище, подадени от млади мигранти е намалял, както и делът на одобрените за убежище: през 2016 г. тази цифра е 90 на сто, а през октомври 2018 г., процентът е спаднал до 60 на сто. Според информация на \"Зюддойче цайтунг\", германското правителство не желае да се придържа към решението на Съда на Европейските общности, а именно непридружените малолетни и непълнолетни лица да могат да се съберат със семействата си, дори и ако са достигнали пълнолетие по време на процедурата за предоставяне на убежище. Решаващият фактор е кога е подадена молбата, а не колко време ще е нужно на властите да я обработят. Съгласно германското законодателство обаче бежанецът трябва да бъде все още непълнолетен, когато родителите пристигнат в страната. Следователно външното министерство, отговорно за издаването на визи, не изпълнява решението, съобщава вестникът. 15-годишният Ясер Никсада израства като афганистански бежанец в Иран. Неговото стихотворение е адресирано до брат му, който все още се намира в Иран: \"Повярвай ми, тук не е раят. Тук живее щастието, но тук живее и мъката ...\"   Мущааг Араб от Сомалия на Младежкия културен фестивал във Вупертал   За несправедливостите и трудностите разказва в своето стихотворение и 17-годишната Робина Карими. \"Не е престъпление да си афганистанец\", подчертава тя. Робина е избягала от Кабул и се оплаква, че афганистанците биват \"подценявани\". Всяка страна има своите благодетели, гении и престъпници. \"Защо всички афганистанци биват наказвани затова, че някой се е държал зле?\", пита тя и разказва по-късно, че властите изпитват голямо недоверие към нейните сънародници. Новините от Афганистан за ежедневните бомбени атентати я потискат все повече: \"Много хора умират, много деца, много жени\". Младото момиче не може да продължи разказа си, защото очите й се пълнят със сълзи. В стихотворението си тя умолява: \"Спрете да ни измъчвате\". Консултантката Мария Шакура разказва, че получава много положителни отзиви от училищата по отношение на младите бежанци: \"Всички те имат голямо желание да се учат\". Тревожно е, обаче, че социалният климат се влошава все повече. През 2015 и 2016 г. е имало желание от страна на различни институции да се погрижат за бежанците, но днес отношението на властите е променено: \"Дори служители, които винаги са били приятелски настроени, сега се държат по различен начин\". За мерки срещу расизма и социалното изключване настоява и Моника Кюпер, настойник на 17-годишната Мущааг Араб. \"Радвам се, че се запознах се нея\", казва тя, усмихвайки се на младото момиче. \"Това познанство промени и разшири представата ми за света. Подобни запознанства препоръчвам всекиму\".", "date": "2018.11.04", "title": "\"Спрете да ни измъчвате!\""}
{"url": "http://www.classa.bg/%D1%81%D0%B2%D1%8F%D1%82/item/389148-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%BE-%D0%BF%D0%BE%D0%BB%D1%81%D0%BA%D0%B0%D1%82%D0%B0-%D1%81%D0%B0%D0%B3%D0%B0-%D1%80%D0%B0%D0%BD%D0%B8%D1%82%D0%B5-%D0%B8-%D1%80%D0%B0%D0%B7%D0%BB%D0%B8%D1%87%D0%B8%D1%8F%D1%82%D0%B0-%D0%BE%D1%81%D1%82%D0%B0%D0%B2%D0%B0%D1%82", "text": "И Ангела Меркел, и домакинът й Матеуш Моравецки изглеждаха апатични като омръзнали си съпрузи. Най-важното нещо в германско-полските правителствени консултации беше, че те изобщо се състояха           15-те германско-полски правителствени консултации, които този път се проведоха във Варшава, не бяха нищо повече от празен ритуал. Германия и Полша приличат на омръзнали си стари съпрузи, които вече няма какво да си кажат и съжителстват само по задължение и от икономически интереси. Семейните срещи се провеждат по задължение и не носят никаква радост. Съпрузите избягват да изваждат на показ спорните теми. Различията, разочарованията и раните обаче остават. Точно така се държаха Ангела Меркел и полският премиер Матеуш Моравецки по време на съвместната пресконференция във Варшава.      Те се опитваха да подчертаят демонстративно очевидните прилики и избягваха да споменават различията. Избегнаха въпросите за репарациите за Втората световна война, за оспорваната съдебна реформа и климатичната политика. Вместо това се чуха приказки за доброто икономическо сътрудничество, за общото бъдеще в ЕС и за важността на двустранните отношения.   За образа на врага и съзаклятническите теории   Друго всъщност не можеше и да се очаква. Отдавна в отношенията между Германия и Полша цари ледников период. И това се дължи преди всичко на популисткия курс на национално-консервативното правителство във Варшава, което предпочита да работи със съзаклятнически теории и да рисува образа на врага. А германците, със своята историческа вина, пасват идеално на това клише. Особено след като през главата на поляците изграждат един след друг газопроводи през Балтийско море с Русия и по този начин дават козове в ръцете на популистите. По един друг детайл може да се види колко голямо е отчуждението между двете страни. В медиите се говори, че Ангела Меркел очевидно няма интерес да получи наградата Виадрина на Европейския университет, която се присъжда на изтъкнати личности за заслугите им в изграждането на германско-полските отношения. Това е разбираемо, като се има предвид царящото безразличие към съседа.", "date": "2018.11.04", "title": "Германско-полската сага - раните и различията остават"}
{"url": "http://www.classa.bg/%D1%81%D0%B2%D1%8F%D1%82/item/389146-%D0%BB%D0%BE%D1%88%D0%BE-%D0%B2%D1%80%D0%B5%D0%BC%D0%B5-%D0%B7%D0%B0-%D0%B3%D0%B0%D0%B7%D0%BF%D1%80%D0%BE%D0%BC-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "\"Газпром\" не се радва на хубавото време в Германия. Тази година се оказа твърде слънчева, ветровита и топла за най-големия доставчик на природен газ в страната. Това намали търсенето  на \"синьото гориво\" от Русия.             Лоши новини за \"Газпром\". Благоприятните климатични условия в Германия тази година още повече ускориха процеса на изтласкване на фосилните енергоизточници. Търсенето на руски газ намаля. Делът на възобновяемите енергийни източници за производство на електроенергия в Германия е достигнал 38 процента през първите девет месеца на 2018 година. Това съобщават Федералното сдружение на фирмите за електро- и водоснабдяване (BDEW) и Центърът за изследване на слънчевата енергия и водорода в Баден-Вюртемберг (ZSW). По техни предварителни изчисления, от януари до септември в Германия са били произведени близо 170 милиарда киловатчаса електроенергия от възобновяеми енергийни източници. Същевременно делът на електроенергията, произведена от кафяви каменни въглища, е намалял със 7 процента и съставлява 172 милиарда киловатчаса. По този начин Германия е на път да се раздели с каменните въглища като основен източник на електроенергия още през тази година. За отбелязване е, че германските ТЕЦ-ове внасят най-много каменни въглища от Русия.   Ролята на газовите електростанции намалява   Германското правителство обяви своята политическа цел за последователно съкращаване на дела от каменни въглища до пълния отказ от тях в дългосрочна перспектива. В рамките на борбата срещу глобалните климатични промени, германското правителство иска до 2030 година да увеличи дела на \"зеления ток\" до 65 процента. Това предполага теоретично засилване на позициите на природния газ в енергетиката, тъй като той е най-екологичен в сравнение с другите изкопаеми енергоносители.   Кафяви каменни въглища Германия внася главно от Русия   При това чисто технологически газовите електростанции могат да реагират много по-гъвкаво на краткосрочните колебания в търсенето. Затова представители на германския газов отрасъл и партньори на \"Газпром\" се опитват от години да позиционират природния газ като естествен съюзник на възобновяемите енергии, който може да замести ветрогенераторите и соларните електростанции при неблагориятни метеорологични условия. На практика обаче делът на природния газ в германската електроенергетика остава сравнително скромен и е около 13 процента. Още повече, че делът на произведеното от природен газ електричество е намалял с 8 процента за първите девет месеца до 59 милиарда киловатчаса. Тоест природният газ не успява да отвоюва части от пазара на каменните въглища и продължава да отстъпва пред възобновяемите енергийни източници.   Вятърът е по-важен от природния газ   Може да се предположи, че успехът на възобновяемите енергийни източници в Германия е свързан в значителна степен с необичайно горещото и слънчево лято. Производството на електроенергия от слънчеви колектори наистина е нараснало за първите девет месеца с почти 16 процента до 41 милиарда киловатчаса. Ключова роля обаче е изиграл вятърът. Издигнатите на сушата ветрогенератори са произвели почти 63 милиарда киловатчаса, което представлява ръст от 13 процента в сравнение със същия период на миналата година. По този начин ветрогенераторите в Германия за първи път са произвели повече електричество от газовите електроцентрали. Ако към тях се прибавят и разположените в морето ветрогенераторни паркове, става ясно, че за германската електроенергетика вятърът вече е много по-важен от природния газ.   Ветрогенераторен парк в германската провинция Шлезвиг-Холщайн   Намаленото използване на природен газ за производство на електроенергия води до това, че за \"Газпром\" от все по-голямо значение придобива пазарът за отопление. В резултат на това бизнесът на руската компания в Германия става все по-сезонен и все по-зависим от метеорологичните условия. По-точно казано, - от студеното време. За съжаление вероятността за мразовити зими в условията на глобалното затопляне намалява. Но на какво тогава се дължи високият ръст на износа на руски природен газ за Германия - цели 11,2 процента, както съобщи \"Газпром\" в навечерието на срещата на президента Путин с представители на деловите среди от Германия? Едно от възможните обяснения е, че е имало засилено инжектиране на природен газ в многото германски подземни хранилища. Впрочем, на 2 ноември агенция Интерфакс съобщи, позовавайки се на статистиката на \"Газпром\", че през октомври общият износ на природен газ за цяла Европа е намалял с 6 процента след осем месеца непрекъснат ръст. Работата обаче не е в метеорологичните колебания. Ценното на данните, публикувани от BDEW и ZSW, е в това, че нагледно илюстрират и потвърждават средносрочните и дългосрочните тенденции в германската електроенергетика. Затова и \"Газпром\" не се радва на хубавото време в Германия.", "date": "2018.11.04", "title": "Лошо време за \"Газпром\" в Германия"}
{"url": "http://www.classa.bg/%D1%81%D0%B2%D1%8F%D1%82/item/389143-mdr-%D0%BC%D0%B5%D1%80%D0%BA%D0%B5%D0%BB-%D0%B8%D0%BC%D0%B0-%D0%BE%D1%81%D0%BE%D0%B1%D0%B5%D0%BD-%D0%B8%D0%BD%D1%82%D0%B5%D1%80%D0%B5%D1%81-%D0%BA%D1%8A%D0%BC-%D1%83%D0%BA%D1%80%D0%B0%D0%B9%D0%BD%D0%B0-%E2%80%94-%D1%82%D1%8F-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B7%D0%B0-%C2%AB%D0%BA%D0%B0%D1%81%D1%82%D0%B8%D0%BD%D0%B3%D0%B0-%D0%BD%D0%B0-%D0%B1%D1%8A%D0%B4%D0%B5%D1%89%D0%B8%D1%82%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8%C2%BB", "text": "Главната цел на посещението на канцлера на Германия Ангела Меркел в Украйна е \"кастингът на бъдещите президенти\", съобщава MDR. Тя иска да \"опипа почвата\" и да разгледа най-обещаващите кандидати, сред които е и сегашния държавен глава Петро Порошенко и бившия премиер Юлия Тимошенко. Проблемът е там, че и двата варианта не са идеални, отбелязва изданието. Украйна няма по-важен съюзник от Германия, нито в Европа, нито в света, пише MDR. Самият факт, че украинският президент Петро Порошенко ходи при ръководителя на ФРГ, Ангела Меркел, 13 пъти, казва много за значението на тези политически отношения. Освен това Берлин стана инициатор на минския процес, по същество доброволно поемайки отговорността за регулирането на особено сложния конфликт.     Но този път не Порошенко лети в Берлин, а Меркел - в Киев. Тя има планирани срещи с президента на страната, министър-председателя Владимир Гройсман, говорителя на Върховната Рада Андрий Парубий и председателите на политическите фракции. В дневния ред е обсъждането на Минското съглашение, ситуацията в Донбас и \"анексирания\" Крим, както и дипломатическата криза между Киев и Москва в Азовско море. Освен това канцлерът има намерение да обсъди възможността за мисия на ООН в източната част на Украйна. Но това не е основната причина, поради която Меркел идва в Киев именно сега. Въпреки че официално президентските избори в страната ще започнат едва на 31 декември, политическите реклами на потенциалните кандидати вече са видими навсякъде. Освен това през есента на 2019 г. ще се проведат парламентарни избори, така че този период ще бъде решаващ за определянето на бъдещето на страната. В тази връзка Берлин и Брюксел имаха проблем при избора на подходящия кандидат от най-перспективните претенденти за поста държавен глава. Затова Меркел идва в страната за  . Тя иска да \" \". Политиците в Берлин, както и целият Запад, не крият факта, че победата на сегашната фаворитка, бившия премиер министър Юлия Тимошенко няма да бъде оптимална, продължава изданието. Тя се смята за популистка, представител на старата система, която е сключила съмнителни газови сделки и не е успяла да постигне успех, след като е прекарала двамандата на поста премиер. Но всичко това не й пречи да води във всички важни анкети. Тя определено ще попадне във втория тур на изборите, но въпросът е кой ще бъде нейния съперник. Президентът Порошенко, който в момента провежда патриотична кампания под мотото \"Армия, език, вяра\", определено иска да попадне на втория тур, въпреки че няма гаранции за това. Социологическите проучвания му предсказват от второ до пето място. Но за германските власти и това не е най-идеалния вариант. Поради липсата на желание за провеждане на реформи и противоречиви политически решения, Порошенко стана ненадежден партньор. Също в Берлин с безпокойство се отнасят към това, че в своята реторика той все повече залага на патриотизма. Само времето ще покаже дали Меркел е заложила на правилния кон, заключава MDR. Превод: М.Желязкова", "date": "2018.11.04", "title": "MDR: Меркел има особен интерес към Украйна — тя пристигна за «кастинга на бъдещите президенти»"}
{"url": "http://www.classa.bg/%D1%81%D0%B2%D1%8F%D1%82/item/389144-%D0%BE%D1%82-%D1%83%D0%B8%D0%BB%D1%81%D1%8A%D0%BD-%D0%B4%D0%BE-%D1%82%D1%80%D1%8A%D0%BC%D0%BF-%D0%B4%D0%B2%D0%B0%D1%82%D0%B0-%D0%BF%D0%BE%D0%BB%D1%8E%D1%81%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%B2%D0%B5%D0%BA", "text": "Първата световна война позволява на САЩ да се издигнат до ранга на велика сила. Президентът Уилсън слага тогава основите на либералния световен ред под американско ръководство.  Днес Тръмп е на път да разруши този ред.             В началото на януари 1918 година американският президент Удроу Уилсън представя пред двете камари на Американския конгрес прословутия си план от 14 точки с военните цели, които САЩ трябва да преследват в Европа и Близкия Изток. В документа той скицира също виждането си за новия световен ред, в който акцентът се поставя върху правото на самоопределението на народите. Но Уилсън отива още по-далеч: той пледира за свободна търговия, за прекратяване на тайната дипломация и за създаването на Общество на народите. С това още през 1918 година в основни линии е нахвърляна рамката на бъдещия либерален световен ред, който предстои да бъде изграден след края на Втората световна война - под американско ръководство. Този нов световен ред тогава се налага включително и поради това, че много страни го възприемат и се присъединяват към него. Днес обаче той е поставен под заплаха, а основното действащо лице отново е американски президент. Отказ от основните принципи на американската външна политика?   Парижката мирна конференция 1919: „Голямата четворка“- Дейвид Лойд Джордж, Виторио Орландо, Жорж Клемансо и Удроу Уилсън.   Доналд Тръмп е самотен играч. През последните 100 години не е имало друг американски президент, който да е поставял под въпрос основните принципи на американската външна политика така, както го прави сега 45-ият президент на САЩ. Вярно е, че в САЩ винаги е имало и изолационистки сили. Удроу Уилсън също се проваля вътрешнополитически със своята концепция за мирно урегулиране. Но неговият план от 14 точки не успява не заради съпротивата на Белия дом, а защото е отхвърлен от Американския конгрес, който тогава е бил под силно изолационистко влияние. Затова и до днес Уилсън е смятан за човека, поставил основите на американския интернационализъм. До много оспорваното влизане на страната в Първата световна война САЩ винаги са се опитвали да се държат настрана от всякакви международни конфлики, особено в Европа. Уилсън: \"Общество на народите\"     \"Америка на първо място\": президентът Тръмп поставя под въпрос либералния световен ред Удроу Уилсън си извлича поука от ужасите на войната: той стига до извода, че САЩ се нуждаят от външна политика, която залага на мултилатерализма и международното сътрудничество. Това си проличава ясно още в неговата пословута реч за войната от 1917 година. В нея Уилсън говори за нуждата от това, \"светът да бъде направен безопасен за демокрацията\". Често той е цитиран погрешно, а именно, че САЩ трябва да направят света безопасен за демокрацията, което е много по-различно. Защото Уилсън е смятал, че това е по силите не единствено на САЩ, а само в сътрудничество с другите народи и под американско ръководство. Рамката за такова международно политическо сътрудничество той е виждал в създаването на \"Общество на народите\" (ОН). Уилсън е искал такава международна организация, в която дефакто всяка една страна да има право на вето. Колко оспорвана е била идеята му, можем да съдим по това, че \"Лигата на нациите\" просъществува по-малко от 30 години, а САЩ никога не се присъединяват към нея. Тръмп: унилатерални решения   При управлението на Доналд Тръмп САЩ се оттеглиха от редица договори, постигнати в рамките на Обединените нации, както и от няколко органа на ООН. Включително заради националистическия си уклон, той може да бъде разглеждан като пълен антипод на Удроу Уилсън, казва Джон Купър, почетен професор от Университета на Уисконсин и автор на няколко книги за Уилсън. \"Той иска да е едноличен лидер, да бъде силният на деня и да взема едностранни решения - според желанието и настроението си\", казва Купър за Тръмп.   ООН наследява Обществото на народите, за което се застъпва Удроу Уилсън   Не само по отношение на международната роля на САЩ Уилсън и Тръмп са на двата полюса. Също и по много оспорваната - и тогава, и сега - тема за миграцията двамата са на коренно противоположни позиции. Уилсън заема ясна позиция срещу ксенофобията, която по време на Първата световна война се засилва срещу мигрантите и най-вече срещу бежанците, бягащи от войната в Европа. И когато Американският конгрес приема през 1917 г. Закон за ограничаването на миграцията, президентът Уилсън налага вето. Конгресът все пак прегласува ветото и приема мярката с 2/3 мнозинство, което показва колко силни са били настроенията срещу бежанците и мигрантите в Америка по онова време. \"Уилсън мразеше демагозите\"   Паралелите и тук са видни, но с една съществена разлика: в лицето на Доналд Тръмп в Белия дом днес управлява президент, който не само не се противопоставя на ксенофобията, а точно обратното - още от първия си ден като президент разпалва ксенофобски настроения. И което е по-лошо: той използва цялата власт, с която разполага, в битката си срещу мигрантите без паспорти, като разделя семействата и ги връща обратно. Освен това той се опитва да ограничи миграцията и да намали рекордно броя на бежанците, които страната приема. Още не знаем как ще се отрази на интернационализма сегашният конфронтационен курс на Тръмп. Но двете години в управлението са напълно достатъчни за Купър да направи следния извод: \"Ако Удроу Уилсън можеше да види какво прави Тръмп днес, това би го ужасило\", казва изследователят на Уилсън. \"Тръмп е подстрекател - Уилсън мразеше демогозите\", добавя той. Това е още една съществена разлика между двамата американски президенти, маркиращи \"Американския век\" - времето от 1918 до 2018 година.", "date": "2018.11.04", "title": "От Уилсън до Тръмп: двата полюса на Американския век"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389145-%D0%B0%D0%BA%D0%B0%D0%B4-%D0%BF%D0%B5%D1%82%D1%8A%D1%80-%D0%B8%D0%B2%D0%B0%D0%BD%D0%BE%D0%B2-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%B4%D0%BE%D0%B2%D0%B5%D1%80%D0%B8%D0%B5-%D0%BA%D1%8A%D0%BC-%D0%B2%D0%BB%D0%B0%D1%81%D1%82%D0%B2%D0%B0%D1%89%D0%B8%D1%82%D0%B5-%D0%B5-%D1%81%D1%80%D0%B8%D0%BD%D0%B0%D1%82%D0%BE-%D0%B4%D0%BE-%D0%BD%D0%B0%D0%B9-%D0%BC%D0%B8%D0%B7%D0%B5%D1%80%D0%BD%D0%B8-%D0%BD%D0%B8%D0%B2%D0%B0", "text": "“Социологическа” агенцийка на тлъстичък хонорар при един тлъст агент на ДС, печелещ, както се разбра напоследък, мнооого евро от една далавера, също както и друга агенцийка, тя пък на хранилка към доктор-пожарникар, и двете никога не са грешили в прогнозите си с по-малко от 80% грешни числа (при допустима стохастична грешка от само 2,5%), значи винаги лъжат като дърти циганки и двете, както всички социолози впрочем, мири, червенколювци, андрюши etc, публикува уж данни от уж изследване. Според него при избори сега щели да гласуват почти всички (95%) избиратели, само 5%, моля ви се, се колебаели. Това е такъв социологически идиотизъм, който никой човек не може по никакъв начин да сътвори, освен ако не е луд. Защото, знаем, че обикновено у нас, а и по белия свят, гласуват винаги около половината от имащите право да гласуват. Според агенцийката най-харесваните хора у нас били, кои?, ами че ясно кои, които дават парите, нали така, кой друг?, агентът и пожарникарят, и още един експерт по WC, дето протестират цял месец срещу него; хората умирали от обич към тези хорица, татуирали си даже имената на челата си и на други по-интимни части от тялото. Най-харесваната партия била ГЕРБ, близо 40% щели да гласуват за нея, значи всеки двама от пет. После на второ място щяла да бъде БСП/БКП, тя пък с около 30% народно доверие.  А на трето място била партията/коалицията ОП на агента, оня дебелия, с около 20% обществена обич. И на края Доганчо от Сараите, с там 4-5%, ко да го правиш и него. Това е, братя! Така показва барометърът. Според наше синкретично проучване на неказионния Демографски институт, който винаги е бил с най-точни изборни прогнози в последното десетилетие, за разлика от агенцийките-слуги, нещата реално са съвсем други. Ето ги: В резултат на безкрайните тъпотии на управляващите, довели България до национална катастрофа, като най-бедна, най-болна, най-корумпирана, най-престъпна, най-проста, най-покварена, най-нещастна, с най-много емигрирали, с най-голяма смъртност, с най-ниска раждаемост, най-намаляваща и най-бързо изчезваща държава в света, общественото доверие към властващите е сринато до най-мизерни нива.  Истината е, че ако изборите са сега, при убийственото за народа увеличаване на всичко – цени, данъци, такси, застраховки, лихви, винетки, осигуровки и др., при бруталните кражби на гербаджиите, при надвисналата демографска смърт на Отечеството, резултатите от гласуването на българите, при 60% гласували, ще изглеждат така: – БСП – 15%  – Възраждане – 12%  – Други (вкл. ДОСТ, циганска партия) – 12%  – ГЕРБ – 10%  – ДПС – 6%  – Дясна коалиция – 5%. В Парламента ще влязат 7 или 8 партии, без ОП и без Воля.  Ако гласувалите са по-малко или повече, резултатите ще претърпят съответните изменения, но общата картина ще се запази. Това е истината! Акад. Петър Иванов, Фейсбук    ", "date": "2018.11.04", "title": "Акад. Петър Иванов: Общественото доверие към властващите е сринато до най-мизерни нива"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389139-%D1%81%D1%80%D1%8A%D0%B1%D1%81%D0%BA%D0%B0-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0-%D1%81%D0%BF%D0%B8%D1%80%D0%B0-%D0%B4%D1%8A%D1%85%D0%B0", "text": "Сръбска красавица със спорт в кръвта първо проби като телевизионна водеща, а после любовта я отведе в Лондон. Лидия Челик е дъщеря на известния бодибилдър Петър Челик. Хубавицата не тръгна по пътя на баща си, въпреки че преди години се занимава по-активно със спорт, но намери реализация в модата и телевизията.                  ", "date": "2018.11.04", "title": "Сръбска сексбомба спира дъха"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389140-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-4-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Няма да се чувствате спокойни, когато чувате критики от страна на шефа. Вие толкова искахте да докажете професионализма си и сега такива остри забележки. Необходимо е да вземете важно решение в личния живот, от което ще зависи много. Вечерта се отпуснете и излезте с приятели. Отидете в кафене или ресторант. ТЕЛЕЦ ( 21 април - 21 май )  Трябва да бъдете по-уверени в себе си, за да не се окажете сред слабите и мързеливите. Обърнете внимание, че шефът ви, ще даде премия, само на най-изпъкващите. Талантите си, може да разкриете в творчеството, дори и това да не е основната ви област на дейност. Един добър ден за спорт и физическа активност. Здравето ви, ще е добро. БЛИЗНАЦИ ( 22 май - 21 Юни ) Обстоятелствата в живота ви, ще се развият така, че няма да може да ги промените дори и с големи усилия. Борете се с мързела и приемете достойно, това което сте заслужили. В любовта, дръжте емоциите си под контрол. С финансите, всичко е наред и вече сте заделили пари за \"черни дни\". Не планирайте покупки за вечерта.   РАК ( 22 юни - 23 юли ) Възможно е, да ви е доста тъжно на душата, от което дори близките хора, няма да могат да ви отвлекат. Може би, това е грешка на безразсъдството ви в любовта, за която толкова силно сте копнеели. Възможно е също влошаване на здравето, дължащо се на нервна свръхвъзбуда, затова си почивайте повече. Днес не е желателно да ходите на тренировки във фитнес залата. ЛЪВ ( 24 юли - 23 август ) Ще вземете някакво нестандартно решение, от което ще зависи резултатът от работата ви. Включете логиката, ако ситуацията влезе в задънена улица. Може смело да промените работата си, да учите и подобрявате уменията си. В случай на неразположение, по-добре не рискувайте, а отидете на лекар. ДЕВА ( 24-ти август - 23 септември ) Очаква ви лесен във всяко отношение ден, в който може просто да се отпуснете и да се насладите на живота. Не започвайте отношения само от скука, дори ако сте все още сами. Пари ще имате, но няма да са това което желаете. Подарете си повече време за хобито, общувайте с приятели и ако е възможно, отидете на кино или театър. ВЕЗНИ( 24 септември - 23 октомври) С лекота, ще постигнете това, което искате. Няма да бъдете възпрепятствани от колеги и завистливи хора, което вече е добре. Вярвайте повече в себе си, не на интуицията, ако започнете да анализирате подробно ситуацията в любовта. Възможна е среща със стари приятели, благоприятни предложения и пътувания. Вечерта е по-добре да посветите на хобито си.   СКОРПИОН ( 24 октомври - 22 Ноември ) Очаква ви благоприятен ден, когато всичките ви дела, ще се реализират успешно. Не се паникьосвайте, ако любимия човек, ви каже цялата истина в очите ви. Възможно е вие самите, да го провокирате към подобни действия. Може да възобновите отдавна загубени контакти, но сами трябва да решите дали са ви нужни. Слушайте интуицията си.   СТРЕЛЕЦ ( 23 Ноември - 21 Декември ) Днес не е ден, за отпускане и почивка, защото ще имате много нова и мащабна работа. Ако забележимо вървите напред, тогава и шефът, ще ви оцени по заслуги. Основното нещо е, да не споделяте вътрешните си чувства и идеи с колегите. Отличен ден за преглед на ценностите в семейството, лечение и промени на имиджа. КОЗИРОГ (22 Декември - 20 януари ) Очаква ви прекрасен ден, когато и на душата ви, ще бъде уютно и спокойно. Вие сте мечтали за това толкова дълго, че усмивката няма да слезе от лицето ви цял ден. Нови срещи с хора, ще открият пред вас ярки перспективи в работата и ще помогнат за увеличаване на потенциала. Ако сте мениджър или търговец, тогава вечерта чакайте печалба.  ВОДОЛЕЙ ( 21 януари -  19  февруари ) Днес, работата ще ви спори, което вече предоставя възможности за кариерно развитие. Не пренебрегвайте онези, които са ви помагали по много начини. Тези хора, ще продължат да ви подкрепят. В любовта, ще търсите пълна свобода, което вече може да навреди на отношенията с избраника. Време е, да се замислите сериозно за семейство и за продължаване на рода.   РИБИ ( 20 февруари - 20 март ) Възможни са промени в семейния живот, както и нов етап в развитието на бизнеса. Ако всичко това се пресича, тогава бъдете по-внимателни. В противен случай, преследвайки едно, може да загубите друго. Ако предприемате дълго пътуване, трябва да подготвите всичко необходимо - от багажа, до документите. Всяко погрешно действие, ще доведе до голяма грешка.", "date": "2018.11.04", "title": "Дневен хороскоп 4 ноември"}
{"url": "http://www.classa.bg/%D1%81%D0%B2%D1%8F%D1%82/item/389141-%D0%B8%D0%BD%D1%82%D0%B5%D1%80%D0%B5%D1%81%D0%BD%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%BD%D0%B0%D1%86%D0%B8%D1%81%D1%82%D0%BA%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%E2%80%9E%D0%BB%D0%B5%D0%B1%D0%B5%D0%BD%D1%81%D0%B1%D0%BE%D1%80%D0%BD%E2%80%9C", "text": "Програмата „Лебенсборн“ – в превод от немски Lebensborn – „Източник на живота“, била разработена за Третия райх от райхсфюрера от СС Хенрих Химлер. Тя започнала през декември 1935 г. и продължила до края на Втората световна война. Според нея жени с „чиста кръв“ трябвало да влязат в полово сношение със самотни или женени офицери от СС и да родят синеоки и светлокоси деца от тях. Химлер лично наблюдавал програмата „Лебенсборн“ и често посещавал онези, които участвали в нея. В края на войната той бил арестуван, признат за военен престъпник и изпратен в затвора. На 23 май 1945 г. Химлер се самоубил в килията, като глътнал капсула цианкалий.   Каква била целта на програмата „Лебенсборн“     В началото на 20 век в Германия спаднала раждаемостта. Заради тежката икономическа ситуация и недостиг на мъже на брачна възраст, особено след поражението на Германия в Първата световна война, контролът на раждаемостта и жените, които правели аборти, станал обичайно явление. През 1933 г. нивото на раждаемост в страната било 14,7% на хиляда души.  Програмата „Лебенсборн“ трябвало да помогне на нацистите да прекратят тенденцията към спад на раждаемостта и едновременно с това да създадат арийска раса, която да доминира в Европа като част от Третия райх на фюрера Хитлер, който искал Третият райх да бъде завършек на триото, което включвало Първия райх – Свещената Римска империя, и Втория райх – династията на Хохенцолерните. Всеки от тях продължил около хиляда години, но Третият просъществувал само 11 години.   „Лебенсборнските“ домове     Бременните жени, които можели да докажат арийския произход на децата си, получавали финансова поддръжка и имали специалното внимание на правителството. Те можели да оставят децата си в „лебенсборнските“ домове, където получавали грижа и нацистко образование. Първоначално домовете били десет и всичките на територията на Германия. Първият „лебенсборнски“ дом бил открит през 1936 г. в Штайнхьоринг, малко село, недалеч от Мюнхен.  С началото на Втората световна война нацистите окупирали редица европейски страни, което позволило на Химлер да разшири програмата „Лебенсборн“. Специални домове се появили в Норвегия, Австрия, Белгия, Холандия, Франция, Люксембург и Дания.   Похищаване на деца     В рамките на програмата „Лебенсборн“ нацистите похитили хиляди европейски деца, повечето от Полша и Словения. Нацистите насилствено отвеждали в Германия всички деца, които външно приличали на арийци и ги „германизирали“.  На 25 юли 1942 г. Химлер поставил задача на есесовците да изпращат похитените деца от Словения в Германия. Ръководителите на програмата получили 600 деца на възраст от 6 до 12 години. Писателят Фолкър Куп пише в книгата си „Подари дете на фюрера – организацията „Лебенсборн“, че открил във федералния архив списък с имената на похитени от Словения деца.  На тези „германизирани“ деца те обяснили, че родителите им починали или се отказали от тях, дали им нови имена, свидетелства за раждане и фалшиво родословие, след което ги изпратили в Германия в специализирани учреждения или в немски семейства. Деца на възраст до шест години били давани за възпитание в „лебенсборнски“ домове. Онези деца, които не могли да „германизират“, били изпратени в концентрационни лагери.   Бащите     Офицерите от СС трябвало да получат официално разрешение, преди да се оженят. Бъдещата им съпруга трябвало да отговаря на стандартите в програмата „Лебенсборн“.  През 1936 г. било издадено постановление, според което всеки член от СС трябвало да стане баща на минимум четири деца. Повечето бащи на деца, родени по програмата „Лебенсборн“, били женени членове на СС, които се подчинили на заповедта на Химлер и разпространявали своето арийско семе извън брака. Заради секретността на програмата имената им не били записани в свидетелствата за раждане на децата.   Майките     Жена, която искала да участва в програмата „Лебенсборн“, трябвало да има сини очи, светли коси, добро здраве, без наследствени заболявания и задължително арийски произход. Освен това тя трябвало да потвърди личността на бащата на детето, който също трябвало да има съответните расови признаци. Само 40% от жените, които подали молби за участие в програмата, преминали теста за расова чистота. Над 60% от майките участнички в „Лебенсборн“ не били женени.  Програмата имала собствена регистрационна система за актове за гражданско състояние, за да запазят личността на майката и бащата. Голяма част от тези документи били изгорени в края на Втората световна война.  Нацистите смятали, че норвежките жени идеално подхождат за програмата им, тъй като повечето от тях били светлооки и светлокоси. По някои данни, около 50 хиляди норвежки жени имали любовна връзка с германски войници. В родината им ги наричали „немски подлоги“. Когато завършила Втората световна война, те били подложени на публично наказание – повечето от тях били обръснати на голо, и завинаги били лишени от децата си. Лекарите Лекарите били важна част от програмата „Лебенсборн“. Главният й лекар – Грегор Ебнер, бил добър приятел на Химлер. В специалния дом в село Штайнхьоринг той не само следил здравословното състояние на новородените деца, но извършвал репродуктивни експерименти над жените. След войната бил обвинен в престъпления срещу човечеството. Ебнер починал през 1974 г., без да се разкае за извършеното от него.  Освен за здравето на новородените, лекарите се грижели и за възпитанието им в нацистки дух. Те помагали да се установи „чистокръвността“ на децата; когато тя се потвърждавала, ги изпращали за осиновяване, когато не се потвърждавала – в концентрационни лагери. Децата В Германия в рамките на програмата „Лебенсборн“ се родили около 8 хиляди деца. Те били кръстени на специални церемонии в присъствието на приемните си родители, които давали клетва, че децата завинаги ще останат верни на нацистките идеали.  За децата, които самотните майки оставяли в домовете „Лебенсборн“, се грижели лекари и медицински сестри, наети от есесовци. Много от изоставените деца били отдавани за възпитание на богати нацистки семейства.  В Норвегия в периода 1940-1945 г. в рамките на „Лебенсборн“ се родили 8-10 хиляди деца. Нацистите ги смятали за чистокръвни германци. Съдебни искове Когато завършила Втората световна война и немските войски напуснали Норвегия, в страната се появили хиляди „лебенсборнски деца“, които по независещи от волята им обстоятелства били изоставени или отнети от майките им за това, че родили от нацисти. Според някои от тези нежелани „лебенсборнски“ деца от Норвегия, те били държани заключени в държавни учреждения, където били подлагани на медицински експерименти, на физическо и морално насилие.  Група от „лебенсборнски“ деца предала на съд норвежкото правителство. На 1 декември 1999 г. тогавашният премиер на Норвегия Киел Магне Бондевик поднася публични извинения пред „лебенсборнските“ деца за лошото отношение към тях. Прочути „лебенсборнски“ деца Фолкер Хайнеке бил похитен в Крим през 1942 г. Той бил осиновен от Адалберт Хайнеке, богат и почетен член на СС. Над 50 години Фолкер Хайнеке търси своите биологични родители. През 2009 г. той става един от героите в документалния филм за „лебенсборнските“ деца – „Деца на расата на господ“.  Американската актриса Марта Кристен, с истинското име Бриджит Русанен, е родена на 26 февруари 1942 г. Майка й е финландка, баща й служил в германската армия. Когато Бриджит била на два месеца, майка й я оставила в детски дом в Осло; през 1949 г. я осиновила американска двойка; семейството я нарекло Марта. През 1969 г. тя открила биологичната си майка – Хелми Русанен, която в този момент живеела във Финландия. Най-известното „лебенсборнско“ дете Най-известното дете, родено по програмата „Лебенсборн“, е Ани-Фрид Лингстад, солистка в групата АББА. Тя е родена на 15 ноември 1945 г. Баща й бил немският сержант Алфред Хаасе. След края на Втората световна война майката на Ани Фрид – Сини Лингстад, и баба й – Арнтин Лингстад, страхувайки се от преследване за връзката им с нацистките окупатори, избягали заедно с момиченцето в Швеция. Скоро след това Сини починала от бъбречна недостатъчност. Ани-Фрид била отгледана от баба си. Казали й, че баща й починал във войната, но всъщност той оцелял. Алфред Хаасе живял и работил като сладкар в Германия. За пръв път се срещнали с Ани-Фрид през 1977 г. Хаасе починал през 2009 г.   “ ”", "date": "2018.11.04", "title": "Интересни подробности за нацистката програма „Лебенсборн“"}
{"url": "http://www.classa.bg/%D1%81%D0%B2%D1%8F%D1%82/item/389142-cnn-%D0%BD%D0%BE%D0%B2%D0%B8%D1%8F%D1%82-%D0%BB%D0%B8%D0%B4%D0%B5%D1%80-%D0%BD%D0%B0-%D0%BA%D1%83%D0%B1%D0%B0-%D0%BE%D1%82%D0%B8%D0%B2%D0%B0-%D0%B2-%D1%80%D1%83%D1%81%D0%B8%D1%8F-%D0%B7%D0%B0-%D0%BE%D1%80%D1%8A%D0%B6%D0%B8%D0%B5-%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B0", "text": "В четвъртък новият ръководител на Република Куба Мигел Диас-Канел ще пристигне в Русия на официално посещение за първи път, съобщава CNN. Очаква се военното сътрудничество между двете страни да бъде основната тема на разговорите между Диас-Канел и руския му колега Владимир Путин - Хавана очаква да получи заем за закупуване на руски оръжия.     В четвъртък председателят на Държавния съвет и на Министерския съвет на Куба Мигел Диас-Канел ще пристигне с   посещение в Русия, съобщава CNN. Сайтът на телевизионния канал отбелязва, че това е първото посещение на кубински лидер, откакто в страната дойде на власт поколение, което не помни събитията от Карибската криза от 1962 г. Освен това значението на посещението се дължи на търсенето на външна подкрепа от страна на Куба на фона на американските санкции и ограничаването на туристическите екскурзии до острова за граждани на САЩ. Едновременно с това двете страни традиционно поддържат тесни връзки. Дори по време на Студената война СССР е бил главния покровител на Куба. В предградието на кубинската столица Хавана е най-важният съветски център за електронно разузнаване. Освен това Русия винаги е била важен търговски партньор на Куба. Независимо от факта, че островът вече не е  , очаква се военното сътрудничество да стане една от най-важните теми на преговорите между Диас-Канел и руския му колега Владимир Путин. CNN предполага, че по време на посещението лидерите ще обсъдят въпроса за предоставяне на Куба на държавен заем от $50 млн., който ще бъде използван за закупуване на руска военна техника. По-рано, след посещението на вице премиера на Русия Юрий Борисов в Куба, страните подписаха договори, чиято обща сума надхвърли $260 милиона. Освен това посещението ще бъде възможност за Русия да изрази солидарността си с Куба в конфронтацията й със САЩ. Така Съветът на федерацията на Русия прие заявление за необходимостта от прекратяване на икономическата блокада, наложена от Съединените щати срещу Куба, предава CNN. Превод: М.Желязкова", "date": "2018.11.04", "title": "CNN: Новият лидер на Куба отива в Русия за оръжие и подкрепа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389138-%D1%85%D1%83%D0%B1%D0%B0%D0%B2%D0%B0%D1%82%D0%B0-%D0%B0%D0%BD%D0%B0-%D0%B7%D0%B0%D0%B3%D0%BE%D0%BB%D0%B8-%D0%B3%D1%80%D1%8A%D0%B4-%D0%B8", "text": "Бившата тенисистка Ана Иванович не спира да привлича вниманието на феновете си.  Сръбкинята е доста активна в социалните мрежи и често публикува снимки от личния си живот. Ана сподели с почитателите си и любопитен кадър, при който на заден план се вижда съпруга й Бастиан Швайщайгер, добавяйки закачлив коментар, че е готова за среща.      ", "date": "2018.11.04", "title": "Хубавата Ана заголи гръд и...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389137-%D0%BF%D1%80%D0%B8%D0%BD%D1%86-%D1%85%D0%B0%D1%80%D0%B8-%D1%80%D0%B0%D0%B7%D1%82%D0%BE%D0%BF%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "В Инстаграм акаунта на британското кралско семейство за първи път се появи снимка на бременната Меган Маркъл. Автор на кадъра, на който херцогинята на Съсекс позира в профил на фона на красивата природа на Роторуа, Нова Зеландия, не е кой да е, а самият бъдещ татко.      „Благодаря ви, Нова Зеландия, за най-прекрасната последна седмица от нашето пътуване. Беше ни много приятно да се срещнем с толкова приятелски настроени и удивителни новозеландци. Австралия, Фиджи, Тонга и Нова Зеландия – пътуваме и разбираме колко е важен всеки един човек\", пише в текста към снимката. Кадърът с бременната Меган Маркъл трогна потребителите. „Ура, снимка с коремче!\", „Колко голямо коремче\", са само част от възторжените коментари, които заваляха под кадъра.      Припомняме, че новината за бременността на съпругата на принц Хари бе обявена на 15 октомври. Букмейкърите вече приемат залози за името на бъдещото кралско бебе.Бившият иконом на покойната принцеса Даяна призова съпрузите, ако се сдобият с момиче, да го кръстят в нейна чест.", "date": "2018.11.04", "title": "Принц Хари разтопи мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389136-%D0%BA%D1%80%D0%B0%D1%81%D0%B8%D0%B2%D0%B0-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%BA%D0%B0-%D1%81%D1%82%D0%B5%D0%B3%D0%BD%D0%B0-%D0%BA%D1%83%D1%84%D0%B0%D1%80%D0%B8%D1%82%D0%B5-%D0%B2-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BC%D0%B5%D1%87%D1%82%D0%B0-%D0%B8-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8-%D0%BD%D0%B0-180-%D0%B3%D1%80%D0%B0%D0%B4%D1%83%D1%81%D0%B0-%D1%81%D0%BD%D0%B8%D0%BC%D0%BA%D0%B8", "text": "Цветелина Йорданова от Пловдив става известна като българската Анджелина Джоли по време на моден конкурс в родния й град през 2017 година. Тогава тя се качва на подиума „Мис Пловдив\" и стига до второто място. Това й дава право да участва в голямото състезание „Мис България\", а малко по-късно красивата българка стяга багажа си в преследване на американската мечта, пише bg-voice.com. Цвети приема с усмивка сравнението с холивудската красавица. „И двете сме зодия Близнаци, и двете сме един ръст – 170 см, артистични натури сме\", допълва приликите тя, но добавя: „Само по богатство не си приличаме.\" Цвети потегля към Америка като студентка. „Следвах бизнес администрация в Пловдив и се записах на студентска бригада в САЩ\", разказва тя за началото. Работила в ресторант в Сиатъл – първо била хостеса, а след изкаран курс станала сервитьорка. „След два месеца разбрах, че това не е за мен. Бях заминала с една приятелка, тя се прибра, но аз казах, че неслучайно съм пропътувала целия свят и оставам\", спомня си сега Цвети. След престоя си в Сиатъл решила, че има още много какво да види в Америка. Събрала си отново багажа и отишла в Лос Анджелис. Там красивата българка пробвала шанса си в Холивуд, но не като актриса, а като модел в различни модни агенции. „Там дори като караш с колата си по малка уличка или голям булевард, виждаш страхотно дълга върволица от момичета, коя от коя по-красиви, мечтаещи, надяващи се...\", спомня си Цвети и допълва: „Аз просто ги гледах и си казах, че трябва да се насоча към нещо по-сериозно.\" Разбира се, американската мечта не е умряла в Холивуд. „Тя не е свързана само с актьорство или мода\", категорична е красавицата.      И все пак в този момент Цвети решава да се върне в България. Но както става по филмите, тя има няколко дни до полета за родината и решава да ги използва, като види Лас Вегас. „Имах познати там, те ме убедиха да не се отказвам. И започнах пак с кастингите, с това, което мога да правя\", разказва красивата пловдивчанка.      От втория опит нещата се получили по-лесно. Цвети се записва на курс в модна агенция и започва работа в едни от най-известните казина и дискотеки в света. „Там гости са най-известните диджеи и изпълнители\", разказва тя. Сред тях са приятелката на Григор Димитров Никол Шерцингер, Бруно Марс и други. „Никол е земно момиче, много красива и на живо\", споделя впечатленията си Цвети. Освен че работи в казината българката пробва и късмета си в тях. И да, щастието й се усмихва. Цвети печели 10 000 долара! Дойдоха ми точно навреме\", спомня си тя. С неочаквания подарък от Лас Вегас Цвети кани родителите си на гости в Америка и всички заедно предприемат страхотно пътешествие. Днес българската Анджелина Джоли вече не танцува в дискотеките и казината, а се занимава с изложения. Пътува в цяла Америка и представя висококачествена козметика. „Парите в танците бяха добри, но всичко с времето си. А и не се чувствах на място в тази атмосфера, това е нощна работа, която доста изтощава\", обяснява Цвети избора си. Тя почувствала, че е готова за ново начало. С новата си работа вече е обиколила доста щати, видяла е много красиви места и се е запознала с интересни хора. А иначе българската Анджелина Джоли иска да прилича на истинската и по още нещо – да има свой дом и голямо семейство като нейното. „Надявам се, че тези неща ще ми се случат в близко бъдеще\", завършва Цвети.", "date": "2018.11.04", "title": "Красива пловдивчанка стегна куфарите в преследване на американската мечта и преобърна живота си на 180 градуса (СНИМКИ)"}
