{"url": "http://www.classa.bg/%D1%81%D0%B2%D1%8F%D1%82/item/403507-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%BF%D1%80%D0%BE%D0%B3%D1%80%D0%B0%D0%BC%D0%B0%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%BD%D0%B0-19-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Кралица Елизабет ще представи в четвъртък законодателната програма на премиера Борис Джонсън, включваща обещание да върне в парламента законопроекта за оттеглянето от ЕС (EU Withdrawal Agreement bill) преди Коледа, съобщи премиерската канцелария, цитирана от Ройтерс. Речта на кралицата, написана от правителството, представя подробно всички законопроекти, които то планира да прокара през предстоящата година. Монархът я прочита от трона в позлатената зала на Камарата на лордовете. Тазседмичната реч ще бъде втората за кралицата за два месеца. Тя вече прочете една на 14 октомври, малко преди да бъдат свикани предсрочните избори, след продължителната безизходица в парламента по правителствения план за Брекзит. Октомврийската реч изложи 22 нови проектозакона, сред които няколко, предвиждащи по-твърдо отношение към престъпници-чужденци и извършители на сексуални престъпления, и нови мерки за защита на жертви на домашно насилие. Канцеларията на премиера вчера обеща приемственост на новата реч с тази от октомври, с някои допълнения за укрепване на съдебната система и законопроект за многогодишна рамка за финансиране на Националната здравна служба. Главният пироритет обаче ще бъде осигуряването на парламентарно одобрение за текста, който ще изведе Велрикобритания от Европейския съюз, или както заяви Джонсън в петък, Обединеното кралство ще напусне ЕС на 31 януари - \"никакви \"не\", \"но\" или \"може би\". Речта на кралицата ще включва също планове за осигуряване на по-добро обслужване в железопътния транспорт, за по-голяма защита за наемателите, както и забрана за местните власти да бойкотират продукти от други страни, например Израел.", "date": "2019.12.15", "title": "Кралица Елизабет представя програмата на Борис Джонсън на 19 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403508-%D0%B0%D0%BD%D1%82%D0%BE%D0%BD-%D0%BA%D1%83%D1%82%D0%B5%D0%B2,-%D0%B1%D1%81%D0%BF-%D0%B8%D0%BC%D0%B0-%D1%80%D0%B0%D0%B7%D1%86%D0%B5%D0%BF%D0%BB%D0%B5%D0%BD%D0%B8%D0%B5-%D0%B8-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B0%D1%82%D0%B0-%D0%B3%D1%80%D1%83%D0%BF%D0%B0-%D0%B8-%D0%B2-%D0%BF%D0%B0%D1%80%D1%82%D0%B8%D1%8F%D1%82%D0%B0", "text": "„Разцепление има и в парламентарната група, и в партията донякъде\". Това каза в интервю за предаването „Денят започва с Георги Любенов\" по БНТ Антон Кутев от БСП. По думите му, проблемът е проличал и през изминалите дни, когато половината от ПГ на БСП е подкрепила кандидатурата на Сотир Цацаров за председател на Антикорупционната комисия, въпреки решението на партията да не го подкрепя. Във връзка с обвинението, което лидерът на БСП Корнелия Нинова отправи към премиера Бойко Борисов, че той и няколко бизнесмени са се опитали да я отстранят от поста й, Кутев коментира: „Аз искам да знам, че моята партия и в моята държава, зависимости, които са нерегламентирани, особено от бизнеса, са невъзможни в политиката\". „Аз не искам да си представям, че в избора на БСП изведнъж ще участват някакви милиони, вътрешни или външни, някакви бизнесмени ще почват, под натиска на премиера, на някой друг, да определят избора на хората\", каза още Антон Кутев и допълни, че въпросът е, дали партията има механизми да не допуска това.", "date": "2019.12.15", "title": "Антон Кутев, БСП: Има разцепление и в парламентарната група и в партията"}
{"url": "http://www.classa.bg/%D1%81%D0%B2%D1%8F%D1%82/item/403509-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%B8%D0%B7%D1%87%D0%B5%D0%B7%D0%BD%D0%B0-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%BE-%D0%B2-%D0%B8%D1%81%D0%BF%D0%B0%D0%BD%D0%B8%D1%8F", "text": "Издирва се българка, изчезнала във Валенсия. Тя се казва Пена Димитрова. За последно жената е видяна около 17:30 часа в петък в квартал Марчеленес, Валенсия, съобщава bulgaros.ovh. Жената е облечена със зелено яке и зелени панталони. Висока е 150 см. Всички, които знаят нещо за жената, любезно се умоляват да се свържат с дъщерята й на телефон: 670 372 988 или в най-близкото полицейско управление.  ", "date": "2019.12.15", "title": "Българка изчезна мистериозно в Испания"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403510-%D0%B1%D0%B8%D0%BB%D1%8F%D0%BD%D0%B0-%D0%BD%D0%B0-%D0%B1%D0%BE%D0%B6%D0%B8%D0%BD%D0%BE%D0%B2-%D0%BD%D0%B0%D0%B3%D0%BE%D1%80%D0%B5%D1%89%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Гаджето на Валери Божинов – Биляна Дол, нагорещи социалните мрежи с новото си видео, публикувано в „Инстаграм“. На клипа се вижда как сръбкинята провокативно отмяна дрехата от дясното си рамо, за да се сгрее на близкия огън.    ", "date": "2019.12.15", "title": "Биляна на Божинов нагорещи мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403511-%D1%80%D1%8F%D0%B4%D0%BA%D0%B0-%D1%80%D0%B5%D1%86%D0%B5%D0%BF%D1%82%D0%B0-%D0%BE%D1%82-%D1%85%D0%B0%D1%80%D0%B5%D0%BC%D0%B0", "text": "По състоянието на кожата около очите можем много бързо да преценим приблизителната възраст на една дама.  Заради структурата на кожата в тази област, първите бръчки се появяват именно там. Тя се дължи не само на промените, които настъпват с възрастта, но и на работата на лицевите мускули. Колкото по-малко кожата е в състояние да възвърне първоначалната си форма, толкова по-ясно се виждат бръчките.     За съжаление, не можем да спрем появата на досадните бръчки, които предизвикват у нас само негативни емоции, но можем да изберем правилната грижа за тази важна област и да забавим, доколкото е възможно, очевидните признаци на стареене. Затова днес ще ви споделим една изключително рядка рецепта, с която можете да го направите. Някои казват, че са я измислили арабките, според други е хрумнала на не по-малко изобретателните туркини. Всъщност, няма никакво значение кой точно е неин автор! Единственото важно е, че действа!  За да си приготвите маската, се нуждаете от:  50 средно изпечени зърна кафе (можете да използвате зелено кафе)  3 супени лъжици зехтин  2-3 чаени лъжички какаово масло (може да го замените с 4-5 парчета тъмен шоколад) Начин на приготвяне:   Загрейте зехтина в сух и чист тиган. Докато маслото се нагрява, смелете кафето на фин прах. Изсипете прясно смляното кафе в нагорещената мазнина, намалете котлона и пържете, докато маслото не потъмнее. След това добавете какаото и изчакайте да се разтвори добре.    Махнете тигана от котлона, оставете да се охлади леко и изсипете сместа в термоустойчив съд (чист и сух). Или оставете да изстине напълно и изсипете в някакъв подходящ съд.  Нанасяйте сместа точечно, втривайки в бръчките. Отгоре запечатайте с лек гел, крем гел или серум за лице.     Съхранявайте на стайна температура, без достъп на влага.  Преди да започнете процедурата, не забравяйте да си направите тест за алергия!", "date": "2019.12.15", "title": "Рядка рецепта от харема"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403512-%D0%BA%D0%B0%D0%BA-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D1%82%D0%B0%D0%BD%D1%8F-%D0%B1%D0%BE%D0%B5%D0%B2%D0%B0-%D1%81%D0%B5%D0%B3%D0%B0", "text": "Певицата Таня Боева се покри, след внезапния развод с дългогодишния си интимен партньор и баща на сина й Мишо Бургуджиев. Фолкпевицата хукна в чужди обятия на значително по-млад мъж и дълго време не даваше на съпруга си да вижда детето им.  С новата любов и семейните проблеми, които се пренесоха дори в съда за попечителство над детето, Таня заряза тотално музикалната си кариера и се отдаде на любов с младия си любовник. Сега тя твърди, че най-накрая е разбрала какво е да бъде обичана и щастлива.      Не е пускала песен от 2017 година и съвсем естествено графикът й с участия е доста оредял. Пее от време на време в някой клуб, но гледа всичко да стане мирно и кротно, без излизашна реклама и суета. Като че ли се крие от нещо и именно затова изчезна от медийното пространство.   Нова снимка на певицата пък показва каква метаморфоза е претърпяла през това време и със сигурност голяма част от нейните почитатели не биха я разпознали. Изпълнителката на \"Непокорни сме\" е минала отново в отбора на брюнетките и е с много интересн бретон.   Същевременно нейните фенове се питат кога ще ги изненада с нещо ново. Не спират да задават въпроса си на личния профил на Таня във \"Фейсбук\", но към момента отговор липсва.", "date": "2019.12.15", "title": "Как изглежда Таня Боева сега"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403513-%D0%BA%D0%B0%D1%82-%D1%80%D0%B0%D0%B7%D0%B2%D1%8A%D1%80%D1%82%D0%B0%D1%82-%D1%81%D0%B5%D0%BA%D0%B8%D1%80%D0%B0%D1%82%D0%B0,-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-%D0%B4%D0%B0-%D0%B2%D0%BD%D0%B8%D0%BC%D0%B0%D0%B2%D0%B0%D1%82-%D0%BC%D0%BD%D0%BE%D0%B3%D0%BE", "text": "Тежките инциденти на пътя през последните дни наложиха \"Пътна полиция\" да започне мащабна акция в цялата страна. От тази нощ засилено полицейско присъствие има на местата с концентрация на катастрофи в тъмната част на денонощието. Tова разпореди вчера вътрешният министър Младен Маринов. Координационен център, в който заедно работят служители на полицията, пожарната, Изпълнителна агенция \"Автомобилна администрация\" и агенция \"Пътна инфраструктура\" следи за безопасността на пътя. Целта е да бъдат синхронизирани действията на всички органи, за да се промени тревожната ситуация по пътищата. Плашещата статистика от началото на годината е близо 600 жертви и повече от 8000 ранени. Днес приключва и съвместната акция на Европейската мрежа за безопасност на пътя - TISPOL и \"Пътна полиция\" за проверка на шофьорите за алкохол и наркотици.  ", "date": "2019.12.15", "title": "КАТ развъртат секирата, шофьорите да внимават много!"}
{"url": "http://www.classa.bg/%D1%81%D0%B2%D1%8F%D1%82/item/403514-%D0%BC%D0%B0%D1%89%D0%B0%D0%B1%D0%B8%D1%82%D0%B5-%D0%BD%D0%B0-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F-%D0%B2-%D0%B5%D0%B2%D1%80%D0%B0%D0%B7%D0%B8%D1%8F-%D0%B8-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%B2-%E2%80%9E%D0%BF%D0%BE%D1%81%D1%82-%D0%B7%D0%B0%D0%BF%D0%B0%D0%B4%D0%BD%D0%B8%D1%8F%E2%80%9C-%D1%81%D0%B2%D1%8F%D1%82", "text": "Прогнози за разпадане на Европейския съюз (ЕС) съществуват от няколко десетилетия. За пропукване на трансатлантизма се говори от войната в Ирак, с която станаха очевидни конвулсиите на еднополярния свят. С годините тенденциите към регионализация в противовес на глобализма се засилиха, както и усилията на САЩ да ги обърнат. Тъй като стратегията им остава по същество една и съща – хуманитарни интервенции, санкции, цветни революции и преврати, резултатът е „залез“ не само на американската хегемония, но въобще ерозия на хегемонията като способ за организация на международните отношения. Още към 2003 г. теоретиците на новия регионализъм прогнозират свят без хегемон и мултицентричен ред, със самоцентрични, но не автархични региони, всеки от които се корени в историческите цивилизации.  Сред тях е и видният американски учен Бари Бузан, на чиято последна книга ще се спра в този текст. Евразийската интеграция и в частност руско-китайското партньорство са обект на изследване предимно в Китай и Русия. В България темата се избягва, което е обяснимо, предвид силната зависимост от Вашингтон и Брюксел. На Запад повече внимание се обръща на Източна Азия, с акцент върху възхода на Китай. Но най-слабо познат ми се струва феноменът на източноазиатската стабилност, който ще се опитам да обясня накратко. Ерозия на хегемонията, криза на атлантизма и западните институции  Хегемония се установява в условията на системен хаос, с нарастването на който се усилва търсенето на ред. И всяка страна, способна да предложи такъв, може да установи доминация. Това са държави с технологично, финансово, търговско и идеологическо превъзходство, каквито съответно са ХоландияпрезXVII век, Британската Империя в XIX и САЩ в XX век. Но днес западните страни не притежават съвкупността от тези предимства. Напротив, изследване на Глобалния институт McKinsey, озаглавено „Бъдещето на Азия е сега“, показва водещата ролята на макрорегиона в четирите области: търговски потоци и мрежи, корпоративна екосистема, технологии и потребители. „Въпросът вече не е дали и колко бързо ще се издига Азия, а как тя ще определя идното“ – подчертава проучването. Стремейки се да възпрепятства и насочи в своя полза глобалните промени, Вашингтон създава хаос в различни точки по света. В този процес обаче, установените от САЩ и Запада институции постепенно, но необратимо губят легитимност. В динамиката на различните нива на регионална интеграция, останалият свят изгражда нова институционална архитектура. „Либералният проект, който дълго време поддържаше телеологичния мит за господството на Запада е в криза. Последният губи не само материалното си превъзходство, но и идеационната си легитимност и вътрешна воля, необходими за да играе водеща роля. Икономическата криза в това отношение е от голямо значение и е под въпрос коя дата ще бъде приета като еталон за повратна точка: нейното начало през 2008 г. или „Брекзит + Тръмп“ през 2016 г.“ – посочват в последната си книга Б. Бузан и А. Ачаря. От гледна точка на глобалната сигурност, Съединените щати също са дискредитирани. Европейците вече не вярват, че Америка може да им гарантира такава. Застъпват се за неутралитет на ЕС и страните си при евентуален конфликт между САЩ, Русия и/или Китай, както и за инвестиции в отбраната не само на НАТО, но и на ЕС, който трябва да обърне внимание на страховете им от изменението на климата и миграцията, икономиката и неравенството като основни фактори за нестабилност. И да даде отговор на европейско ниво на тези предизвикателства. „Безсмисленият трансатлантизъм“ и „европейските ценности“ са безвъзвратно олекнали. Европейските граждани искат „Европа, която контролира собствената си съдба и е способна да взима самостоятелни решения.“ Същото недоверие проявяват и американските съюзници в Азиатско-тихоокеански регион (АТР). В доклад на корпорация RAND се признава, че „Австралия, Япония, Филипините и Южна Корея все повече се отдалечават от Съединените щати, взаимно обвързвайки се в областта на сигурността, провеждат двустранни учения, подписват споразумения за сътрудничество... И си партнират много повече със страни като Индия, Индонезия и Виетнам, за да балансират Китай, който става все по-силен.“ Изолационистката политика на американския президент и оттеглянето на САЩ от Договора за ликвидиране на ракетите със среден обсег е възприето доста негативно от партньорите им в Източна Азия. Японският главен секретар Йошихиде Суга заявява, че „ако САЩ официално се оттеглят от него, това е още един сигнал, че атлантическият световен ред се разпада и започва ерата на азиатската политическа власт“. От своя страна, министър-председателят Ш. Абе призова в речта си на срещата на 16-те страни по Регионалното всеобхватно икономическо партньорство (RCEP) на 1 юли 2018 г., за обединение на азиатския регион и превръщането му в център на глобалния растеж. В декларацията от срещата на върха в Сингапур на 14 ноември 2018 г. е отбелязано, че финализирането на преговорите по RCEP е неотложно, предвид настоящите противоположни тенденции, пред които е изправена глобалната икономика. Постигнат е значителен напредък, преминава се към последен етап на преговорите, който се очаква да приключи през 2019 г. Един от основните фактори, спъващ това приключване, е нежеланието на някои държави, най-вече Индия да правят компромиси с тарифите за внос. Но роля има и администрацията на Тръмп. Споразумението САЩ-Мексико-Канада (USMCA) от ноември 2018 г., което замени NAFTA, съдържа „непазарна клауза“, която възпрепятства страните по него да сключват споразумения с „непазарни икономики“, каквато според Вашингтон (все още) е китайската,  а тя, заедно с японската е водеща в RCEP. Въпреки всичко през 2019 г., преговорите продължиха (25-ят кръг бе проведен в Бали през февруари) и ако Споразумението бъде реализирано, ще се появи най-големият пазар на стойност близо 26 трлн долара. Необходимо е да се подчертае, че RCEP не е японска инициатива, а съвместен проект на Асоциацията на страните от Югоизточна Азия (ASEAN) и Япония, Китай, Република Корея(ASEAN+3). То обединява зоните за свободна търговия (ЗСТ) ASEAN+3 и ASEAN+6 (Индонезия, Малайзия, Филипините, Бруней, Сингапур и Тайланд) и е замислено като азиатски аналог на Организацията за икономическо сътрудничество и развитие. Процесът на изграждане на алтернативна икономическа и финансова архитектура е обусловен от недоволството на азиатския регион от световния финансов режим. Опитът за създаване на „Азиатски валутен фонд“ в ранните етапи на азиатската финансова криза (1997-1998 г.) е незабавно отхвърлен от САЩ поради опасения, че може да подкопае лидерската роля на МВФ. Вместо директно да се изправят срещу американската опозиция, страните от ASEAN+3 създават през 2000 г. схема за валутен суап в Чианг Май, Тайланд, като „защитна стена“ срещу бъдещи финансови кризи. Руската Федерация (РФ) е диалогов партньор на ASEAN от 1996 г. и постепенно се присъединява към всички многостнанни формати, центрирани около нея. От 2015 г. се работи за създаване на алянс между Евразийския икономически съюз (ЕАЭС) и ASEAN, както и с държавите в Шанхайска организация за сътрудничество (ШОС). В периода 2015-2018 г. меморандуми за сътрудничество Евразийската икономическа комисия (ЕЭК) подписва с Монголия, Перу, Чили, Молдова, Сингапур, Камбоджа, Република Корея, Йордания, с Генералния секретариат на Андската общност. Такива предстоят и с Асоциацията за интеграция на Латинска Америка(LAI) и Карибската общност (CARICOM). За търговско-икономическо сътрудничество е подписан меморандум с Южноамериканския общ пазар (Mercosur). От 2016 г. е в сила споразумението за ЗСТ между ЕАЭС и Виетнам. В процес на реализация са ЗСТ и с Индия, Иран, Египет, Република Корея, Сингапур, Индонезия и др. С Китай през 2018 г. е подписан договор за търговско-икономическо сътрудничество. Въпреки турболентната икономическа среда, общият външнотърговски оборот на ЕАЭС за 2018 г. нараства с 18,8% спрямо 2017 г. От 2014 до 2018 г. външната търговия на държавите-членки се е увеличила с 30%. През 2018 г. е подписан Меморандум за разбирателство между ЕЭК и ASEAN, което създава основа за формиране на диалогова площадка за обсъждане на широк кръг въпроси на взаимодействието между интеграционните блокове в мащабите на цяла Евразия. Отношенията с Пекин благоприятстват сближаването на ЕАЭС иASEAN. РФ и страните в АТР взаимодействат с Китай в рамките на проекта „Един пояс-един път“, основан на съхранение суверенитета и зачитане цивилизационните различия и ценности. Руската идея за интеграция „Голяма Евразия“ се гради на същите принципи: създаване на условия за координация на съществуващите локални цивилизации и разнообразни обединения, без институти, наставляващи тяхната дейност, без централизация на принадлежащите им права и функции. На същата основа се формират и източноазиатските регионалзми – при неформални договорености, консенсусна форма на взаимодействие, без специфични и обвързващи правила, чрез полуинституционализирани неправителствени структури като инструменти за изграждане на  доверие преди  устовяване на официални институции.  Тоест, върви се към регионална интеграция, предхождана от сътрудничество чрез хоризонтални връзки, а не управлявана отвън и „отгоре“. В контекста на Четвъртата технологична революция, се оспорва и американския техноглобализъм. Силни са тенденциите към национализъм на изкуствения интелект, към дигитален суверенитет. Те се разгръщат усилено в БРИКС, в Швейцария и др. страни, включително от ЕС. На срещата на лидерите на страните в БРИКС през ноември, 2019 г. е обсъден въпросът за създаване на обща криптовалута, което ще означава елиминиране на американския долар. В приетата декларация от срещата се говори и за преход от БРИКС към КиберБРИКС, основан на съвместния КиберБРИКС проект. Накратко, очертава се „пост-Западен“ ред, който според Бузан и Ачаря ще е „дълбоко пруралистичен“, при дифузно разпределение на власт, богатство и културна легитимност. В него вече не доминират западните ценности, идеологии и теории, както и западните институции. Самата идея за хегемония е нелегитимна. Силовите асиметрии остават, но световната система ще е силно интегрирана и взаимозависима. В нея както държавите, така и недържавните участници ще играят съществена роля. Може да има различни икономически и политически системи, включително остатъците от либералния ред. Светът ще остане икономически глобализиран, но ще е политически децентрализиран, регионален по форма и структуриран около няколко големи сили. Междудържавните войни като цяло ще останат изключение, което в никакъв случай не премахва демонстрацията на сила и „дрънкането на оръжия“.  Самото отсъствие на стремеж към хегемония, обезсмисля глобалната война.  Ако трябва да има глобален ред, основан на плурализма, той ще е консенсуален. Но войните между държави и недържавни участници (ТНК, терористични групировки) и между конкуриращи се недържавни участници ще се превърнат  в основна форма на международно насилие ,  което наблюдаваме и в момента от Сирия, Иран и Южна Америка, до Хонконг. „Позицията на САЩ като последна суперсила ще продължи да ерозира, може би доста бързо, ако Тръмп разруши доверието, съюзите и институциите, на които се крепи американското лидерство.“ Ерозия на американското влияние в Евразия и бъдещето на Европа Съгласно документ на Комисията по Стратегията за национална сигурност на САЩ , в цяла Евразия влиянието на Америка отслабва. Регионалните военни баланси в Източна Европа, Близкия Изток, Тихия океан се променят по категорично неблагоприятни начини. Тези тенденции подкопават възпирането на американските противници и доверието на съюзниците. Както всички подобни документи, и този внушава, че без американския баланс, войните са неизбежни. Особено що се отнася до Източна Азия и страховете от възхода на Китай. Но именно в този регион отсъствието на крупни военни сблъсъци от края на войната във Виетнам, 1975 г. е очевиден факт. Наистина, икономическата взаимозависимост не отстранява напрежението (т.н. „азиатски парадокс“). Източна Азия постоянно е „на прага“ на голям конфликт, но този праг така и не се преминава. Регионалните противоречия, периодично изплуващи на повърхността, не прерастват във война, съпоставима с Югославската, Афганистанската и пр. (Актуален пример от тази година е напрежението между Индия и Пакистан, след като Делхи премахна специалния статут на щатите Джаму и Кашмир, което въвлича и Пекин като съюзник на Исламабад, но до военен сблъсък не се стигна). Феноменът е обяснен от руският учен А. Богатуров, който определя източноазиатската стабилност като „динамична“. За разлика от стремежа на съперничещите държави взаимно да изолират своите конфликтни интереси, характерен за „статичната“ стабилност, на която са изградени следвоенните отношения в Европа, „динамичната“ не само не изключва, но предполага регулярни огнища на напрежение. Тяхното урегулиране на фона на мощните съвпадащи интереси способства за укрепването на особен вид „пулсиращо“, взаимодействие. Интеграционното ядро – страните в ASEAN действат като „колективен лидер“ и успешно въвличат великите сили в многостранните си формати за сътрудничество. Това позволява своевременно да се погаси напрежението и отстрани опасността от конфликт, както и да се предотврати хегемония в региона (външна, и вътрешна). Русия и КНР също създават многостранни формати, които с всяка година привличат все повече държави. Последното такова събитие – Икономическият форум във Владивосток (септември, 2019г.) постави нов рекорд по броя на гостите и подписаните споразумения. Най-многочислените делегации бяха от Япония, Китай, Индия и Южна Корея. Само с Индия, РФ подписа 50 споразумения в различни области. Партньорството на Москава с Делхи и отношенията с Токио не пречат на това с Пекин. То е определено от изтоковедът С. Лузянин като „стратегическа устойчивост в дългосрочна перспектива.“ Съзнателно се съхранява несъюзническия статус, едновременно се разширява спектърът на сътрудничество.Това партньорство съчетава в себе си четири преимущества, които другите държави не притежават: Първо, запазва пълната свобода в отношенията им с трети страни, изключвайки взаимни обвинения в нарушаване на каквито и да е задължения. Второ, без да се явява съюзничество по интензивност, ниво на доверие, дълбочина и ефективност, то на практика многократно го превъзхожда.  Трето, по своя потенциал, даденият формат е способен да встъпи в качество на самостоятелна геополитическа сила , сдържаща потенциалните противници. Четвърто, РФ и КНР, освен собствено двустранните си функции, съумяха да адаптират партньорството си в решение на практически всяка глобална и регионална ситуация, съхранявайки бързината на взимане на решения, тактическата гъвкавост и стратегическата устойчивост. Предвид посоченото, намеренията на Великобритания да заеме мястото на САЩ като балансьор в Евразия, след излизането й от ЕС са доста ефимерни, както и амбициите да реабилитира „Империя 2.0“ чрез икономическа и военно-политическа реинтеграция със страните в Британската общност.  Приоритет на тези държави отдавна е регионалната интеграция и Англия е непривлекателна, защото не предлага пазар, сравним с европейския. В Африка и Близкия Изток Русия възстановява позициите си, а тези на Китай се задълбочават. Азиатските държави взаимодействат с европейските и чрез Форума Азия-Европа,чиято цел е да разшири представителството на ЕС в Азия, да се превърне в конкурент на Азиатско-тихоокеанското икономическо сътрудничество (APEC), което включва и САЩ, балансирайки влиянието им както в Източна Азия, така и в Европа. Американското влияние и в двата региона намалява, но слабото звено остават Балканите, за които в периода 2017-2018 г. и САЩ, и ЕС, и Великобритания разработиха нови стратегии.  Но и тук, основният обект на въздействие (и в трите документа) – Сърбия, сключи споразумение за ЗСТ с ЕАЭС. Отделно сръбският президент се договори за такава с премиерите на Албания и Северна Македония, а Босна и Черна гора обмислят присъединяване. Целта е чрез регионалното сътрудничество Западните Балкани да се превърнат във важен фактор в Европа. Трябва да се посочи също, че във формата „17+1“ почти 90% от китайските проекти се реализират в Сърбия, Унгария и Румъния. А стриктните изисквания на ЕС по отношение на „външните“ инвестиции само ще отдалечат Сърбия от Брюксел. Последният е в конфронтация и с Вишеградската четворка по линия на мигрантския въпрос и европейските (неолиберални) ценности. В нея пък „троянският кон“ е Полша с антируския си и проамерикански вектор, който влиза в противоречие както с оста Берлин-Париж, така и с очертаващият се триъгълник Рим-Виена-Будапеща, чиято цел е откъсване от САЩ, диалог с Русия и „Европа на нациите“. Страните в този триъгълник обаче, за разлика от Берлин и Париж, нямат претенции за експанзия в зоната на руските жизнени интереси (Беларус, Украйна, Молдова и постсъветските републики от Южен Кавказ), нито се стремят да „откъснат“ РФ от „прегръдката на Китай“, в което И. Макрон вижда съхранението на европейската цивилизация (чрез въвличане на Русия в сферата на западното влияние).  Москва обаче умело развива многовекторна политика и, както посочи С. Наришкин на Конференцията по международна сигурност в Москва, 2019 г., „Ако Западът не върви към укрепване на глобалните и регионални формати, другите центрове на сила ще трябва да създадат глобално бъдеще без него.“ Заключение Тенденденциите към регионализация и децентрализация се ускоряват и опитите на САЩ и Брюксел да ги обърнат тепърва ще търпят провал. Още в края на Студената война в Азия се предприемат навременни неформални и ситуативни стъпки към икономическо сътрудничество и координация, с потенциал за разширяване и по-нататъшна институционализация. Тези стъпки са генерирани и от стремеж към утвърждаване на регионална идентичност чрез имплицитно отхвърляне на европоцентрицизма. Бившите колониални сили продължават да разчитат, че могат да поддържат баланса в Евразия и съответно доминацията си, докато кризата в отношения им се задълбочава успоредно с вътрешнополитическата нестабилност. В динамиката на тези процеси най-губеща остава Източна Европа и натискът тук ще се увеличава. САЩ се стремят да изместят Русия в областта на енергетиката, сигурността, и като цяло, укрепвайки източния фланг на НАТО. Американските оръжейни, охранителни, петролни и технологични корпорации се нуждаят от пазари, на които  те  да определят правилата, а навсякъде другаде това става все по-трудно. Брюксел трябва да минимализира негативите от Брекзит, предвижда съкращаване финансирането на слабо развитите страни и създаване на общ бюджет за държавите от еврозоната. Заедно с другите спорни въпроси това ще изостри евроскептицизма, но ще усили контрола на „ядрото“ върху страните от периферията, така че да не последват примера на Великобритания и/или Сърбия. Тези мерки няма да разрешат проблемите нито на Америка, нито на Европа, защото кризата на Запада е структурна. Те може да са ефективни в кратскосрочен план, но в дългосрочен са губещи. Движението на различни скорости и в различни посоки рано или късно ще доведе до разпад на ЕС. Държавите с многовекторна политика ще продължат да се развиват. Други, ако не последват примера им, може да изчезнат от политическата карта дори само по чисто демографски причини.      ", "date": "2019.12.15", "title": "Мащабите на интеграция в Евразия* и бъдещето на Европа в „пост-Западния“ свят**"}
{"url": "http://www.classa.bg/%D1%81%D0%B2%D1%8F%D1%82/item/403515-nyt-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D1%81%D0%B5-%D0%BE%D0%BF%D0%B0%D1%81%D1%8F%D0%B2%D0%B0%D1%82-%D0%BE%D1%82-%D1%81%D0%B1%D0%BB%D1%8A%D1%81%D1%8A%D1%86%D0%B8%D1%82%D0%B5-%D1%81-%D1%80%D1%83%D1%81%D0%B8%D1%8F-%D0%B8-%D1%82%D1%83%D1%80%D1%86%D0%B8%D1%8F-%D0%BF%D0%BE%D0%B2%D0%B5%D1%87%D0%B5,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BE%D1%82-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5", "text": "Според неназовани военни източници Пентагонът сега е загрижен за непрекъснато променящата се ситуация в зоната на войната в Сирия, където командването на американския контингент се опитва да предотврати всяко сближаване или случаен сблъсък с други войски. Според американските военни лидери различните въоръжени групи в Сирия, включително турските и руските сили, сега са по-опасни от терористичните групи, пише The New York Times. Бързо променящата се стратегия на администрацията на Тръмп в Сирия принуждава американските военни лидери да предприемат спешни мерки, за да се опитат да защитят своите войски от   на действията на военните части на Турция, Русия, Иран и сирийското правителство, както и контролираните от тях сили, казаха пред журналисти от The New York Times неназовани източници на Пентагона. Според Пентагона тези военни формирования представляват дори   за американския контингент, отколкото различните терористични групи, за борбата срещу които американските военни са изпратени в Ирак и Сирия, се казва в статията. Според същите информирани източници в момента американското командване предприема всички възможни мерки за поддържане на максимално разстояние и за избягване на сблъсъци с други войски в долината на река Ефрат, където са базирани повечето американски сили, обяснява авторът. За целта то до голяма степен   на командирите в зоната на бойните действия, а също така прибягва до мерки като предупредителни телефонни обаждания към служители от Русия и Турция и въздушно наблюдение, което е много трудно да се извърши при лошо време, съобщава The New York Times. Командващите американските сили по места многократно са се обръщали към Пентагона в опит да получат ръководни указания за това как трябва да реагират американските сили на атаки от различните въоръжени сили, включително сирийските правителствени сили, които преди това   в Сирия, се казва в статията. Въпреки това  , заявиха източници от американското военно ведомство пред журналисти. „ , подчерта Дженифър Кафарела, директор на изследователската служба във Вашингтонския институт за изследване на проблемите на войната в интервю за The New York Times. Страховете на американското командване се увеличиха още повече, когато на фона на турската инвазия в северните райони на Сирия, президентът на САЩ Доналд Тръмп нареди да бъдат изтеглени хиляди американски войски от страната през октомври, обяснява авторът. Няколко седмици по-късно Белият дом одобри плана на Пентагона да остави приблизително 500 военнослужещи на няколко блокпоста около град Дейр ез-Зор, с цел да идентифицират и унищожат терористите. Според американските военни чиновници, въпреки че Тръмп каза, че американските войски присъстват там,  , реалността е, че американците всъщност продължават да изпълняват предишната си мисия - преследват останалите въоръжени групи терористи. И когато основните американски сили се оттеглиха в началото на октомври, сред останалия контингент беше разпратен документ от Пентагона, в който те бяха   пише The New York Times. Както също е отбелязано в този документ, едно копие от което попадна в ръцете на журналистите,   на ситуацията, в която се намират американските войски в Северна Сирия, се увеличи още по-бързо, тъй като  . Освен това, това предупреждение беше само едно от многото военни съобщения, характеризиращи военната операция на Турция и движението на руските военни части, се отбелязва в статията. Проблемът се усложнява от факта, че докато подкрепяните от Турция войски навлязоха на територията в северната част на Сирия, която американците преди това контролираха, между военните на Русия и САЩ в продължение на три години беше разработена собствена работна система за координиране на военните операции в тази част на страната, съобщава The New York Times. За тази цел представители на двете страни използваха специална   от оперативни комуникации, създадена за предотвратяване и разрешаване на конфликтни ситуации, и включиха отделна група за планиране и специални карти и схеми, които позволяваха ясно да се ориентират на място дори в трудните условия на зоната на бойните действия. Но появата на стотици въоръжени групи, подкрепени от Турция, наруши тази установена система, подчертава авторът. Един от ярките примери за това беше   от турски войски на територията в района на американския контролно-пропускателен пункт близо до турско-сирийската граница в началото на октомври. В един от военните документи, паднали след обстрела, с който разполага The New York Times, американските чиновници директно пишат, че   вероятността турската армия да   и да не вземе предвид сегашното положение на американските сили, се казва в статията. Според източници от Пентагона, турските военни често не дават ясни команди на подкрепяните от Турция въоръжени отряди. Не случайно началникът на Централното командване на въоръжените сили на САЩ генерал Кенет Макензи заяви наскоро в интервю, че   от американските сили в крайна сметка може да доведе до по-сериозна заплаха, като се има предвид, че ситуацията в зоната на войната в Северна Сирия непрекъснато се променя. Това е   от сирийската правителствена армия в района западно от Ефрат, обяснява авторът.  , подчерта генерал Макензи. Според генерала американските войски, останали в Северна Сирия, все още могат да провеждат   операции за борба с тероризма, които се възобновиха миналия месец, след като терористите се активизираха. Той също така подчерта, че САЩ имат   за провеждане на разузнавателни операции и бойна авиация за защита на американските войски, както и за изпълнение на задачи по нанасяне на удари срещу терористите, ако е необходимо.  , увери генерал Макензи в интервю. Междувременно предположенията, че сирийските войски могат отново да се опитат да завземат тази територия от американците, са изразени повече от веднъж, се казва в статията. По-специално през февруари 2018 г. отряд на сирийските правителствени сили от около 500 души, подкрепен от дузина танкове и  , нападна газопреработвателен завод в близост до град Дейр-ез-Зор, пише The New York Times. Американските   в района, заедно с кюрдските въоръжени сили, нанесоха ответен удар с подкрепата на ВВС на САЩ, в резултат от това загинаха стотици хора. , се казва в статията. Въпреки това, след година и половина, след   във Вашингтон и съгласието на Тръмп за нахлуването на Турция, остава неясно дали американските войски, останали в Сирия, ще продължат да се сражават, както правеха това в миналото, отбелязва The New York Times. Неназовани представители на Пентагона също обясниха пред журналисти, че бойните машини на пехотата „Брадли“ (универсални гъсенични платформи) са изпратени в Сирия само за  , а това не означава, че те задължително ще започнат да използват това подкрепление срещу сирийската правителствена армия, заключава авторът.  ", "date": "2019.12.15", "title": "NYT: Американците се опасяват от сблъсъците с Русия и Турция повече, отколкото от терористите"}
{"url": "http://www.classa.bg/%D1%81%D0%B2%D1%8F%D1%82/item/403516-%D0%BA%D0%BE%D0%BB%D0%BA%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8-%D1%83%D0%BC%D0%B8%D1%80%D0%B0%D1%82-%D0%BE%D1%82-%D0%B3%D0%BB%D0%B0%D0%B4-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B2%D0%B5%D0%BB%D0%B8%D0%BA%D0%B0%D1%82%D0%B0-%D0%B4%D0%B5%D0%BF%D1%80%D0%B5%D1%81%D0%B8%D1%8F-%D0%BC%D0%B5%D0%B6%D0%B4%D1%83-1929-%D0%B8-1933-%D0%B3%D0%BE%D0%B4%D0%B8%D0%BD%D0%B0", "text": "В дискусия за танците на британското дивашко племе, един от участниците спомена, че в САЩ по време на Голямата депресия “много хора са умрели от глад.” Имам завършен текст по тази тема, който е жалко да се погребе в секцията за коментари.  “Самият аз бях демобилизиран от армията през ноември 90 г. от Германия. Недостигът на храна и купоните бяха умело направени. САЩианците действаха като по време на Великата депресия, хвърляха храна в морето. Много хора умряха от глад”, коментира СергО. Колко американци са умрели от глад по време на Голямата депресия през 1929-1933 г.? ... Не мога да се въздържа от друго сравнение, въпреки че няма пряко отношение към нашата тема, въпреки това разкрива политически и пропагандни манипулации. Всички знаем факта на гладуването в СССР през 1932-1933 г., след това, според различни оценки, загиват от 2 до 9 милиона души - при това най-висока оценка се дава от врагове и русофобите, а най-малко от независимите чуждестранни и вътрешни историци. В този контекст се обръща специално внимание на жертвите в Украинския ССР, които някои фалшификатори се оценяват на 12 милиона (предвид възможния брой на неродените). Бившият президент и агент на ЦРУ Юшченко казва, че „около 10 милиона са загинали при Големия глад“ , той също прие закон, който призна Голодомора като „геноцид на украинския народ“. Днес в Украйна се работи за въвеждането на закон, който да позволи на всеки, който не е съгласен с версията на създадения от човека „глад-геноцид“, да бъде вкаран в затвора. Тук украинският режим не излезе с нищо ново. По този начин оспорването на официалното тълкуване на „Холокоста“ е забранено в много страни от ЕС и в Израел . Нещо повече, дори наистина стари хора са хвърлени в затвора за разкриване на басни, някои предпочитат да бягат, включително да се преместят в Русия, както направи известният швейцарски историк Юрген Граф. Те също искат да разразят такива Холокостни репресии и в Русия, но засега не им се получава . Всъщност невъзможно е да се преброят мъртвите от глад в Украинска ССР. Въпреки факта, че в украинската научна общност е обичайно да се фокусираме върху оценки на признати \"авторитети\" като Стивън Уиткрофт и Станислав Кулчицки, което е 3-3,5 милиона, моят личен анализ на наличните данни показва, че до милион са умрели директно от глад в Украинска ССР . Политическият мит за „глада-геноцид“ не е измислен от Юшченко, а това е работата на администрацията на президента на САЩ Рейгън, чиято комисия „изучава“ тези тъжни събития в продължение на три години и през април 1988 г. представя доклад в Конгреса, който освен всичко друго съдържа следните заключения. Цитирам: Йосиф Сталин и неговото обкръжение извършиха геноцид срещу украинци през 1932-1933 г., няма съмнение, че голям брой жители на Украинската ССР и Северен Кавказ са загинали в резултат на човешко гладуване, милиони са жертвите на глада в Украйна . И въпреки че този напълно лъжлив доклад няма никакви правни последици и „научният“ ръководител на комисията по същество е преследван като фалшификатор и впоследствие бяга в Украйна, той имаше огромен пропаганден ефект. И в същото време всички мълчат за американския „Голодомор“, настъпил същите години по време на Великата депресия в САЩ през 1929-1933 г. През 2008 г. руският историк Борис Борисов публикува изследването си за ефектите от икономическата криза в “Уикипедия” и стигна до заключението, че  в САЩ от глад са умрели от 5 до 7 милиона американци.  Методологията на Борисов не се различават от методологията, използвана за изчисляване на жертвите от \"Голодомора\" и \"Холокоста\", тя се състои в анализ на статистически данни за населението преди и след събитието. Работата на Борисов обаче е цензурирана, редакторът на “Уикипедия” бърза да я премахва. Друг руски историк съобщава, че режимът на Рузвелт е унищожавалл храна, „изпепелил е около 10 милиона хектара земя с култури и е заклал повече от 6,5 милиона прасета“, изгарял е и е потапял зърно в океана. Също така е създаден Американският ГУЛАГ - система от „обществени работи“, през която преминават 8,5 милиона американци без поминък (затворниците не се броят) . Изследванията на Борисов развълнуваха засегнатата общественост в Съединените щати  и режимът беше принуден да реагира - дори „придворни“ учени, по-специално някои си Хосе А. Тапия Гранадос и Ана В. Диес Ру, бяха замесени в „опровержението“. В невероятен опит за опровергаване на здравия разум, тези “учени” дават следния извод: Като цяло по време на Голямата депресия през 1930-1933 г. здравето на населението не се влошава, а се подобрява ... единственото изключение е самоубийството . Ето каква се оказва американската реалност, има „депресия“, но на населението му става по-добре . Наличието на глад в САЩ и Европа по това време не е отречен, но защо историците и политиците не работят за намирането на милиони и десетки милиони жертви? В края на краищата е добре известно, че само в САЩ в началото на 30-те години 25 милиона души гладуват или една пета от населението. Експертите от Центъра за стратегически оценки и прогнози по същество подкрепят мнението, че гладът на Запад отчасти допринася за установяването на властта от нацистко-фашистките режими в САЩ, Испания, Италия и накрая Германия . В последния случай това води до най-масовия геноцид в историята - планираното унищожаване на руския и на другите народи на СССР. Тоест неефективното управление в капиталистическите страни е отговорно за най-голямата трагедия в историята на човечеството. В заключение предлагам да разберем как стоят нещата със самоубийствата в Съединените щати през последните 10 години. Изглежда няма никаква „депресия“, а американците упорито гласуват с ковчези .      ", "date": "2019.12.15", "title": "Колко американци умират от глад по време на Великата депресия между 1929 и 1933 година?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403506-%D0%B4%D0%B8%D0%B0%D0%BD%D0%B0-%D0%BA%D0%BE%D0%B2%D0%B0%D1%87%D0%B5%D0%B2%D0%B0-%D0%BE%D0%BC%D0%B1%D1%83%D0%B4%D1%81%D0%BC%D0%B0%D0%BD%D1%8A%D1%82-%D0%B5-%D0%B2%D0%B8%D0%BD%D0%B0%D0%B3%D0%B8-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5", "text": "Имаме над 10 000 жалби от граждани, над 23 000 души са минали през приемната, обадили са се по телефона.   Това каза националният омбудсман  , по БНТ. Тя обясни, че пътува из страната и се опитва да бъде близо до хората. В петък тя е изпратила препоръка до министъра на регионалното развитие с настояване в кратки срокове да станат решенията за алтернативно водно осигуряване и също така гражданите да бъдат ежедневно информирани за мерките, които се вземат. Още през месец октомври тя е сезирала КЕВР и Министерството на околната среда и водите. Тя е напомнила на министъра, че в цялата страна има проблем с лошото качество на водата. По нейно мнение е необходима промяна в Наредба №4, защото в момента няма процедура, ако от чешмата ви потече кмръсна вода, да се площа по-ниска цена. В последната година и половина в институцията са направили шест дискусии по темата за мръсния въздух в столицата. Предстои още една през януари. На първо място е важно гражданите да бъдат информирани тогава, когато въздухът е замърсен. Също така е важно и временните мерки, които съдът определи да бъдат спазвани и да се мият по-често улиците, коментира Ковачева.", "date": "2019.12.15", "title": "Диана Ковачева: Омбудсманът е винаги на страната на гражданите"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/403497-%D0%BA%D0%B0%D0%BA-%D0%B4%D0%B0-%D0%BF%D0%B5%D1%81%D1%82%D0%B8%D0%BC-%D0%BE%D1%82-%D1%81%D0%BC%D0%B5%D1%82%D0%BA%D0%B0%D1%82%D0%B0-%D0%B7%D0%B0-%D1%82%D0%BE%D0%BA-%D0%BF%D1%80%D0%B5%D0%B7-%D0%B7%D0%B8%D0%BC%D0%B0%D1%82%D0%B0", "text": "Можем ли с нови уреди да спестим от сметката за ток? Семейство с две малки деца сподели как ще се справи с бюджет под 200 лева за декември, при положение, че са на бойлер и се топлят изцяло на ток. Красимир Тасков се нанася със семейството си в ново жилище. Избира да се отоплява на климатик. Според експертите това е най-изгодното решение. „Важно е да се избере един модерен климатик, който успява с мощност под 1 киловат да отоплява едно нормално голямо помещение. Въпросът е че при покупка на този уред, трябва да се отделят някъде между 800 и 1200 лева, но със сигурност един модерен климатик, който е инверторен успява да икономиса някъде около 40-45 процента от сметката\", заяви експертът Йордан Вакъвчиев. А ето и какво прави Красимир, за да спести повече пари. „Ставам сутрин и преди да тръгна на работа намалям температурата. Например, ако за мен е нормално в стаята да е около 22 градуса, аз намалявам климатика до 17-16 градуса. Ако изключим уреда и навън е -15 градуса, стаята ще изстине и после трудно ще се стопли\", каза Красимир. „Най-честата грешка, която допускат потребителите е да се приберат вкъщи на студено, да го пуснат на 28 градуса, с цел да го стопли бързо и тогава климатикът работи на максимална мощност, което не му позволява да мине в режим, който само да поддържа температурата. Верният ход е да настроим климатика на по-ниска температура и през целия отоплителен сезон уредът да не се изключва\", каза още Вакъвчиев. Същото се отнася и за конвекторните печки, които обаче харчат повече ток. „При конвектора има друг плюс. Дори навън да е -20 градуса, той няма да спре, както климатика. Малко по-скъпо е като отопление, но е по-комфортно. Също така е и тих\", поясни Красимир Тасков. „Една конвекторна печка, която успява прецизно да следи температурата в стаята, става икономична, когато успее да достигне желаната от нас температура. Тя се изключва и когато изстине помещението, се включва пак\", обясни Вакъвчиев. И по дневната, и по нощната тарифа, най-много пари се спестяват, когато използваме нови уреди. „Модерните съдомиялни машини спестяват много вода, тъй като с някъде около между 10 и 15 литра те измиват 40 съда. Ако ги мием на ръка, ще изхабим около 5-6 пъти повече вода\", каза още Вакъвчиев. В дома на Красимир повечето уреди са нови. А той ги употребява, както съветват експертите. Пресмята, че за 70-те квадрата дом, с надеждна изолация, няма да плати повече от 200 лева за ток, за декември. И че няма да се налага да посяга към камината, завещана от предишните собственици.", "date": "2019.12.15", "title": "Как да пестим от сметката за ток през зимата?"}
{"url": "http://www.classa.bg/%D1%81%D0%B2%D1%8F%D1%82/item/403498-%D0%B8%D0%BB%D1%8A%D0%BD-%D0%BC%D1%8A%D1%81%D0%BA-%D0%B8%D0%B7%D0%BF%D1%80%D0%B0%D1%89%D0%B0-%D0%BA%D0%B0%D0%BD%D0%B0%D0%B1%D0%B8%D1%81-%D0%B2-%D0%BA%D0%BE%D1%81%D0%BC%D0%BE%D1%81%D0%B0", "text": "Космическият кораб на Илън Мъск “SpaceX” ще отнесе канабис при астронавтите на Международната космическа станция (МКС), съобщи The Sun.     Екипажът в космоса очаква доставката да бъде в капсулата Space X Dragon, която е планиранo да направи следващото си пътуване през март 2020 г. Идеята обаче не е на Мъск, а на агротехнологичната компания “Front Range Biosciences” която наскоро обяви намерението си да изпрати в космоса растителни култури коноп, законният вид канабис с ниски нива на съединението THC. Веднъж отишли там, културите ще останат в инкубатор за 30 дни. През този период конопът ще бъде наблюдаван дистанционно от Университета на Колорадо. След това културите с канабис ще бъдат върнати обратно на Земята. След като кацнат на земята специалисти ще проучат какъв ефект, ако има изобщо такъв, е оказало космическото излъчване и микрогравитацията върху генната експресия на конопа. „Има теорията, че растенията в космоса изпитват мутации. Това е възможност да се види дали тези мутации се задържат след връщането на растенията на Земята и дали има нови търговски приложения”, заяви ръководителят на научната институция Джонатан Воут. През 2018 година Илън Мъск пуши марихуана и пи уиски по време на гостуване на живо в предаването на комика Джо Роуган, гледано от около 90 хил. души в YouTube. По време на двучасовия разговор, между два въпроса, се вижда как изпълнителният директор на “Тесла” отпива от чаша с уиски и си дърпа от цигарата с канабис, предложена му от водещия. “Почти никога не пуша трева. Мисля, че това не е добре за продуктивността”, беше коментарът на Мъск по време на шоуто. Бел.ред. Коноп, канабис и марихуана са наз  ", "date": "2019.12.15", "title": "Илън Мъск изпраща канабис в космоса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403499-%D0%BF%D0%BB%D0%B5%D0%BD%D1%83%D0%BC%D1%8A%D1%82-%D0%BD%D0%B0-%D0%B1%D1%81%D0%BF-%D1%80%D0%B5%D1%88%D0%B8-%D0%B8%D0%B7%D0%B1%D0%BE%D1%80%D1%8A%D1%82-%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0-%D1%89%D0%B5-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B5-26-%D0%B0%D0%BF%D1%80%D0%B8%D0%BB-2020", "text": "  Изборът на председател на БСП е част от цикъла отчети и избори, който от партията започнаха на 1 декември 2019 г. Изборът на председател на БСП ще се проведе 120 дни преди конгреса на партията - на 26 април 2020, а ако има балотаж  - на 3 май. Такова решение прие Пленумът на партията на свое заседание. Националният съвет гласува правила за вътрешнопартиен избор на председател на партията. „За“ правилата гласуваха 87 членове на Пленума, без „против“ и с 2-ма „въздържали се“. Пленумът одобри правилата за провеждането на вътрешни избори. Социалистите избраха и Централна комисия по вътрешния избор, чийто председател ще е Емил Войнов, в момента член на ЦИК. Както вече написахме, правилата на вътрешно-партийния избор ще са като на национални избори. Изборите се произвеждат едновременно във всички СИК в един ден за цялата страна. Изборният ден започва в 7.00 часа сутринта и приключва в 19.00 часа  Правилата за вътрешнопартиен избор предвиждат и да се проведе предизборна кампания на кандидатите. По Устав мандатът на председателя на партията е 4 години и към 2020 г. изтича този на Корнелия Нинова. Тя бе избрана да оглави БСП на 8 май 2016 г. по време на първото заседание 49-тия конгрес на партията. След промените в Устава обаче конгресът няма да е органът, който избира председателя, а той ще се избира пряко от членовете на БСП. Това ще се случи за първи път в историята на партията. Именно за това са необходими и правила за вътрешнопартийния избор.  Изборът на председател на БСП е част от цикъла отчети и избори, който от партията започнаха на 1 декември 2019 г. Съгласно правилата Националният съвет на БСП с решение ще насрочва провеждането на прекия вътрешнопартиен избор за председател на БСП в срок не по-късно от 120 дни преди провеждането на Конгреса на БСП.      ", "date": "2019.12.15", "title": "Пленумът на БСП реши: Изборът на председател на партията ще се проведе 26 април 2020"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403500-%D0%BF%D0%B0%D1%88%D0%B0-%D1%85%D1%80%D0%B8%D1%81%D1%82%D0%BE%D0%B2%D0%B0-%D0%B7%D0%B0%D0%B3%D0%B8%D0%B2%D0%B0-%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D0%B2-%D0%B3%D0%BE%D1%80%D1%8F%D1%89%D0%B8%D1%8F-%D1%81%D0%B0%D0%BC%D0%BE%D0%BB%D0%B5%D1%82", "text": "Ако естрадната легенда Паша Христова беше оцеляла в жестоката самолетна катастрофа и не бе останала завинаги на 25, вероятно щеше да бъде световна звезда. 48 години след страшната драма на летище „София”, погребала 30 души от артистичния елит, темата продължава да буди шокиращи въпроси и емоции. А Паша Христова остава като трагичен символ на случилото се. Приживе талантът й обаче успява да блесне като фойерверк, а шлагерите й са вечни.   Само за 6 години момичето от Княжево триумфира до „Златният Орфей”, записва над 60 песни и плочи в „Балкантон”. И очарова всички с чистотата и чара на неподправения артистизъм. Гласът ѝ е неподражаем - с рядък диапазон и драматизъм до най-фините нюанси на нежното музициране. Момичето с кристален глас се ражда на 16 юли 1946 г. в Княжево, където израства. Корените й са от село Варана, община Левски, където са живели баба й и дядо й. Парашкева Христова, както е истинското й име, изкарва детството си в мизерна комуналка с баща си, след като родителите й се развеждат. Бай Христо е известен фотограф, но макар и артист по душа, скачал като опарен, щом Паша отворела дума, че иска да се посвети на музиката. „Щерка ми няма да става „някаква си кръчмарска певица”, заявявал таткото.       Първият й голям успех идва от фестивала на забавната песен в Сочи през 1967 г., където е удостоена със златен медал и първа награда. С уникално живо пеене, импровизаторски талант и перфектна интонация Паша грабва журито. Първата песен, която записва под съпровод на „Студио 5” с диригент Божан Хаджиев, е „Щъркелът пристигна пак” (1966 г.), по композиция на Зорница Попова. С „Дъждовете започнаха”, композиция на Георги Робев и Богомил Гудев, Паша участва на Третия фестивал „Златният Орфей” през 1967 г. и получава трета награда в конкурса за български изпълнители. Важен етап в творческата биография на Паша Христова е постъпването й през 1968 г. като щатна певица в оркестър „София”. Под ръководството на диригента Димитър Симеонов с огромен успех гастролира в много от страните на бившия социалистически лагер. Отговорни за нейния репертоар са едни от най-изтъкнатите наши композитори по това време, написали специално за нея песни, сред които: „Морето се завръща” (1967 г.) по текст на Димитър Точев, „Колко те обичам”(1968 г.) по текст на Стаменка Христозова, и двете по музика на Зорница Попова, „Пет часа”, музика на Георги Ганев (1967 г.), „Среща в неделя”(1968 г.) на Владимир Башев, „Скрита любов” (1969г.), „Янтра” (1969 г.) по музика Морис Аладжем и текст на Димитър Ценов, големия хит „Една българска роза”(1970 г.) с композитор Димитър Вълчев, написана от Найден Вълчев, „Повей, ветре” (1970 г.), „Остани” (1971 г.) – композиция на Николай Арабаджиев.     Съдбата насища краткия живот на Паша с много емоции, сякаш е ясно, че земният й път няма да е дълъг. Бракът на гласовитата българка с Васил не потръгва, а нещата окончателно приключват, когато се влюбва безпаметно в своя колега - известния композитор, пианист и диригент Николай Арабаджиев - Фучо. Между двамата пламва толкова силна искра, че скоро разбират, че няма как да продължат да живеят разделени. Много от колегите на Паша в гилдията разказват, че те наистина са били две половинки от едно цяло. Докато с Васил отношенията са били мъчителни и трудни, усмивката на Паша винаги грейвала, когато наблизо бил любимият Фучо. „Това, че се събра с Фучо, беше най-доброто, което можеше да се случи на Паша. Може да звучи несправедливо по отношение на предишното й семейство, но така беше. Той също бе невероятен музикант. А и мисля, че у него тя откри своята половинка. Точно в онзи момент те се намериха и си отидоха заедно”, без колебание отсъжда певицата Мими Иванова, която е солистка на оркестър „София”. Голямата любов обаче иска жертви и чувствителната Паша страда – веднъж, защото Фучо също трябва да изостави семейство и втори път, защото самата тя се измъчва от вина заради невръстния си син. Чувства се гузна, затваря се в себе си и дори спира да разговаря с колегите си. „Спираше, разменяше по две-три думи само и се разминаваше с хората, сякаш се страхуваше да не я заговорят. По едно време в радиото дори се питахме дали не е болна”, разказват нейни колеги.     Умира, стиснала ръката на любимия си в самолета   Едва ли има българин, който да не е чувал бруталната история за една от най-тежките самолетни катастрофи у нас - на летище „София” през 1971 г., в която загиват 30 души от цвета на артистична България. В огнения ад умира и Паша Христова, едва 25-годишна.   И до днес обаче истината за драматичния инцидент тъне в мъгла, а версиите са повече от шокиращи. „Ил 18”, в който пътуват за Алжир наши певци, артисти и танцьори, пада малко след излитане, разцепва се и се запалва. От 73-ма на борда загиват 30, включително и шестимата от екипажа с основния пилот Борис Луканов, който е брилянтен професионалист и с когото често лети дори Тодор Живков. Част от пътниците в задната част на „Ил-18” успяват да се спасят, макар и ранени и с тежки изгаряния, като скачат от пламтящата машина.   Във фаталния ден – 21 декември, Паша тръгва за полета към Алжир необичайно елегантна – излиза от къщи облечена с черно манто и черна рокля, разказва танцьорката от „Аура” Елена Донкова, която е една от оцелелите в катастрофата. „Беше страшно елегантна, сякаш знаеше, че отива някъде”, потръпва от зловещия спомен тя.   Певицата е оживена и нетърпелива да потегли към Алжир, защото в самолета до нея ще седи любимият й Фучо. Тя не подозира, че до края на живота й остават броени минути. Нейна колежка пък твърди, че Паша й споделила, че не й се пътува, защото иска на Коледа да украсят елха с 2-годишния си син. Жестоката картина разкрива легендата Борис Гуджунов, който също пътува в самолета и е един от малкото оцелели в трагедията. Тъй като певецът бил болен, заявил, че се отказва от пътуването. Два дни преди полета обаче го викнал Арабаджиев и го навил да тръгне с тях. В нощта на 7 срещу 8 декември обаче му се присънил пророчески сън. „Яви ми се жена в черно, с черна забрадка и бяло лице и ми каза: „13 души като тръгнете със самолета, да не тръгваш!”. Събудил се облян в пот и веднага предупредил колегите си, че няма да пътува за Варна, където щели да изнасят концерт. Все пак тръгнал, след като го убедили, че не са 13, а 11 и се принудил да потегли. „Полетът беше ужасен, едвам стигнахме до морето. Така беше и на връщане”, разказа приживе певецът.   Тъй като тогава нищо не се случило, имал и други пътувания, когато дошла датата за полета до Алжир, страхът му вече се бил стопил и дори забравил злокобното пророчество. Неприятностите на летището започват, когато става ясно, че трябва да висят 2 часа, защото им сменят  самолета. Правителствената делегация лети с техния, а те се качат в този, с който трябвало първоначално да пътуват държавните велможи. Малко преди полета Гуджунов се зарадвал от вестта на Фучо, че имат паспорти и ще осъществят дълго мечтано пътуване до Западна Германия. „20 минути след това половината от нас бяха мъртви”, проронва легендата.     Ето и разказа му: „ Самолетът се издигна на около 40 метра, когато се наклони силно наляво, крилото задра пистата и на края на летището спряха останките му.” Гуджунов има изключителен късмет, че седи не от страната на лявото крило, а мястото му е при седалките тройки. При двойките в средния корпус обаче е Паша – тъкмо там, където самолетът се разцепва и няма шанс за оцеляване. При удара лявото крило е разцепило корпуса и от него изпадат част от пътниците, които загиват .   „Чуваха се само писъци, нищо друго, никой не говореше, не си казвахме нищо...”, върна се към страшния спомен Гуджунов преди години. Едва когато останките от самолета заорават и спират на пистата, оцелелите започват да скачат от руината. Борис успял да излезе, защото резервният екипаж на самолета успява да отвори вратата. Като вижда, че около него всичко се смачква, той се отскубва от колана. Остава без наранявания, но когато скача от вратата, натопява неволно ръцете си в керосина и получава изгаряния.   Паша обаче умира, стискайки здраво ръката на любимия си Фучо. Твърдят, че младата жена си отива бременна и тъкмо затова не скочила от самолета – от страх да не убие бебето. „Тя е била толкова притихнала, сякаш е искала да си отиде тихо и кротко с голямата си любов”, разказва актрисата Латинка Петрова в книгата на журналиста и един от най-добрите познавачи на българската естрада Иван Георгиев „Една българска роза - 40 години след катастрофата”. От красивото и талантливо момиче остава единствено медальон с котва, сърце и зарче. Бижуто обаче изчезва на погребението на Паша, въпреки че брат й го поставя върху капака на ковчега. Няколко дни след трагичната смърт на певицата тя грее на малкия екран като солист в новогодишна програма за 1972 година, което разчувства цяла България. Макар вече е мъртва, Паша е жизнерадостна на екрана. Кадрите остават непроменени, сякаш е още жива и трагедията е просто сън. Погребват я без смъртен акт До последно синът на Паша Христова - Милен, който си отиде преди 2 години, търси истината за смъртта на майка си, която дори не помни. „Истината за катастрофата не се рови толкова години, понеже свидетелите и оцелелите се страхуваха да не свършат в канавката”, твърдеше наследникът на певицата. Той успява да оформи образа й по стари семейни снимки и спомени. Преди няколко години Милен разкри, че майка му е погребана на католическия парцел на Централни гробища без смъртен акт, а документът е бил издаден чак 2 месеца след погребението. В него пише, че естрадната певица е издъхнала в болницата. Синът й се лута и търси истината защо смъртният акт е бил издаден чак през февруари 1972 г. Милен не вярва, че Паша е жертва на трагична случайност. Но така и не успява да стигне до истината, защото сам той издъхна без време. Като капак на цялата мистерия около катастрофата в задграничния паспорт на Паша, странно защо, липсва печат и виза, а е бил валиден. Но най-големият въпрос поради каква причина е допуснато Паша да бъде погребана без смъртен акт, което законът не допуска по никакъв начин. И дали в гроба са останките на Паша? Самият Милен твърди, че певицата не е умряла в пламъците, а е била откарана в болница, където не са искали да я спасят. Снахата пък разказва, че известна врачка й казала да не пита за Паша, защото тя е убита.   Любопитен е разказът на патоанатома проф. Георги Цеков, който идентифицира трупа на Паша. Той разказва: „Докараха ни ги всички накуп - обгорели до неузнаваемост. Една черна купчина. Как да разберем кой кого е? Добре, че една от моите помощнички беше голяма почитателка на Паша. И тогава съдебният медик напипал медальончето, което се оказало, че принадлежи на певицата. Това бил талисманът й, с който никога не се разделяла. Паметта на певицата непоправимо очерня композиторът Петър Ступел, който свидетелства срещу арестувания от ДС за шпионаж „баща” на „Златният Орфей” Генко Генов. Та той твърди, че Генов накарал Паша и Николай да пренесат през границата 10 каси с уиски, а те нямали нищо против да му услужат. Според него те били склонни, защото Генов бил човекът, който уреждал награди и правел кариера на базата на лични отношения. Понеже мъртвите няма как да очистят името си, петното остава. Борис Гуджунов: Целта бе убийството на втория пилот   Неофициалните версии за причината за катастрофата са шокиращи. Борис Гуджунов е категоричен, че самолетът умишлено е бил повреден, за да бъде убит вторият пилот. Летецът бил твърдо решен да разгласи истината за черните курсове, които са правили по това време някои хора от червения елит, за да изнасят пари към швейцарски банки. Въпросният втори пилот иска да съобщи за тежките далавери на самия Тодор Живков през неговия пилот Борис Луканов, командир на фаталния полет. Когато далавераджиите разбират за намерението, решават да ликвидират „певеца”. „Било е саботаж, за да загине вторият пилот”, категоричен е Гуджунов. Пет години по-късно мъжът на Мария Нейкова, чийто баща е в системата на ДС, му разкрил, че катастрофата е предварително планирана, за да убият пилота. „Всичко това вече се знаеше през 1976 г., но всички мълчат, никой не го интересува”, споделяше великият певец.   След катастрофата службите карат оцелелите да подпишат декларации, че няма да искат никакво обезщетение и няма да съдят „Балкан”. Всъщност, от оцелелите днес са живи вече само двама – Мончо Симеонов и Радко Начков след смъртта на третия оцелял - Борис Гуджунов. Танцьорите обаче остават без крака. В случайността на инцидента се съмняват много хора, включително синът на Паша Христова - Милен и съпругата му, която е химик в БАН. Тя твърди, че когато самолетът се запалил, целият район е бил отцепен и не са допуснали пожарната да гаси. „Хората са горели като факли и са скачали от самолета. Огнеборците признават: „Ако ни бяха допуснали да гасим, нямаше да има изгорели!” В крайна сметка държавата дава кръвнина от 18 000 лева на сина на Паша Христова.    Мария Нейкова преди смъртта си: Паша ме вика   Една от най-прочутите ни естрадни звезди – Мария Нейкова, оцеляла в адската катастрофа, години след това не може да излекува душевните и физически травми. След ужаса краката й са целите в ужасни белези и за да ги крие, не смее да сложи пола цял живот. Мария е близка приятелка на Паша и до смъртта си не можа да прежали дружката си. Тя разказваше как често й се явявала насън. Няколко месеца преди да си отиде Мария успяла да каже, че Паша я призовава при нея в отвъдното. „Пашка ме вика горе, при нея! Чувам гласа й!”, повтаряла тя. Приживе пък, за да успокои душата си, твърдеше, че душата на мъртвата й приятелка се е вселила в... котенце и затова се обграждаше с пухкавите животинки, разказват нейни приятели. Синът й Цветан и досега няма обяснение от какво точно е починала майка му. Малко преди да си отиде популярната певица загубва мъжа си Недялко, който се самоубива.   Лили Иванова  искала да осинови детето й   В първите дни на новата 1972 г. се появява песента „Птицата” с подзаглавие „В памет на Паша Христова”. Автор на текста е Дамян Дамянов, композитор e Тончо Русев, изпълнява я Лили Иванова. В свое интервю преди години синът на Паша Милен сподели, че единствената, която го е потърсила след смъртта на майка му, била Лили Иванова. „Не помня срещите, защото съм бил прекалено малък. Но знам, че е идвала у нас с черна „Волга” на Политбюро с перденце. Спирали са пред нас и ми е носила подаръци”, разказа той пред медиите. Малко след смъртта на Паша в Княжево тръгнали слухове, че кубратската дива приела много присърце факта, че Милен остава полусирак и искала да го осинови. Още повече, че тогава Лили вече била прехвърлила 30-те и нямала свои деца. Въпреки яките си връзки настоящата прима не успяла да вземе момчето, защото според слуховете бащата Васил категорично отказал да даде сина си. Според него това щяло да бъде своеобразно предателство спрямо паметта на мъртвата майка. Някои пък твърдят, че ако Паша Христова беше жива, Лили Иванова нямаше да е №1 в естрадата и двете щяха да си делят почетното звание „прима на българската естрада”.   Рак уби сина на певицата    Единственият синът на Паша Христова - Милен Иванов, си отиде от този свят в началото на 2015 г. , 44 години след трагичната кончина на майка си. Тя загина на 25, той почина също доста млад - едва на 45-годишна възраст. Милен се стопи от рак буквално за месец. Милен остана сираче на две години. Работеше като автобояджия в столичен сервиз. Той остави син и дъщеря, която е одрала кожата на знаменитата си баба. Милен живееше със семейството си в апартамента, купен от баща му Васил с „кръвнината” от майка му. Младият мъж споделяше, че цял живот живее със спомена за майка си, която практически не помни. Не обичаше да бъде представен като „сина на Паша Христова”. Признаваше обаче, че и баща му, и бабите му често му разказвали за майка му и направили така, че той да има представа за нея чрез нейните песни, снимки и лични вещи.   „Една българска роза” е песента на ХХ век   „Вземи във този хубав ден една българска роза от мен./ Нека тя да ти разкаже с ароматния си глас/ за Балкана, за морето и за всички нас.” Едва ли има българин от по-старото поколение, който да не знае текста и мелодията на „Една българска роза”. Песента, изпълнявана от Паша Христова по текст на Найден Вълчев и по музика на Димитър Вълчев, е обявена за песента на ХХ-то столетие. През 1970 г. естрадната певица печели награда на „Златният Орфей”, както и „Мелодия на годината” през 1972. През 2009 г. по повод 50 години БНТ специален юбилеен сайт обявява 50 любими песни от „Златният Орфей”. След гласуване „Една българска роза” на Паша Христова печели най-много гласове и отново заема първото място сред любимите на няколко поколения българи популярни песни. „Една българска роза” се смята и за най-емблематичната песен на изпепелената в адската катастрофа изпълнителка. Според близки до певицата обаче нейната любима песен била „Янтра”.", "date": "2019.12.15", "title": "Паша Христова загива бременна в горящия самолет"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403501-%D0%B7%D0%B0%D0%BA%D1%80%D0%B8%D0%B9%D1%82%D0%B5-%D0%BA%D0%BB%D0%BE%D0%B0%D0%BA%D0%B0%D1%82%D0%B0-%D0%BE%D1%82-%D0%B4%D0%B5%D1%82%D0%B5%D0%B3%D0%BB%D0%B5%D0%B4%D0%B0%D1%87%D0%BA%D0%B8-%D0%BD%D1%81%D0%BE-%D1%83%D0%B1%D0%BE", "text": "Нещо напоследък не съм доволен от детегледачката на малкото си дете. Бавни са й реакциите, твърде много време прекарва в зяпане на уринотерапията в предаването на Гала и готви буламачи. Мисля да я сменя с някой левент от НСО – трениран да е максимално концентриран във всякаква ситуация, силен физически и умствено достатъчно ограничен, за да не обърква светогледа на детето. Защото бюджетните охранители служат само за това – да са лелки-гледачки с пищов на кръста на Сульо и Пульо. А, и понякога да сгазят някое дете за разнообразие.     Покрай катастрофата в четвъртък с драйвър от Националната служба „Охрана” оставам с впечатлението, че в София без държавен охранител сме само аз, отец Гелеменов и Велислава Дърева. А, и Ангел Джамбазки, който очевидно сам си кара колата, както доказа последната му среща с дрегера.     Новоизпеченият зам.-шеф на Венецианската комисия Филип Димитров преди четвърт век уж се зае със задачата да ореже правомощията на вездесъщите бавачки на комунистически отрочета от УБО. Пети отдел на ДС получи днешното си име и първо охраняваше 4 (четирима) души – президент, вицепрезидент, премиер и председател на НС. В последвалите години години сменихме дузина кабинети, като всеки с невиждана приемственост добавяше нови фигури към списъка – първо конституционните съдии, главния тпрокурор и заместниците му, вицепремиерите, управителя на БНБ. После дойдоха омбудсманът, председателите на съдилища, министрите, столичният кмет. След това – депутати, дипломати, семействата им. Днес списъкът с отворени за безплатна котлова храна гърла вече е по-дълъг от гневна тирада на Шеф Манчев в „Черешката на тортата”.     В крайна сметка стигнахме до там, че стотици въшливи милиционерчета с тъмни костюми  шпорят лимузини, на каквито и Васил Божков не се вози, газят деца, вкарват те в мантинелата, или те размазват в някоя канавка, а после катаджиите ти пишат акт. Защото НСО бърза по задачи – да заведе на фризьор някоя тлъста, недоклатена депутатска съпруга, да спаси от пиянски бой оповръщано и друсано министерско синче, или да полее цветята на някоя селска кметица, докато си кисне остеопорозния гъз в Наречен. Едно време беше простичко – Владко Живков, Ирина Бокова и Калин Балев бяха правоимащи, а останалите се возеха на трамвая и веднъж месечно – с Москвича до вилата на село. Днес линията между елита и паплачта съвсем се е размила. Май простолюдие не е останало, освен мен и Джамбазки. Всички останали са под грижите на НСО, возят се, хапват и квартируват безплатно. За останалите безплатен е само престоят в „Пирогов”, след като тъпият милиционер ги забърше с мерцедеса или БМВ-то. Не е ли време да се закрие тази бюджетно спонсорирана клоака и с парите да се отворят няколко детски градини? Тамън ще пренасочат персонала натам и няма да има уволнени служители. Защото те освен да бършат лиги и да сервират манджички за друго не стават.", "date": "2019.12.15", "title": "Закрийте клоаката от детегледачки НСО (УБО) !"}
{"url": "http://www.classa.bg/%D1%81%D0%B2%D1%8F%D1%82/item/403502-%D0%B3%D1%80%D0%B5%D1%82%D0%B0-%D1%82%D1%83%D0%BD%D0%B1%D0%B5%D1%80%D0%B3-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%B7%D0%B0-%D1%81%D0%B2%D0%BE%D0%B5-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5-%D0%BE%D1%82%D0%BD%D0%BE%D1%81%D0%BD%D0%BE-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5", "text": "Световните лидери се опитват да избягат от отговорностите си в борбата с климатичните промени. Ще се погрижим да ги изправим до стената и да ги принудим да си свършат работата и да защитят нашето бъдеще, каза тя.  Младата климатична активистка Грета Тунберг се извини за свое изказване. Тя заяви, че политиците трябва да бъдат \"изправени до стената\". Думите й бяха изтълкувани като призив към насилие, пише БТА.  16-годишната шведска ученичка използва израза в реч пред млади активисти в италианския град Торино в петък. По-късно Тунберг заяви, че е превела буквално израза от шведски, а в Швеция изразът означава да поставиш някого натясно с трудни въпроси. Някои десни гласове в социалните медии обаче интерпретираха думите й като призив за насилиие срещу политици.  \"Така става, когато импровизираш речи на друг език, но разбира се, аз се извинявам, ако някой е разбрал това погрешно\", написа Тунберг в Twitter. Пред младежите в Торино тя заяви, че световните лидери се опитват да избягат от отговорностите си в борбата с климатичните промени.  \"Трябва да се погрижим да не успеят да го направят. Ще се погрижим да ги изправим до стената и да ги принудим да си свършат работата и да защитят нашето бъдеще\", каза тя. В туит Тунберг обясни, че тя и младежкото движение, което е вдъхновила, са против всяка форма на насилие. \"Това се подразбира от само себе си, но аз все пак ще го кажа\", написа тя.    ", "date": "2019.12.15", "title": "Грета Тунберг се извини за свое изказване относно политиците"}
{"url": "http://www.classa.bg/%D1%81%D0%B2%D1%8F%D1%82/item/403503-%D1%89%D0%B5-%D1%81%D0%BF%D1%80%D0%B5-%D0%BB%D0%B8-%D1%82%D1%80%D0%B0%D0%BD%D0%B7%D0%B8%D1%82%D1%8A%D1%82-%D0%BD%D0%B0-%D1%80%D1%83%D1%81%D0%BA%D0%B8-%D0%B3%D0%B0%D0%B7-%D0%BF%D1%80%D0%B5%D0%B7-%D1%83%D0%BA%D1%80%D0%B0%D0%B9%D0%BD%D0%B0-%D0%BE%D1%82-1-%D1%8F%D0%BD%D1%83%D0%B0%D1%80%D0%B8-2020-%D0%B3", "text": "Украинската преса продължава да осветлява важния за страната и за цяла Европа въпрос – удължаването на договора за транзит на газ. Украинското издание „Страна“ разкрива подробности за договореностите между Путин и Зеленски в Париж и анализира бъдещето на транзита и преките доставки на газ за Украйна.         Надеждите, че Зеленски ще се върне от Париж с нов договор за транзита на газ или поне с конкретни обещания за решаването на този въпрос, така и не се оправдаха. Страните заявиха само, че „са се договорили да се договорят“. Впрочем, не е изключено да са спестили част от подробностите на публиката и в действителност преговорите да са били много по-резултатни, а Зеленски да не е разкрил всички карти, за да избегне обвиненията в „предателство“. Според експертите, обаче, съдбата на транзита ще се решава не толкова на тристранните преговори Киев-Брюксел-Москва, колкото в Украйна и САЩ. „От схемите за реверс на руски газ от Европа се заработват милиарди долари. И едва ли някой ще се откаже доброволно от тези пари“, твърди пред „Страна“ енергийният експерт и председател на Жилищния съюз Александър Скубченко. Ръководителят на специални проекти в Научно-техническия център „Психея“ (издател на медии, специализирани в областта на нефтогазовата индустрия, бел.ред.) Генадий Рябцев смята, че до 1 януари транзитен договор може и да няма. Тогава и Украйна, и Европа ще изпитат всички прелести на „газовата блокада“ – от завъртането на крана до студените радиатори в някои райони. Което впрочем косвено потвърди и премиерът Алексей Гончарук, допускайки „газова война“ между Украйна и Русия. „Страна“ разкрива някои подробности от преговорите за газа в Париж, позовавайки се на свои източници.   Какво договориха за газа в Париж и какво е бъдещето на транзита Официалната информация, съобщена след на края на преговорите, е крайно оскъдна. Президентът Владимир Зеленски заяви, че вижда перспектива за постигане на договорености по новия контракт за транзита. И че той може да бъде сключен за повече от една година. На брифинга в Париж, в отговор на въпроса дали договорът за транзита ще бъде продължен, Зеленски каза: „Уверен съм, че ние имаме много повече шансове да го подпишем при по-добри условия, отколкото нашите предшественици“. И добави: „Засега няма да разкривам всички детайли, но действително вече не се говори за едногодишен договор. Около това се обединихме всички. Тоест – ще бъде за няколко години“. Президентът намекна, че не става дума и за десет години, както досега настояваше Украйна, а по-скоро нещо „по средата“. Конкретните детайли щели да бъдат уточнени по-късно, на отделни преговори. По-рано се обсъждаше вариант за тригодишен договор по схемата 50-40-30, тоест с постепенно снижаване на обемите на доставките. Това устройваше както Русия, на която й трябва още половин година за довършване на обходните тръбопроводи, така и Европа, която търси да се застрахова за транзита. Но експертите смятат, че на практика не всичко е било огласено. „Напълно е възможно да не се разкриват всички детайли. Първо, защото Зеленски се страхува от обвинения в „предателство“. И второ, той разбира, че предстои борба вътре в Украйна, свързана с практическото прилагането на постигнатите договорености, и нищо не е сигурно. Ако всичко се афишира предварително, това крие риск от провал на целия план“, смята Скубченко. Според източиници на „Страна“ от енергийните среди, вероятно е договорен не тригодишен, а петгодишен контракт за пренос на 50-60 милиарда куб.м. на година, тоест няма да има ежегодно снижаване на обемите. Цената за Украйна, както и досега, ще се определя по европейския хъб, но „с отстъпка“ от примерно 20-25%. Трябва да отбележим, че въпросът за преките доставки на газ официално остана „зад кадър“, ако не броим шеговитото подмятане на Путин, че „газът в нашите домове ще бъде с 25% по-евтин за вас“. Експертът Юрий Королчук обаче не изключва вероятността преките доставки също да са били предмет на по-подробно обсъждане.  По-рано министърът на енергетиката на Русия Александър Новак заяви, че Русия е готова да доставя в Украйна 15 млрд.куб.м. годишно с 25% отстъпка. Украинският му колега Алексей Оржел пък спомена, че Украйна може да се съгласи да приеме присъдената й от Стокхолмския арбитраж компенсация от 3 милиарда долара под формата на газ. Изглежда, че има напредък и по въпроса за цената. Както „Страна“ вече писа, „Нафтогаз“ представи на „Газпром“ нов ценоразпис за преноса на газ, в който цената е обвързна с обема (между 2,56 и 3,21 долара за хиляда куб.м. на 100 километра). На „Газпром“ той може и да излезе „златен“, тъй като ще направи неконкурентен руския газ за Европа. Но, по думите на Королчук, немската работна група вече е препоръчала на „Нафтогаз“ да закрепи транзитните такси на ниво от 2,5 долара за хиляда кубометра на 100 километра (по най-ниската тарифа). Тоест, преносът на 1000 куб.м. газ ще струва на „Газпром“ средно 32-33 долара. Според някои източници Зеленски може да повлияе за оперативното решаване на този въпрос пред енергийния регулатор на страната – НКРЕ. „Има принципно съгласие по договора за транзит на газ, но засега не знаем подробностите, като например кой ще осъществява преките доставки. Над тези въпроси предстои да работят преговарящите“, смята Королчук. Сорос и един милиард долара на ден Но и въпросът за транзита не може да се смята за решен. Показателно е това, което написа във Фейсбук украинският премиер Алексей Гончарук в деня след преговорите: в газовите преговори ние постигнахме своите цели. „Изнесохме въпроса за транзита на газ извън рамките на обсъжданията по темата за Донбас. Не сключихме нов конкракт, но не това беше и целта в Париж. Украйна ще преговаря за газа тепърва, вероятно няма да е лесно, може да се стигне и до „газова война“. Но ние сме напълно готови за това: нашите хранилища за запълнени, нашата логика се подкрепя от ЕС и от решението на Стокхолмския арбитраж, а „Северен поток 2“ още не е готов. Ние имаме нужда от дългосрочен договор. Подчертахме, че няма да подарим дълга. Един от възможните варианти е да разменим дълга срещу газ“, написа Гончарук. Посланието за „газова война“ веднага бе подхванато от украинските и руските медии. Съоснователят на Фонда за енергийни стратегии Дмитрий Марунич смята, че думите на Гончарук не бива да се приемат насериозно, тъй като може нещо да „не е доразбрал“. Но всъщност спирането на транзита от 1 януари 2020 г. е напълно възможно. Нещо повече, Генадий Рябцев е убеден, че този вариант е повече от вероятен. „До 1 януари по-скоро няма да има нов договор. Кога ще бъде възобновен – след седмица или месец – никой не знае“, твърди експертът. И причината не е само в оставащия кратък срок от 20 дни. А най-вече в това, че разбиването на сегашната схема на газови доставки в Украйна няма да е толкова лесно, колкото изглежда. Сега Украйна купува същия този руски газ, само че през европейски и украински посредници. И от това се печелят немалко пари. „Средната надценка за хиляда куб.м. е около 40-50 долара и то в момента – при спад на газовите цени. А миналата година, например, стигаше до 90-100 долара за хиляда куб.м.“, коментира Скубченко. Като се има предвид, че Украйна потребява около 12 млрд куб.м. газ, „далаверата“ е от порядъка на 480 млн. долара или по 1,3 милиона долара на ден за реверса на „европейски газ“. Тоест, ако се запаси съществуващата схема, то парите, както и досега, ще постъпват в джобовете на облагодетелстваните от тези схеми. „Има желание да се запази контролът над тези потоци, като всичко това се дави в националистически сос“, смята анализаторът от Института „Крофърд“ ((Growford) Алексей Кущ. „Даже от временно прекратяване на договора и „Газпром“, и „Нафтогаз“ ще заработят много пари. Веднъж - заради очакван ръст на цените в Европа, и втори път – за сметка на „газовата надценка“, смята Рябцев. Другите печеливши (от ръста на цените) ще са украинските газодобивници. И в частност Игор Коломойски, който е съсобственик на „Укрнафта“. Впрочем, има и други заинтересовани. „Въпросът за газа е от особена важност за САЩ и Сорос, който е смятан за „куратор“ на „Нафтогаз“. Неслучайно преди срещата на МВФ ни обеща кредит и даже се съгласи да отложи въпроса за отварянето на пазара на земя. По всичко личи, че газовите интереси са негов приоритет. Кредитът бе отпуснат срещу условието Украйна да заеме твърда позиция в преговорите с Русия за газа“, казва Скубченко. За САЩ въпросът за изтласкването на „Газпром“ от европейския пазар е стратегически, тъй като те имат планове да доставят тук втечнен газ. Именно по тази причина САЩ все още се надяват да попречат на „Северен поток 2“. Неслучайно САЩ включиха санкциите срещу „Северен поток 2“ в законопроекта за бюджета за отбрана за 2020 г., надявайки се по този начин да спрат работата по изграждането на газопровода. Очаква се до Коледа законопроектът да бъде гласуват от двете камари на американския парламент и подписан от президента Тръмп. Друг е въпросът, че реално нищо вече не може да спре „Северен поток 2“, особено след като Германия свали и последните ограничения, свързани с третия енергиен пакет на ЕС. Именно на фона на тази война за газовите потоци в Украйна ще се разиграва картата с „предателството“ за газа, смята Скубченко. Експертите са на мнение, че „Нафтогаз“ ще продължи да торпилира опитите на политическото ръководство за постигане на договорка. „Ако договорът за транзита се подписва от вече новия независим оператор „Магистрални газопроводи на Украйна“, то споразумението за преките доставки е в правомощията на „Нафтогаз““, посочва Рябцев. Но и в самия „Нафтогаз“ не всичко е толкова просто. „Не случайно в преговорите в Париж участваше не Коболев (президент на \"Нафтогаз Украйна\"), а Витренко (изп. директор на \"Нафтогаз\", бел.ред.). В „Нафтогаз“ отдавна тлее вътрешен разкол: ако Коболев играе на страната на Сорос и САЩ, то Витренко е по-скоро на страната на Зеленски, както и министърът на енергетиката Алексей Оржел (който, впрочем, неотдавна анонсира оставката на Коболев, но по-късно бе опроверган от правителството, бел. ред.)“, отбелязва Скубченко.   Югозападна Украйна - на румънски газ, индустрията – на минус   На обикновените украинци игрите на „газова война“ може да им струват скъпо. „Възможни са проблеми с отоплението в редица области, и по-конкретно в Одеска, Харковска, както и в Донбас“, предупреждава Скубченко. „Южната част на Одеска област може изобщо да изпадне в колапс. Ако бъде преустановен транзитът, ще спре да функционира тръбата Шебилинка-Кривой рог. Румънците вече заявиха, че са готови да доставят газ дотам. Най-сетне доживяха!“, недоволства Королчук. За проблеми с газа се готви и Европа. „Миналата седмица допълваха хранилищата с по 300 млн. куб.м. на денонощие. България ускорява максимално пускането на частта от „Турски поток“ през нейна територия – вместо в началото на януари 2020 г., тя трябва да бъде готова още на 15 декември. А на 16 декември българският оператор е обявил търг за доставка на газ към Румъния и Молдова. Тоест, за молдовците, които са най-зле (тъй като нямат собствени подземни хранилища) въпросът се решава, въпреки че може да им се наложи да помръзнат няколко дни“, отбелязва Марунич. Но дори краткосрочно спиране на транзита рискува да взриви цените на газа в Европа – на фона на целия този ажиотаж те могат да скочат до 400 долара за хиляда куб.м. Особено на спотовия пазар (краткосрочните договори), откъдето купува газ Украйна. Тоест, отново всичко опира до пари, които могат лесно да бъдат спечелени. Неясен в случая остава въпросът с цените на парното и топлата вода, които Зеленски обеща да понижи с 50%. Цената на газа за населението и топлофикационните дружества за тази зима е фиксирана, тоест тарифите по принцип не би трябвало да се повишат. Но едва ли и ще паднат. Докато индустрията, която купува газ по пазарни цени, може силно да пострада, което пък ще принуди предприятията да увеличат цените на продукцията си и ще задълбочи кризата в редица отрасли.  ", "date": "2019.12.15", "title": "Ще спре ли транзитът на руски газ през Украйна от 1 януари 2020 г.?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403504-%D0%B8%D0%BF%D0%B8-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%B7%D0%B0-%D0%B7%D0%B4%D1%80%D0%B0%D0%B2%D0%B5-%D0%B1%D0%B5%D0%B7-%D0%B2%D0%B4%D0%B8%D0%B3%D0%B0%D0%BD%D0%B5-%D0%BD%D0%B0-%D0%BE%D1%81%D0%B8%D0%B3%D1%83%D1%80%D0%BE%D0%B2%D0%BA%D0%B0%D1%82%D0%B0", "text": "Ако се абстрахираме от суматохата около мръсния въздух, която се превърна в сезонен феномен, след местните избори на преден план излиза дебатът около увеличаване на местните данъци. Причината е твърдението на общините, че са необходими допълнителни приходи, но последствията не са много ясни. Най-лесният вариант е общините да увеличат ставките за всички , без да се интересуват от директните и косвените икономически и социални ефекти от това. Другият е да се подходи избирателно с цел уеднаквяване на данъчната практика , например чрез промени на данъчните оценки на жилищата в различните райони на населените места, или чрез въвеждане на нов данъчен компонент – например такъв, който зависи от замърсяването на различните моторни превозни средства. Третият вариант, който е едновременно избирателен, но има и общ ефект за всички данъкоплатци, е  увеличаване на събираемостта на данъци , пише в анализа на  Калоян Стайков  от екипа на   . Последният подход всъщност се отнася с еднаква сила както за местните данъци и такси, така и за преките и косвените данъци, а също и за социалните и здравните осигуровки. Увеличаването на събираемостта засяга сравнителна ограничена група от физически лица и предприятия, но облекчава натиска за осигуряване на допълнителни приходи чрез увеличаване на данъците на всички останали. Освен за местните данъци, същият дебат се води от години за здравноосигурителните вноски без да се обръща внимание на възможностите за повишаване на събираемостта им. В тази връзка поискахме  данни от НАП за здравно неосигурените лица , които са част от периодично наблюдение и оценка, като обаче те трябва да се разглеждат след няколко уточнения. Първото е, че данните са към края на годината, което може да изкриви данните и в двете посоки – лица, които 11 месеца не са осигурени, внасят осигуровките през декември и отпадат от сметката, а такива, които не са плащали само през октомври, ноември и декември, са част от нея. Второто е, че изчислението е по метода на изключването – от броя на лицата, подлежащи на задължително здравно осигуряване е намален с пребиваващите в чужбина и броят на осигурените. Проблемът тук е, че НАП използва данни за лицата, подлежащи на задължително здравно осигуряване от Главна дирекция „Гражданска регистрация и административно обслужване“, според която броят им през 2017 г. е близо 8,4 млн. души. Същевременно по данни от преброяването на населението от НСИ през 2011 г. то е около 7,3 млн. души, а през 2017 г. е малко над 7 млн. души. Третото е, че липсва статистика за лицата, които емигрират или имат непостоянна заетост в страни членки на ЕС и които се осигуряват извън България. Казано накратко – предоставените данни от НАП са по-скоро ориентир, отколкото точно изследване, на чиято база могат да се предприемат мерки или да се правят политики. От предоставените данни се вижда, че  през 2017-2018 г. се наблюдава спад на здравно неосигурените лица , който се дължи в най-голяма степен на  намаляване на броя на безработните  и в значително по-малка степен на групата „Други“. Това развитие изглежда естествено на фона на прегряващия пазар на труда, глада за работна ръка и сравнително стръмното увеличение на възнагражденията. Прави обаче впечатление, че групата „Други“ представлява близо половината от всички здравно неосигурени лица, което, от една страна, я прави твърде голяма, за да се игнорира, но от друга, липсата на яснота за нейната структура прави предлагането на мерки и политики за справяне с проблема почти невъзможно. Общото заключение от представените данни е, че през последните две години размерът на повечето групи здравно неосигурени лица, за които НАП има информация, се увеличава , а това показва липса на активни мерки за намаляването им. При двете групи, в които се наблюдава намаление, трудно може да се говори за резултат от някакви действия, тъй като безработните най-вероятно намаляват заради икономическия подем, а включените в „Други“ не е ясно защо намаляват. С други думи, не изглежда като приходната агенция да полага необходимите усилия, за да увеличи събираемостта на здравни вноски.       С няколко общи допускания може да се направи ориентировъчно, но силно подценено, изчисление за пропуснатите ползи в резултат на пасивното отношение на НАП към здравно неосигурените лица. Според чл. 40, ал. 5 от Закона за здравно осигуряване лицата, които не са осигурени по трудово правоотношение или за сметка на държавния бюджет, дължат осигуровки върху половината от минималния осигурителен доход за самоосигуряващи се лица за съответната година. Според чл. 109, ал. 1 здравноосигурителните права се губят ако за последните 36 месеца не са платени три осигурителни вноски, дължими за своя сметка, и се възстановяват при заплащане на всички дължими вноски за последните 60 месеца (ал. 2). С други думи  здравно неосигурените лица могат да имат дължими вноски между 3 и 60 месеца , т.е. за разглеждания период средногодишните пропуснати ползи са в размер на между 32 млн. лв. и 634 млн. лв. Ако приемем, че веднъж платили дължимите вноски за стари периоди тези лица продължат да се осигуряват при минималния размер на изисквана вноска, то това ще носи допълнителни около 11 млн. лева месечно. Изчисленията обаче не включват лицата, които не са осигурени по трудово правоотношение, не са самоосигуряващи се лица, но са декларирали доход за съответната година, тъй като те следва да начислят вноската върху брутния си облагаем доход – вместо на половината от минималния размер на осигурителния доход за самоосигуряващите се лица. Точна оценка на допълнителните приходи, които приходната администрация може да събере при целенасочени усилия за прилагане на закона е трудна с наличните данни, но със сигурност те ще са повече от хипотезата за плащане на минимално допустимите месечни вноски, дължими от лица без доходи. Така например, справка на Министерството на финансите от миналата година сочи, че  през ноември 2018 г. е имало над 5 хиляди лица с прекъснати здравноосигурителни права, които обаче са получили доходи от наеми през 2017 г.  за около 36 млн. лева, или средно по около 600 лева на месец. Мерките за повишаване на събираемостта би следвало да имат за цел да поставят всички задължени лица пред равни изисквания, тъй като ако едни спестяват задълженията си, те автоматично се прехвърлят върху коректните платци. Такъв например беше един от основните проблеми с топлофикационните услуги в страната. Нещо повече – предоставената статистика от НАП не включва социално слаби лица, тъй като според чл. 40, ал. 2, т. 5 от Закона за здравно осигуряване те се осигуряват за сметка на държавния бюджет. С други думи, неплащането на осигуровки не е в резултат на невъзможност, а по друга причина. Липсата на действия за намаляване на здравно неосигурените лица създава два генерални проблема.  Първият вече беше споменат –  необходимост от допълнителни средства и натиск за увеличаване на здравноосигурителната вноска . Това създава проблем с разплащанията от НЗОК, тъй като системата работи на разходопокривен принцип - каквото постъпи като приходи се харчи като разходи, а касата не разполага с оборотен капитал или резерв, на който може да разчита. В резултат на това задължения на касата се прехвърлят през тримесечия и години, което води до забавени плащания към компаниите в сектора, а оттам – междуфирмена задлъжнялост. Затова и години наред болниците трупат задължения, а намаляването им през последните години се дължи в по-голяма степен на административни мерки, отколкото на коректно разплащане от страна на НЗОК. Другият голям проблем е, че се създава стимул за „източване“ на Здравната каса.  Така например едно лице не внася дължимите осигурителни вноски, но в даден момент се оказва, че има нужда от медицинска интервенция. Ако цената на интервенцията е по-голяма от вноските, които дължи – не повече от 1224 лв. през 2018 г. и 1344 през 2019 г., то ги внася и ползва услугата, ако ли не – директно заплаща цената на услугата. По този начин има хора, които се възползват от всички облаги на държавната здравноосигурителна система като си избират кога да участват в нея. По този начин всички загуби се понасят от НЗОК, а всички плюсове – от частното лице, а когато парите не стигат – от цялото общество. Идеята за повишаването на размерите на данъци, осигуровки, такси и т.н. често се повдига  защото предлага, поне привидно, лесен и бърз отговор на натиска за увеличаване на публичните разходи. Това обаче има нежелани странични ефекти – облагодетелства некоректните и наказва коректните платци, което създава допълнителните стимули последните също да станат некоректни. Подходът трябва да е точно обратният – търсене на решения, които запазват личната данъчно-осигурителна тежест , но я разпределят върху широка база, т.е. върху всички, получаващи доходи от даден вид или извършващи сходни дейности. Именно това се постига с мерките за повишаване на събираемостта. Разбира се, преди да се пристъпи към повишаване на данъците има и ред други мерки, които могат да се предприемат, като оптимизиране на разходите, намаляване на злоупотребите, осигуряване на различни приходоизточници, свиване на обхвата на услугите и т.н., но това са теми за следващи анализи.  ", "date": "2019.12.15", "title": "ИПИ: Повече пари за здраве без вдигане на осигуровката"}
{"url": "http://www.classa.bg/%D1%81%D0%B2%D1%8F%D1%82/item/403505-%D0%BA%D0%B8%D1%82%D0%B0%D0%B9-%D0%BE%D1%82%D0%BC%D0%B5%D0%BD%D1%8F-%D0%BC%D0%B8%D1%82%D0%B0%D1%82%D0%B0-%D0%B2%D1%8A%D1%80%D1%85%D1%83-%D0%BD%D1%8F%D0%BA%D0%BE%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D1%82%D0%BE%D0%BA%D0%B8", "text": "Китай отмени временно допълнителните мита върху някои американски стоки, които трябваше да влязат в сила днес, 15 декември, съобщи комисията по митата на китайския Държавния съвет. Това решение бе взето, след като САЩ и Китай в петък се споразумяха за \"първа фаза\" на търговска сделка, предадоха световните агенции, цитирани от БТА. Китай се надява, да работи съвместно със Съединените щати, на базата на равноправие и взаимен респект, за правилното уреждане на опасенията на всяка от страните и за стимулиране на стабилното развитие на американо-китайските икономически и търговски отношения, се казва в съобщението на сайта на китайското финансово министерство, разпространено от агенция Xinhua. Допълнителните мита , които Пекин суспендира днес, трябваше да бъдат от 10 и 5 процента, пояснява още китайското министерство на финансите и допълва, че страната \"продължава да премахва допълнителните мита върху автомобилите и частите, произведени в САЩ\", предаде AFP. Пекин се договори да внесе допълнителни стоки и услуги в САЩ за поне 200 млрд. долара през следващите две години над това, което е несла за 2017 г., посочва преговарящ от страната на Съединените щати по търговските въпроси.  Изявление на търговския представител на САЩ от петък посочва още, че Съединените щати ще оставят митата от 25% върху китайски стоки за 250 млрд. долара.  ", "date": "2019.12.15", "title": "Китай отменя митата върху някои американски стоки"}
{"url": "http://www.classa.bg/%D1%81%D0%B2%D1%8F%D1%82/item/403487-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D1%89%D0%B5-%D0%B7%D0%B0%D0%BF%D0%B0%D0%B7%D0%B8-%D0%B4%D0%BE%D1%81%D0%B5%D0%B3%D0%B0%D1%88%D0%BD%D0%B8%D1%82%D0%B5-%D1%81%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8,-%D1%83%D1%81%D0%BA%D0%BE%D1%80%D1%8F%D0%B2%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Първото място, което премиерът посети днес след деня на изборната победа, бе бившата „крепост“ на лейбъристите в Седжфийлд, Северна Англия, където на времето бившият премиери лидер на Лейбъристката партия Тони Блеър бе избран като депутат Британският премиер Борис Джонсън, чиято Консервативна партия спечели убедителна победа в извънредните общи избори, каза на новите депутати, че сега те са „слуги на народа“ и поздрави активистите, че са „прекроили политическата карта на Обединеното кралство“. В Лондон обаче демонстранти издигнаха лозунги против управлението на Борис Джонсън, предава БНР.  Първото място, което Борис Джонсън посети днес след деня на изборната победа, бе бивша „крепост“ на лейбъристите в Северна Англия. Джансън благодари на избирателите, че са „нарушили навиците на гласуване на поколения“, за да подкрепят консерваторите.  Думите му, изречени в Седжфийлд, където на времето бившият премиер от Лейбъристката партия Тони Блеър бе избран като депутат, със сигурност могат да се приемат като „сол в раната“ на лейбъристите, които претърпяха най-тежкото си поражение от 30-те години на миналия век.  В петък през нощта в централен Лондон имаше протести след изборната победа на Борис Джонсън. Демонстрантите издигнаха лозунги като „Не зачитайте управлението на торите!“ и „Това не е моят премиер“.  Лондонската полиция съобщи, че са били арестувани двама души – един за нападение срещу полицай и друг за нарушаване на обществения ред.  Иначе, по-малко от две седмици преди Коледа се очаква Борис Джонсън максимално да ускори плановете за излизане на Обединеното кралство от ЕС. Той смята да запази стария си кабинет, като в понеделник обяви някои малки размествания.  Депутатите ще се завърнат в Камарата на общините във вторник, а в четвъртък официално ще бъде открита новата параментарна сесия с традиционната реч на кралицата.  В петък предоговорената сделка на Борис Джонсън ще бъде върната в парламента.   \r\n  ", "date": "2019.12.15", "title": "Борис Джонсън ще запази досегашните си министри, ускорява Брекзит"}
{"url": "http://www.classa.bg/%D1%81%D0%B2%D1%8F%D1%82/item/403490-%D0%BD%D0%B5-%D1%81%D0%B0%D0%BC%D0%BE-%D0%BA%D1%80%D0%B5%D1%82%D0%B5%D0%BD%D0%B8-%D0%BA%D0%B0%D1%80%D0%B0%D1%82-%D0%B5%D1%81-%D1%8E-%D0%B2%D0%B8-%D1%82%D0%B0-suv", "text": "Напук на Грета Тунберг и петъчните екологични протести, през тази година в Германия са били продадени над 1 милион нови ес ю ви-та (SUV). Тотално побъркани ли са германците,  пита Пол-Кристиан Бриц в коментара си.       По аутобаните водачите на SUV-автомобили бързат и притискат другите участници в движението, а в препълнените центрове на големите градове блокират по няколко паркоместа. На всичкото отгоре те вредят на климата. Очевидно е, че егото им остава над интересите на всички останали. Такава поне е стереотипната представа за тези шофьори.  В същото време Германия се слави като страна на разума, на поетите и мислителите. А също се смята и за един от добрите примери в света, що се отнася до  . Та нали ние, германците, чинно събираме боклука си разделно, а едно време дори бяхме сред пионерите по отношение на  . Означава ли това, че германците имаме двоен морал? Да не би някакви самодоволни идиоти да населяват Германия? Причина за паника обаче няма - все още не. Така можем да тълкуваме резултата от проучване, проведено във Финландия, търсещо отговор на въпроса що за хора си купуват големи и мощни автомобили. В изследването, наречено „Не само задници карат мерцедес\", са били анкетирани 1 900 финландци. А е известно, че финландците, както твърдят изследователи, са много близки до германците като морал и структура на доходите им. Нагласите им са били оценени според често използвания в олипсихологията модел на петте фактора, който включва: отвореност, съвестност, поносимост, общителност, емоционална лабилност и наранимост. Не е никаква изненада, че най-вече мъже карат големи и мощни автомобили. Освен това повечето от собствениците на луксозни возила са необщителни и високомерни, нечата за социалната справедливост им е чужда, освен това те са самовлюбени и егоистични. Дотук нищо ново.   Плитките на Грета от багажника Най-зле стоят нещата с една по-особена категория водачи на големи и мощни автомобили. Това е групата на перчещите се с возилата си шофьори, които ги украсяват отзад с лепенки със сентенции против опазването на климата и провесват от багажниците на колите си плитките на  . Социалната непоносимост и протестът са се превърнали в тяхна запазена марка. Тяхното мото гласи: \"Сега повече от всякога!\". Другите резултати от прочуването обаче са много по-интересни. Например това, че много съвестни хора, които не се вписват в описаните по-горе характеристики, също често карат луксозни коли. Моля? - Да, това са хора, които много държат на дисциплината, сигурността и трудовите си постижения. Странна гледка е когато родители стоварват пред детската градина или училището своите наследници от коли, чийто преден капак стърчи доста над главата на самото дете. Ако пред такава кола внезапно изскочи дете, шофьорът трудно ще го забележи - въпреки че гледа пътя от по-високо. Но като цяло зад решението му да си купи такава кола не винаги се крие лош характер. Може би дори е точно обратното. Но как се обяснява това противоречие?     Хората, които не се вълнуват особено от темата за социалната справедливост и поносимост, по правило не се придържат към нормите (например да карат само в тяхната лента на платното), по принцип са нарцистични и по-агресивни. Съвестните хора пък имат по-силно изразено съзнание за качество, стремят се към надеждност, перфекционизъм и гонят успеха. И в двата случая мощните и луксозни автомобили от SUV-сегмента чудесно подхождат на собствената им житейска концепция. Надежда има „Ами такива са си, не можеш да ги промениш\" – бихме могли да си кажем. И това може и да е точно така при шофьорите, които по този начин изразяват своя протест. И все пак остава някаква надежда за климата и за мира в сектора на транспорта: съвестните хора могат да бъдат убедени. Например с  . Или още по-добре: с един надежден обществен транспорт. Може и да звучи наивно, но това е напълно постижимо, ако производителите и политиката се заемат сериозно с решаването на проблемите.     Хората карат такива автомобили, които са точно отражение на реалната или идеалната им представа за това какви са, или какви искат да бъдат. Това важи за хората на възраст, в която обикновено се купува автомобил. В Германия средностатистическият купувач на автомобил е на 53 години. А и ние самите можем да въздействаме върху съвестта на съвестните. В Швеция, например, все повече хора се чувстват гузни, когато пътуват със самолет, което доведе до отлив на използващите този вид транспорт. Подобна тенденция се забелязва вече и в Германия. Пробива си път вече и гузната съвест от карането на SUV-автомобили. Което може да направи този вид коли непривлекателни за съвестните хора - наистина. Защото никой отговорен и социално мислещ човек не би приел собствените му деца или внуци да тежат на съвестта му. Още повече, ако заради това другите променят мнението си за него.", "date": "2019.12.15", "title": "Не само кретени карат ес ю ви-та (SUV)"}
{"url": "http://www.classa.bg/%D1%81%D0%B2%D1%8F%D1%82/item/403488-%D0%BD%D0%B0%D0%B9-%D0%BC%D0%BE%D1%89%D0%BD%D0%B8%D1%8F%D1%82-%D0%BB%D0%B5%D0%B4%D0%BE%D1%80%D0%B0%D0%B7%D0%B1%D0%B8%D0%B2%D0%B0%D1%87-%D0%B2-%D1%81%D0%B2%D0%B5%D1%82%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D0%BC%D0%BE%D1%80%D1%81%D0%BA%D0%B8-%D0%B8%D0%B7%D0%BF%D0%B8%D1%82%D0%B0%D0%BD%D0%B8%D1%8F-%D0%B2-%D0%BF%D1%80%D0%B8%D0%B1%D0%B0%D0%BB%D1%82%D0%B8%D0%BA%D0%B0", "text": "Построен с цел да осигури успеха на Русия в Арктика, флагманът на новата линия ядрени ледоразбивачи бе пуснат на вода близо до Санкт Петербург. Плавателният съд Арктика е определен да стане най-големият и най-мощният ледоразбивач в света.   Морските изпитания ще проверят как реално корабът отговаря на неговите конструктивни характеристики, като същевременно ще се тества надеждността на неговото оборудване и системи.   Масивният ледоразбивач е построен за руската атомна агенция Росатом в Балтийската корабостроителница в Санкт Петербург. Арктика по време на първите си тестове ще използва дизелови двигатели. Планира се корабът да влезе в експлоатация догодина. Това е първият кораб от линията руските ледоразбивачи от следващо поколение Пройект 22220 с два такива кораба - Сибир и Урал, които в момента завършват строителството в Санкт Петербург. През август Росатом и пристанището подписаха нов договор, според който ще бъдат построени още два кораба. Ледоразбивачите от Пройект 22220 имат капацитет от огромните 60 мегавата. С дължина над 173 метра (568 фута) и водоизместимост 33 500 тона, те ще бъдат ненадминати сред корабите от своя клас. Най-големите ледоразбивачи, използвани в момента от Русия, имат капацитет от 54 мегавата и дължина не повече от 160 метра. Арктика и неговите колеги, всички способни да разбият лед с дебелина три метра, ще бъдат използвани за да проправят пътя на корабите, превозващи изкопаеми горива от арктически находища до потребители в Азиатско-Тихоокеанския регион. Москва модернизира своя флот от ледоразбивачи като част от основния ремонт на транспортната инфраструктура в цялата страна. Освен всичко друго, проектът има за цел да увеличи количеството товари, превозвани по Северния морски път до 80 милиона тона до 2024 г., за да стимулира развитието на Арктика и други региони в Сибир и Далечния Изток. Русия е единствената държава в света, която управлява флота от ядрени ледоразбивачи. Такива кораби са по-големи и по-мощни от ледоразбивачите с дизелови и електрически двигатели. Ядрените двигатели им позволяват да се движат самостоятелно много по-дълго, без да е необходимо да се зареждат с гориво. Руският флот ядрени ледоразбивач сега отбелязва своята 60-годишнина. През декември 1959 г. корабът Ленин стана първият ядрен ледоразбивач в света. Той служи по северното крайбрежие на Съветския съюз в продължение на почти три десетилетия, обхващайки повече от 85 000 мили, предимно през дебел лед.", "date": "2019.12.15", "title": "Най-мощният ледоразбивач в света започва морски изпитания в Прибалтика"}
{"url": "http://www.classa.bg/%D1%81%D0%B2%D1%8F%D1%82/item/403489-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B8%D0%B7%D0%BA%D0%BB%D1%8E%D1%87%D0%B8-3-%D1%80%D1%83%D1%81%D0%BA%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%BE%D1%82-%D1%81%D0%BF%D0%B8%D1%81%D1%8A%D0%BA%D0%B0-%D1%81%D1%8A%D1%81-%D1%81%D0%B0%D0%BD%D0%BA%D1%86%D0%B8%D0%B8", "text": "Министерството на финансите на САЩ изключи три руски компании от списъка си с санкции. Санкциите бяха отменени за компаниите Юником, Вертикал и ЦАО (Центр автообслуживания), според Службата за контрол на чуждестранните активи (OFAC).   Ограничителни мерки бяха наложени на 5 декември. Тогава американските служители заявиха, че трите компании са свързани с Денис Гусев, а агенцията твърдеше, че той е помогнал на хакерите да провеждат финансови операции.   Гусев, собственик на Юником и Вертикал, заяви, че няма нищо общо с Evil Corp, като добави, че санкциите може би са наложени срещу неговите компании случайно, съобщава в. \"Ведомости\".   Собственикът на ЦАО Александър Лелеков също заяви, че първоначално е приел санкциите като фалшива новина.", "date": "2019.12.15", "title": "Министерството на финансите на САЩ изключи 3 руски компании от списъка със санкции"}
{"url": "http://www.classa.bg/%D1%81%D0%B2%D1%8F%D1%82/item/403492-%D1%80%D1%83%D1%81%D0%B8%D1%8F,-%D1%81%D0%B0%D1%89-%D0%B8%D0%BB%D0%B8-%D1%82%D1%83%D1%80%D1%86%D0%B8%D1%8F-%D0%BA%D0%BE%D0%B9-%D1%89%D0%B5-%D0%BF%D0%BE%D0%B1%D0%B5%D0%B4%D0%B8-%D0%B2-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D1%82%D1%80%D0%B8%D0%BF%D0%BE%D0%BB%D0%B8", "text": "В Либия дойде денят, който може да промени бъдещето на целия Близкия Изток и Северна Африка. Маршал Халифа Хафтар обяви началото на атака срещу столицата на страната. Известно е, че Франция, Египет, Израел, Обединените арабски емирства, Гърция и САЩ са на негова страна. Русия според автора също е изключително заинтересована от победата на Хафтар. Как ще отговори Ердоган?На 12 декември главнокомандващият на либийската национална армия фелдмаршал Халифа Хафтар обяви началото на решителната битка за Триполи и призова своите бойци да се придържат към правилата за водене на бойни действия. «Днес обявяваме началото на решителната битка и настъплението към самото сърце на столицата», обяви той.     По-голямата част от експертите и анализаторите се опасяват, че действията на Хафтар и нарастващата степен на напрежение между Египет и Турция около Либия ще доведат до ескалация на въоръжения конфликт в страната. Основният въпрос е: дали Фаиз Сарадж ще потърси помощта на турския президент Реджеп Тайип Ердоган, който обеща да изпрати турски военни в Либия, за да подкрепи правителството на Националното съгласие, как Египет, основният съюзник на фелдмаршал Халиф Хафтар, заедно с ОАЕ ще реагират на това. Ще бомбирадират ли египетските ВВС турските военни кораби, ако пристигнат в пристанищата на Либия?     Ако правителството на Националното съгласие на Фаиз Сарадж, признато от международната общност, се обърне за помощ към турския лидер, то със своите действия ще предизвика гнева на страните, които подкрепят фелдмаршал Халиф Хафтар, като Египет, ОАЕ, Русия и Франция. Правителството на националното съгласие няма свои собствени въоръжени сили, поради което е принудено да разчита на  ислямистките  въоръжени групировки в Триполи и Мисурат. Въпреки международното признание, авторитетът на правителството на Сарадж сериозно пострада от успеха на военната кампания на Халифа Хафтар и създаването на новата антитурска коалиция в Източното Средиземноморие, която включва Гърция, Кипър, Египет, Израел, Йордания, Италия и Палестина. Президентът Ердоган започна да се чувства заплашен от антитурската коалиция, която включва Гърция, Египет и Израел — основните врагове на Турция. Ето защо турският лидер прие Фаиз Сарадж в Истанбул и подписа споразумение за военно сътрудничество с него и меморандум за разбирателство относно демаркацията на морските зони. Турският президент заяви, че не иска да превърне Либия в нова Сирия, но според египетския президент Абдел Фатах ас-Сиси в следващите шест месеца ще бъде намерен изход от либийската криза, намеквайки повече за военно решение, отколкото за политическо. Независимо от това, всичко подсказва, че ако се случи въоръжен конфликт между Египет и Турция в Либия, той ще бъде по-ожесточен от войната в Сирия. Либийският народ плати тежка цена в последната война, която превърна страната от просперираща държава в нестабилно образувание. Повече от половината от либийското население беше принудено да избяга от страната в Египет, Тунис и Алжир. НАТО обърна гръб на Либия, след като помогна за свалянето на режима на полковник Муамар Кадафи и позволи да дестабилизира положението в страната. На прага сме на „газова война“, която ще започне в Триполи и след това ще се разпространи във всички страни на Магриб. Новата война ще промени картата на Източното Средиземноморие и е възможно Турция да се превърне в основна мишена. Тя може да повтори съдбата на Ирак след нахлуването на Саддам Хесеин в Кувейт, ако изпълни обещанието си и прехвърли войски в Либия. Никой не вярва, че фелдмаршал Халифа Хафтар започна офанзива над Триполи без „зелената светлина“ от Египет, ОАЕ, Франция и Русия и без мълчаливо одобрение от САЩ. По-нататъшното развитие зависи от решението на турския лидер Реджеп Тайип Ердоган. Как ще постъпи той?  ", "date": "2019.12.15", "title": "Русия, САЩ или Турция: Кой ще победи в битката за Триполи?"}
{"url": "http://www.classa.bg/%D1%81%D0%B2%D1%8F%D1%82/item/403491-%D1%80%D1%83%D1%81%D0%B8%D1%8F-%D0%BD%D0%B0%D1%81%D1%82%D0%BE%D1%8F-%D0%B7%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B2-%D0%BB%D0%B8%D0%B1%D0%B8%D1%8F,-%D0%BA%D0%BE%D0%BC%D0%B0%D0%BD%D0%B4%D0%B8%D1%80-%D1%85%D0%B0%D1%84%D1%82%D0%B0%D1%80-%D0%BE%D0%B1%D1%8F%D0%B2%D0%B8-%E2%80%9E%D0%BD%D1%83%D0%BB%D0%B5%D0%B2-%D1%87%D0%B0%D1%81%E2%80%9C-%D0%B2-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D1%82%D1%80%D0%B8%D0%BF%D0%BE%D0%BB%D0%B8", "text": "Министерството на външните работи на Русия призова за диалог между враждебните групи за разрешаване на кризата в Либия, ден след като главнокомандващият на източните сили Халифа Хафтар настоя за поход към Триполи. Москва и Анкара търсят обща позиция по отношение на ситуацията в Либия, заяви заместник-министърът на външните работи на Русия Александър Грушко пред репортери. Те разбират, че проблемът трябва да бъде решен от самите либийци чрез преговори с участието на всички страни, каза той.   Хафтар, който оглавява Либийската национална армия (LNA), започна офанзива към столицата на страната през април, която спря в покрайнините й. В телевизионна реч в четвъртък той каза, че „нулевият час тиктака\" в битката за Триполи. Премиерът на либийското правителство, подкрепяно от ООН, Файез Сарадж, отхвърли заплахите на своя съперник и призова либийците да се съберат около него, предаде АП.", "date": "2019.12.15", "title": "Русия настоя за преговори в Либия, командир Хафтар обяви „нулев час“ в битката за Триполи"}
{"url": "http://www.classa.bg/%D1%81%D0%B2%D1%8F%D1%82/item/403493-%D1%81%D0%B5%D1%83%D0%BB-%D1%81%D0%B8%D0%BC%D1%83%D0%BB%D0%B8%D1%80%D0%B0-%E2%80%9E%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B2%D0%B0%D1%89-%D1%83%D0%B4%D0%B0%D1%80%E2%80%9C-%D1%81-f-35-%D0%B8-%D1%81%D0%B5-%D1%85%D0%B2%D0%B0%D0%BB%D0%B8-%D1%81%D1%8A%D1%81-%E2%80%9E%D1%81%D0%BB%D0%B0%D0%B2%D0%BD%D0%B0-%D0%BF%D0%BE%D0%B1%D0%B5%D0%B4%D0%B0%E2%80%9C-%D0%BD%D0%B0%D0%B4-%D0%BF%D1%85%D0%B5%D0%BD%D1%8F%D0%BD", "text": "ВВС на Южна Корея пусна компютърно видео, симулиращо изпреварваща атака срещу северната си съседка, използвайки високотехнологичен арсенал от оръжие, доставено от САЩ. Пропагандното видео изобразява компютърно генерирани изтребители F-35 и други самолети, нанасящи удари по севернокорейски позиции, ясно маркирани с яркочервени звезди – за да няма никаква загадка за кого е предназначено съобщението. Публикувано по-рано тази седмица, четириминутното видео започва с американския шпионски дрон Global Hawk, откриващ активности на врага, а в един момент показва севернокорейската платформа Hwasong-14 ICBM, точно преди да бъде взривена в драматична експлозия. Тогава разказвач, който говори на корейски, провъзгласява \"славата на победата е обещана при всякакви обстоятелства\", според южнокорейската телевизионна мрежа JTBC. Провокативният клип бе пуснат след последния тест на ракетен двигател в Северна Корея в края на миналата седмица, за който някои спекулираха, че може би е първата стъпка към развитието на балистична ракета с голям обсег. Макар да настоява, че оръжията му се използват само за самозащита, Пхенян непрекъснато усилва подобни изпитания, предвид пропадащите преговори със САЩ за денуклеаризация и крайния срок, определен от Северна Корея за възобновяване на бързите действия по преговорите. По-рано този месец заместник-министърът на външните работи на Северна Корея Ри Тае Сонг постави топката в полето на Вашингтон, като заяви, че сега „изцяло от САЩ зависи какъв коледен подарък ще изберат\", макар че не уточни какви „ подаръци \" страната му може да предложи. Сеул сключи сделка с Вашингтон през 2014 г. за закупуване на няколко десетки изтребители F-35A стелт в размер на 6,8 милиарда долара и в момента е на път да управлява общо 40 от самолета до 2021 г. Друга сделка бе постигната същата година за 30 дронове за наблюдение RQ-4 Global Hawk, също американско производство. Подобни продажби на оръжие се разглеждат от Пхенян като актове на враждебност, заключение, което редовните американско-южнокорейски военни маневри – винаги репетиращи широкомащабно нахлуване на Север – с нищо не разсейват това убеждение.", "date": "2019.12.15", "title": "Сеул симулира „изпреварващ удар“ с F-35 и се хвали със „славна победа“ над Пхенян"}
{"url": "http://www.classa.bg/%D1%81%D0%B2%D1%8F%D1%82/item/403495-us-%D0%B2%D0%BE%D0%B5%D0%BD%D0%B5%D0%BD-%D0%B5%D0%BA%D1%81%D0%BF%D0%B5%D1%80%D1%82-%D1%82%D0%BE%D1%82%D0%B0%D0%BB%D0%BD%D0%B0%D1%82%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B8-%D1%81%D0%B3%D1%80%D0%B5%D1%88%D0%B5%D0%BD%D0%B0%D1%82%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B4%D0%BE%D0%B2%D0%B5%D0%B4%D0%BE%D1%85%D0%B0-%D0%B4%D0%BE-%D0%BA%D1%80%D0%B0%D1%85%D0%B0-%D0%BD%D0%B0-%D1%81%D0%B0%D1%89-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD", "text": "Необходимостта от изтегляне на американските войски от афганистанска територия става още по-очевидна в светлината на неотдавнашните разкрития на американските медии, че служителите на Вашингтон от самото начало на военните действия в Афганистан са подвеждали обществеността за операцията, припомня авторът, военният експерт на «Форбс» Уилям Хартунг. \r\n Видео: Военнослужещи от САЩ са убити в Афганистан при атака на Талибаните \r\n   \r\n   «Тоталната корупция, твърде амбициозната военна стратегия, която не само не успя да победи талибаните, но ги засили, както и липсата на разбиране на базовата динамика на афганистанското общество — поради всички тези фактори, в крайна сметка САЩ се оплетоха в операция, която най-правилно се описва с думата «блато», пише експертът. \r\n           Както става ясно от неотдавна публикувания доклад от американския «Институт за подкрепа реформирането на държавните разходи», организирайки решителна кампания по свиване на своето военно присъствие в Афганистан, Вашингтон би могъл да получи стратегическо и икономическо преимущество, се казва в материала. Според доклада, подобна стъпка би позволила на САЩ да икономисат от 210 до 360 млд долара — а това не е толкова малко, отчитайки факта, че на страната не й достигат ресурси за «спешни нужди», които в рамките на последното десетилетие властите като цяло игнорират, се казва в материала. \r\n \r\n \r\n", "date": "2019.12.15", "title": "US военен експерт: Тоталната корупция и сгрешената стратегия доведоха до краха на САЩ в Афганистан"}
{"url": "http://www.classa.bg/%D1%81%D0%B2%D1%8F%D1%82/item/403494-%E2%80%9E%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BE%D1%82-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B0%D0%BD%D0%B3%D0%BB%D0%B8%D1%8F-%D0%BE%D1%82%D1%80%D0%B0%D0%B7%D1%8F%D0%B2%D0%B0%D1%82-%D0%B4%D1%80%D0%B0%D0%BC%D0%B0%D1%82%D0%B8%D1%87%D0%BD%D0%B0%D1%82%D0%B0-%D0%B8-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%B8%D1%80%D0%BB%D0%B0%D0%BD%D0%B4%D0%B8%D1%8F%E2%80%9C", "text": "Историческите резултати от изборите в Северна Ирландия, при които про-ирландските националисти изпревариха про-британските профсъюзисти, за първи път показват, че демографските данни на региона се движат в полза на обединена Ирландия, казаха анализаторите. След като републиканският Шин Фейн удържа всичките си седем места, а националистическата Социалдемократическа и Лейбъристка партия (SDLP) спечели две места - докато твърдолинейната Демократична партия (DUP) загуби две - партиите, които вярват в напредъка на каузата за ирландско единство, сега имат мнозинство. Като се има предвид, че Споразумението от Разпети петък (GFA), подписано през 1998 г., включва разпоредба за обединена Ирландия чрез референдум, националистите сега ще го направят по-належащ въпрос от всякога, каза журналистът Финиан Кънингам. Кънингам заяви, че обединителното мнозинство в Северна Ирландия винаги е било „наследство на британския колониализъм\", при което регионът е разбъркван, за да даде на британците мандат да управляват територията. Роденият в Белфаст журналист каза, че резултатите от изборите в четвъртък отразяват \"доста драматичната и историческа промяна\", но добави, че от известно време е ясно, че демографията винаги ще се движи в полза на националистите. Кънингам отбеляза, че докато британският премиер Борис Джонсън се радва на съкрушително поражение над Лейбъристите и решително ново мнозинство в парламента, нещата не изглеждат добре за него в Шотландия и Северна Ирландия, които вървят в противоположната политическа посока. И двете гласуваха против Brexit със значителни мнозинства през 2016 г. и двете нямат търпение за промяна. Сега Северна Ирландия и Шотландия неизбежно ще натискат за независимост от Лондон още по-силно. Кънингам заяви, че резултатите от изборите също намаляват шансовете за нови граждански вълнения в Северна Ирландия. С отслабването на DUP и вече с мнозинство, Джонсън ще бъде свободен да продължи с плана си по Brexit за прилагане на административна граница в Ирландско море - а не твърда граница на остров Ирландия, която можеше да предизвика националистически гняв и потенциално републиканско насилие. Сега юнионистите няма да имат избор, освен да зачитат демократичния мандат на хората от Северна Ирландия, който сочи към обединена Ирландия - нещо, което си беше „неизбежно\", като се има предвид променящата се демография. По същия начин, в Шотландия, каза той, независимостта ще се превърне в \"съществен проблем през следващите години\".", "date": "2019.12.15", "title": "„Резултатите от изборите в Англия отразяват драматичната и историческа промяна в Северна Ирландия“"}
{"url": "http://www.classa.bg/%D1%81%D0%B2%D1%8F%D1%82/item/403496-%D1%82%D1%80%D1%8A%D0%BC%D0%BF-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%BC%D0%B5-%D1%81-%D0%BA%D0%B8%D1%82%D0%B0%D0%B9-%D0%BC%D0%BD%D0%BE%D0%B3%D0%BE-%D0%B3%D0%BE%D0%BB%D1%8F%D0%BC%D0%B0-%D1%81%D0%B4%D0%B5%D0%BB%D0%BA%D0%B0-%D0%BF%D0%BE-%D1%84%D0%B0%D0%B7%D0%B0-%D0%B5%D0%B4%D0%BD%D0%BE", "text": "Съединените щати и Китай постигнаха \"много голяма\" търговска сделка, обяви президентът Доналд Тръмп. Според споразумението Китай ще увеличи своя внос на американски продукти и това може да сложи край на двегодишната търговска война.   Президентът заяви, че съгласно споразумението, Китай ще направи „масови покупки на селскостопански продукти, енергия и промишлени стоки плюс много повече\", като по-късно уточни пред репортерите, че прогнозира, че страната ще закупи за над 50 милиарда долара американски селскостопански продукти.   \"Земеделските стопани ще трябва да излязат и да купят много по-големи трактори, защото Китай ще купува толкова много американски селскостопански стоки \", заяви Тръмп. Споразумението ще увеличи вноса на Китай от САЩ с 200 милиарда долара за период от две години в сектора на селското стопанство, производството, енергетиката и услугите, според търговския представител на САЩ Робърт Лайтхайзър. Сделката включва и задължителни промени в някои нежелани търговски практики; например американските компании вече няма да бъдат подлагани на натиск да прехвърлят технологиите в Китай. По-ниските мита влизат в сила 30 дни след подписване на сделката. Въпреки това 25-процентовите налози върху китайските стоки на стойност около 250 милиарда долара ще останат в сила, а планираните 15-процентови мита за 160 милиарда долара китайски потребителски продукти няма да бъдат засегнати от сделката. Някои други съществуващи тарифи за 120 милиарда долара за китайски стоки ще бъдат върнати от 15 на 7,5 процента. Преговорите за втората фаза на сделката ще започнат незабавно, добави Тръмп. След като американският лидер обяви успешния резултат, заместник-министрите на финансите и търговията в Китай проведоха пресконференция, за да представят споразумението. Според заместник министъра на търговията Ванг Шууен, Вашингтон и Пекин успяха да постигнат консенсус относно кражбите на интелектуална собственост и фалшивите стоки, две пречки за администрацията на Тръмп по време на търговската война. И въпреки това, той предупреди, че Пекин ще засили защитата на интелектуалната собственост със собствени темпове. Пекин също ще отмени митата за стоки от САЩ, които трябва да влязат в сила в неделя. Като част от сделката, САЩ и Китай се споразумяха да засилят защитата на своите дружества, които работят на територията на другата страна, заявиха китайски представители. Азиатските пазари скочиха след това, докато американските акции достигнаха рекордни стойности в петък.", "date": "2019.12.15", "title": "Тръмп \"Договорихме с Китай много голяма сделка по фаза едно \""}
{"url": "http://www.classa.bg/%D1%81%D0%B2%D1%8F%D1%82/item/403486-%D0%B4%D0%B5%D1%81%D0%B5%D1%82%D0%B8-%D0%B4%D0%B5%D0%BD-%D0%BD%D0%B0-%D1%81%D1%82%D0%B0%D1%87%D0%BA%D0%B8-%D0%B8-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D0%B8-%D1%81%D1%80%D0%B5%D1%89%D1%83-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F", "text": "Бунтът продължава с пълна сила, въпреки че вчера президентът Еманюел Макрон определи реформата като историческа Във Франция десети ден продължават стачките и демонстрациите срещу пенсионната реформа, обявена през седмицата от правителството, предаде БНР.  Движението на влаковете в страната отново ще бъде силно нарушено в събота и неделя - повече от седмица след началото на мобилизацията срещу пенсионната реформа.  Бунтът срещу пенсионната реформа продължава с пълна сила, въпреки че вчера президентът Еманюел Макрон я определи като историческа.  Стачката упорито продължава в железопътния транспорт, трафикът за деня е силно съкратен, отново не работят девет линии на парижкото метро.  За здравеопазването днешният ден също се очертава черен - към стачката се присъединяват медици, недоволни от недостатъчните средства.  Поредният 57-ми протест на „жълтите жилетки“, планиран в Париж, също ще мине под знака на пенсионната реформа. Полицията отново е нащрек за евентуални безредици.  Вчера в Нант премиерът Едуар Филип отново заяви, че ще проведе докрай плана за универсална пенсионна система.  Стачката рискува да помрачи коледните празници на французите и вече нанесе огромни щети на икономиката.   \r\n  ", "date": "2019.12.15", "title": "Десети ден на стачки и демонстрации срещу пенсионната реформа във Франция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403477-%D0%BF%D1%80%D0%B8%D0%B3%D0%BE%D1%82%D0%B2%D0%B5%D1%82%D0%B5-%D1%81%D0%B5-%D0%BF%D0%B0%D0%BA-%D0%B4%D0%BE%D0%B9%D0%B4%D0%B5-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B0-%D0%B2%D1%80%D0%B0%D1%87%D0%BA%D0%B8%D1%82%D0%B5-%D0%B8-%D0%BD%D0%B0-%D0%BF%D1%80%D0%BE%D1%80%D0%BE%D1%86%D0%B8%D1%82%D0%B5", "text": "Отново настъпва това специално време от годината... Разбира се, не говорим за празниците, тях си ги има и си ги празнуваме. Но за друго специално годишно време говорим тук. Някъде от рождения ден на Нострадамус (14 декември) до към последния ден на годината са дните на духовни и спиритуалистични откровения за следващите 365 дни. Врачки започват да провиждат бъдещето, феномени отварят трето око, изнамират се съвсем нови и досега скрити откровения на Нострадамус, Ванга, Петър Дънов, Слава Севрюкова и Маг Сара от 221-и блок в \"Овча Купел\", които разкриват по какъв начин точно ще бъдем прецакани през следващата година, а и няколко години/десетилетия след това. Група отбрани провиденци започват турне по кабелните телевизии с разкази за нещата, които са им са се появили на сън, в картите, в кристалното кълбо или просто звездите са им го проговорили. И тези откровения обикновено са с мащаба на самото \"Откровение\" (онова от Библията) - разпад на политическата власт; орди бесни бежанци нападат Европа; нова религия, идваща от Русия, която ще разбие всички представи за духовното; начало на нова ядрена война; климатични сътресения, които ще оставят целия свят (но не и България) в хаос; всевъзможни гадни инциденти; масов бомбаж на бурканите в мазето; и не на последно място - руса жена, която ще оправи България. Това последното, колкото и опасно да звучи, е един от най-популярните мотиви заедно с идващото от Русия духовно и политическо спасение - просто интересно наблюдение. Факт е, чудовищата, зверствата, катаклизмите и войните в предсказанията за бъдещето продават много повече аудитория и кликове, отколкото разумните и базирани на факти, наука и професионален опит прогнози. Нещата са такива, каквито са. Но е забавно как всяка година, по горе долу едно и също време изскачат идентични предсказания, които така и не се случват в крайна сметка. Ако беше така, досега тази русата от няколко години да управлява и да подготвя почвата за идването на \"Преродения у нас цар Давид\", който да вземе нещата в свои ръце, да поправи всички неправди и да задоволи всички желания за справедливост по тази грешна земя, наречена България. Ама няма... Още по-забавно е как всяка година се появяват нови и нови загубени предсказания на именити пророци. Някъде там, те са чакали, за да бъдат открити в точния момент и публикувани в жълтовато издание. А пък ако се върнем още назад, назад в годините, ще видим как Нострадамус или Ванга седят с поглед, вперен в нищото и записват подробни описания какво точно ще се случи през 2012, 2013, 2014, 2015, 2016, 2017, 2018 и 2019 г. Полтъргайстите и извънземните може да се крият по цяла година, да пропускат Хелоуин и Задушница, но със сигурност ще излязат в края на годината, за да се свържат с обичайните си дружки на Земята и да им кажат какво се говори в Отвъдния свят и/или из Космоса за това какво точно смятат да направят политическите дейци у нас. Но не си мислете, че намекваме, че група хора и медии се опитват да привлекат някакво внимание, измисляйки си всевъзможни глупости и дивотии за бъдещето. Напълно възможно е пък точно от средата до края на декември да се събуждат някакви космически сили, за които никой да няма обяснение или доказателства, и да дават някакви... интересни послания. Никой не може да каже със 100% сигурност. Точно така, както може и България да спечели Евро 2020 догодина. Има шанс...", "date": "2019.12.15", "title": "Пригответе се - пак дойде времето на врачките и на пророците"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/403478-%D0%B8%D0%BF%D0%B8-%D0%BF%D0%BE%D0%B3%D0%BB%D0%B5%D0%B4-%D0%BA%D1%8A%D0%BC-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D0%BF%D0%B5%D1%82-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D0%BD%D0%B0-%D1%82%D1%80%D1%83%D0%B4-%D0%B2-%D1%81%D0%BE%D1%84%D0%B8%D1%8F", "text": "В хода на сътрудничеството между   и Столичната общинска агенция за приватизация и инвестиции, ИПИ изготви анализ на динамиката на пазара на труда в София през последните пет години с прогноза за следващите пет. Представяме кратко резюме на анализа, а  . София е шампионът по развитие на трудовия пазар последните пет години – столицата беше сред най-бързо възстановилите се след икономическата криза общини, и продължава да създава много нова заетост дори и на фона на забавянето в много части на страната. В това представяне разглеждаме едновременно отделните индикатори, включени в по-широкия анализ, както и прогнозите за бъдещото им развитие, пише в анализа на Адриан Николов от екипа на Института за пазарна икономика. Във фокуса на анализа, очаквано, е заетостта в столицата и нейните различни измерения, като се разглеждат данни за тримесечната динамика. В различните тримесечия на 2018 г. заетостта в София се приближава до максималните си възможни стойности, надхвърляйки 75% в някои от тях. По тази причина, дори и оптимистичната прогноза  за развитието на заетостта (Графика 1) не предполага общия брой на заетите в столицата да надхвърли 750 хиляди души, а песимистичният, основан на икономически проблеми следващите години прогнозира чувствително свиване, почти до следкризисните нива.     Интересна е образователната структура на заетите в София, тъй като за разлика от повечето области, където преобладават заетите със средно образование, от 2014 г. насам в столицата висшистите са мнозинство. През 2017/18 г. пък се наблюдава ръст дори и в групата на заетите с основно и по-ниско образование, което донякъде може да се обясни с изчерпването на по-квалифицираните кадри, което притискана бизнеса адаптира критериите си за наемане. Допълнителен фактор е иръстът на строителството след 2015 г.  - един от секторите, които  традиционно наемат висок дял хора с по-ниско образование. Възрастовата структура на заетите в столицата също се променя –в периода между 2013 и 2018 г. основният ръст на заетостта е съсредоточен във възрастовите групи между 50-54 и 60-64 години, по-малко при 25-29 и 35-39 годишните. Прогнозата на ИПИ (графика 2) сочи значителен ръст на заетите сред най-възрастните, а спад само при най-младите.     В структурата на заетостта по икономически дейности само търговията и здравеопазването губят заети в София през последните години, но въпреки това търговският сектор остава с най-много заети – почти 140 хиляди души към края на 2018 г. На второ място обаче са информационните и комуникационните технологии, а те, заедно с аутсорсинга на бизнес процеси и услуги добавят най-много нови работни места последните години. По-чувствителен ръст се наблюдава и при някои от по-малките дейности – финансовите и застрахователни, както и при операциите с недвижими имоти. Прогнозата не предполага значително изменение на профила на заетите през следващите няколко години (графика 3), но чувствително увеличение на броя на заетите както в ИКТ и в аутсорсинга и индустрията.     София е неизменно областта с най-високите възнаграждения. Наблюдават се обаче значителни различия в заплащането между отделните икономически дейности.Няколко дейности водят чувствително пред останалите – ИКТ, държавното управление и аутсорсинга,  а дори през 2018 г. земеделието, хотелите и ресторантите не са достигнали средно брутно месечно възнаграждение от 1000 лева,в известна степен и вследствие от все още значителния сив сектор. Според прогнозата на ИПИ,  (Графика 4) до края на 2023 г. средната заплата в столицата ще достигне много било до 2 хиляди лева, и почти два пъти по толкова за водещия сектор. Двата отрасла, в които се отчитат експортно-ориентираните аутсорсинг компании пък ще задмине държавното управление, а единствено в туризма заплатите ще останат под 1000 лева.     Постепенното изчерпване на свободния трудов ресурс в столицата личи доста ясно от динамиката и състоянието на безработицата. Към края на 2018 г., броят на безработните лица е намалял до едва 13 хиляди, а безработни висшисти почти няма. Изменение има и във възрастовата структура на безработните, като делът на лицата под 44 години намалява. Ако столицата ще разширява значително заетостта си в близко бъдеще, то няма да е за сметка на настоящите безработни, а чрез привличане на работници от други области или активиране на хора, които в момента са извън работната сила. Анализът на работната сила на София взема предвид и измененията на структурата на образованието в града. Въпреки че дори и през 2018 г. „Бизнес и администрация“ остава най-широко застъпеното направление (Графика 5), все по-голям интерес има към информатиката и техническите специалности, което от своя страна означава, че студентите постепенно се адаптират към условията на пазара на труда. Увеличава се интересът и към професионалното училищно образование в областта на високите технологии.   Въпреки негативните демографски тенденции и застаряването на населението, прегледът на настоящата и очакваната динамика на трудовия пазар на София дават поводи за умерен оптимизъм. Липсата на квалифицирани свободни кадри, както и несъответствията в уменията остават сред важните предизвикателства, които трябва да бъдат преодолени, но изглежда че столичната икономика се адаптира към новите условия относително успешно, като същевременно успява да поддържа значителен ръст на доходите и стандарта на живот на наетите лица.", "date": "2019.12.15", "title": "ИПИ: Поглед към следващите пет години на пазара на труд в София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403479-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8%D1%8F%D1%82-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%BD%D0%B0-%D1%85%D0%B0%D0%BB%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D1%8F-%D0%BE%D0%B1%D0%BB%D0%B8%D0%BA%D0%B0-%D0%B8%D0%BC-%D0%BE%D1%82%D0%B2%D1%8A%D1%82%D1%80%D0%B5", "text": "Една от емблематичните сгради в центъра на София – Централните хали, ще промени облика си отвътре през следващата година. Това съобщиха представители на собственика на сградата, израелската компания „Ащром“на събитие снощи. Целта на преустройството е да бъде разнообразен миксът от наематели, предвижда се също промяна в цветовете и осветлението на сградата. Очаква се то да започне през март и да продължи около два месеца, като през това време Халите ще бъдат затворени за посетители, каза Стефан Косев, управляващ партньор в компанията Regent’s, която управлява обекта. Предвидено е след обновяването там да има постоянен фермерски пазар, заведения за хранене и споделено пространство с маси, както и щандове на производители на храни, книжарница, бръснарница и дори студио за татуировки. Вече се водят преговори с десет ресторанта, които трябва да отворят свои малки пространства в Халите. Интерес има от вериги като Memento, Bodega, Casa Vino, съобщи Еял Тахор, който отговаря за дизайна и микса от наематели на Халите. Неговите очаквания са инвестицията на „Ащром“ в обновяването на търговския комплекс да възлезе на около 1 млн. евро, без да се включват средствата, които всеки от новите наематели ще трябва да вложат в устройството на пространството си в сградата.     Според собствениците в момента потенциалът на Халите не е развит напълно и те остават встрани от интереса на посетители, на които би се харесало да открият под един покрив разнообразни възможности за пазаруване и прекарване на свободното време. Обновеният вид и микс от наематели на Халите ще предполага и ново работно време на обекта – от 10 до 24 ч. В момента сградата затваря врати за посетители около 20 ч. Халите се намират на бул. „Мария Луиза“ до пресечката с ул. „Екзарх Йосиф“. Строителството на сградата започва през 1909 г. и тя е издържана в стил неовизантика. Проектът е на архитект Наум Торбов. Заради величествената им архитектура през 1955 г. Халите получават статут на паметник на културата от национално значение. През 1988 г. търговският комплекс е затворен за реконструкция и е открит отново през 2000 г. от тогавашния кмет на София Стефан Софиянски. До 2010 г. Централните хали са собственост на кипърската „Ащром Лимитед“ с дял от 75% и Столична община с 25%, след което общината прекратява акционерното си участие в съвместното дружество в замяна на градинката до Руската църква. Заради сделката за Халите бившият столичен кмет Стефан Софиянски дълго време беше подсъдим, но в крайна сметка беше оправдан от Софийския градски съд през 2006 г.  Сред другите големи инвестиции на „Ащром“ в България са строителството на сградата на британското посолство и офис на Делегацията на Европейската комисия в България на ул. \"Московска\" и на Mall of Sofia на бул. \"Александър Стамболийски\".   ", "date": "2019.12.15", "title": "Израелският собственик на Халите променя облика им отвътре"}
{"url": "http://www.classa.bg/%D1%81%D0%B2%D1%8F%D1%82/item/403480-%D0%BE%D1%89%D0%B5-%D0%B4%D0%B5%D1%86%D0%B0,-%D0%BD%D0%BE-%D0%B6%D0%B5%D0%BD%D0%B5%D0%BD%D0%B8-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%B4%D0%B5%D1%82%D1%81%D0%BA%D0%B8-%D0%B1%D1%80%D0%B0%D0%BA%D0%BE%D0%B2%D0%B5-%D1%81-%D0%B1%D1%8A%D0%BB%D0%B3%D0%B0%D1%80%D1%87%D0%B5%D1%82%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Браковете с непълнолетни са забранени в Германия, но ги има. Почти половината от регистрираните в Германия случаи на женени деца са с българчета, пишат германските издания.       Общо 162 случая на   е имало към края на октомври 2019 година в Германия. Най-много от тях - 70 на брой - са с български граждани. Другите известни случаи са с деца от Сирия (25), Румъния (15), Гърция (11) и други. Това става ясно от справка, предоставена от германското правителство след запитване от парламентарната група на партия \"Алтернатива за Германия\", съобщават германските медии.    Потърпевшите са основно момичета През 2016 г. броят на женените непълнолетни в Германия е бил около 1 400. От юли 2017 година  , припомня “Дойчландфунк”. В закона ясно се посочва, че допустимата възраст за сключване на брак е 18 години. Въпреки това съществуват някои изключения. Едно от тях се отнася за непълнолетни лица с навършени 16 или 17 години, сключили брак съгласно чуждестранно законодателство. Такива бракове не се анулират насилствено от държавата, ако това възникнат тежки последици за момчето или момичето.  Същевременно обаче правителството не разполага с информация за това колко регистрирани   са били проверени по съдебен ред и колко от тях са били отменени. Агенция ДПА съобщава, че към момента към германските власти са отправени общо 97 молби за анулиране на бракове с непълнолетни, като 10 такива брака вече са били разтрогнати.  Властите обаче не могат да кажат колко точно женени деца живеят в страната, тъй като лица под 16 години не могат да бъдат регистрирани като сключили брак. В регистрите не фигурират и случаите, при които бракът е бил сключен в условията на непълнолетие, но междувременно лицето е навършило 18 години.  Критики срещу германския закон Включително заради това действията на германското правителство понякога са остро критикувани. “Задачата на този закон е да се бори срещу детските бракове в Германия. В действителност обаче той е неефективен и не позволява да се води точна статистика”, казва депутатът от “Алтернатива за Германия” Рене Спрингер, според когото проблемът просто се игнорира - в ущърб на засегнатите деца.  Такова е и мнението на повечето експерти, които считат мярката за недообмислена и не в полза на децата, посочва по същата тема “Берлинер моргенпост”. Изданието цитира професора по право Томас Пфайфер, според когото анулирането на браковете, наред с редица други неща, пренебрегва въпроса за положението на децата, родени от такива бракове. Освен това Женевската конвенция за бежанците задължава Германия да признава браковете, сключени в родината на съпружеската двойка. Също и от организацията „Спасете децата“ критикуват практиката за анулиране на бракове, тъй като тя е в нарушение на Конвенцията за правата на децата, и пледират за индивидуален подход при всеки отделен случай.", "date": "2019.12.15", "title": "Още деца, но женени: най-много детски бракове с българчета в Германия"}
{"url": "http://www.classa.bg/%D1%81%D0%B2%D1%8F%D1%82/item/403481-%D1%81%D0%B0%D1%89-%D1%80%D0%B5%D1%88%D0%B8%D1%85%D0%B0-%D0%B4%D0%B0-%D0%B7%D0%B0%D0%B4%D0%B5%D0%B9%D1%81%D1%82%D0%B2%D0%B0%D1%82-%D0%B0%D1%80%D0%BA%D1%82%D0%B8%D1%87%D0%B5%D1%81%D0%BA%D0%B8%D1%8F-%D1%81%D1%8A%D0%B2%D0%B5%D1%82,-%D0%B7%D0%B0-%D0%B4%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B0%D1%82-%D0%B4%D0%B5%D0%B9%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F", "text": "Съединените щати възнамеряват да използват Арктическия съвет за ограничаване на икономическите и военни дейности на Руската федерация в Арктика, за които предлагат да се обсъждат въпроси, свързани с околната среда и ядрената безопасност, в ущърб на интересите на Русия. По предложение на САЩ, по време на заседанието на работната група на Арктическия съвет за предотвратяване, готовност и ликвидиране на извънредни ситуации, проведено на 4 декември 2019 г. в Рейкявик (Исландия), беше решено да се сформира експертна група по радиацията. Основната цел на тази група ще бъде мониторинга на ядрените съоръжения в Арктика на територията на Руската федерация. По-специално, ядрените ледоразбивачи, подводници и безпилотни подводници, оборудвани с ядрени двигатели, надводни кораби и плаващи атомни електроцентрали. За да се засили ролята на експертната група на Арктическия съвет по радиацията като участник в неговите заседания, се планира да се поканят представители на Международната агенция за атомна енергия (МААЕ). Дейностите на тази група ще бъдат използвани за критика на Руската федерация в областта на ядрената безопасност и нейната система за стратегическо възпиране от атаки от потенциални противници.    ", "date": "2019.12.15", "title": "САЩ решиха да задействат Арктическия съвет, за да ограничат дейността на Русия"}
{"url": "http://www.classa.bg/%D1%81%D0%B2%D1%8F%D1%82/item/403482-%E2%80%9C%D0%B1%D0%BB%D1%83%D0%BC%D0%B1%D0%B5%D1%80%D0%B3%E2%80%9D-%D1%81%D1%8A%D0%BE%D0%B1%D1%89%D0%B0%D0%B2%D0%B0-%D0%B7%D0%B0-%D0%BF%D1%80%D0%BE%D0%B3%D1%80%D0%B5%D1%81%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8", "text": "На търговските преговори между САЩ и Китай страните постигнаха предварителни споразумения относно условията за сключване на търговска сделка, съобщи “Блумберг” . Сега постигнатите споразумения трябва да бъдат съгласувани с президента на САЩ Доналд Тръмп, за което той скоро ще се срещне с американските преговарящи. Преди това Тръмп писа в “Туитър”, че страните са близо до сключване на сделка. Според The Wall Street Journal американската страна се е съгласила да намали наполовина митата върху китайски стоки, доставени в САЩ в размер на 360 милиарда долара годишно. Освен това администрацията на САЩ е готова да изостави плановете за следващото увеличение на митата, което е предвидено за 15 декември. От своя страна от Китай ще се изисква да закупи големи количества храни и други стоки, произведени в САЩ, както и да предприеме мерки за защита на правата на американската интелектуална собственост. Освен това се очаква Китай да предостави на американския бизнес по-голям достъп до сектора на финансовите услуги в страната. Ако китайците не спазват тези изисквания, САЩ ще върнат митата на предишното ниво и на 15 декември ще въведат нови. Както бе съобщено по-рано, на 2 декември търговските преговори бяха прекратени поради приемането на Закона за демокрацията и правата на човека в Хонконг в САЩ. В отговор Китай наложи санкции срещу някои неправителствени организации в САЩ.  ", "date": "2019.12.15", "title": "“Блумберг” съобщава за прогреса на американско-китайските търговски преговори"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403483-%D0%B8htepecho-h%D0%B8-e-%D0%B7a-kakbo-%D0%B8mame-mbp,-kat,-to%D0%BB-%CF%80o%D0%BB%D0%B8%D1%86%D0%B8%D1%8F-%D0%B8-%D0%B4a%D0%B8", "text": "Жepтвитe нa ĸaтacтpoфи oт нaчaлoтo нa гoдинaтa дoceгa ca c 9 пoвeчe в cpaвнeниe cъc cъщия пepиoд нa минaлaтa гoдинa. Toвa cъoбщиxa oт pъĸoвoдcтвoтo нa MBP нa cпeциaлeн бpифинг в Haциoнaлния ĸoopдинaциoнeн цeнтъp зa бeзoпacнo движeниe пo пътищaтa, ĸoйтo paбoти oт 2 мeceцa. Kaтacтpoфитe ca c 14 пoвeчe, a paнeнитe – c 42. „MBP мoжe дa въздeйcтвa чpeз ĸoнтpoл и глoби, нo aĸo вceĸи нe ocъзнae cвoятa oтгoвopнocт нa пътя и нe пocтигнeм пpoмянa нa cтepeoтипитe нa пoвeдeниe нa шoфьopи и пeшexoдци, нямa ca ce cпpaвим c пpoблeмитe нa пътя\", ĸaзa вътpeшният миниcтъp Mлaдeн Mapинoв. „6413 ca oбщo ĸaтacтpoфитe пo пътищaтa y нac тaзи гoдинa. Дo мoмeнтa зaгинaлитe ca 594, a paнeнитe 8100″, cъoбщи глaвният ceĸpeтap нa MBP Ивaйлo Ивaнoв. Цeлтa e дa имa диpeĸтнa и бъpзa вpъзĸa мeждy вcичĸи инcтитyции, oтгoвopни зa бeзoпacнocттa нa пътя. „Oт нaчaлoтo нa гoдинaтa ca зaгинaли 594 дyши, a ca paнeни 8100 гpaждaни\", cъoбщи oт cвoя cтpaнa глaвният ceĸpeтap нa MBP Ивaйлo Ивaнoв. Πo paзпopeждaнe нa глaвния ceĸpeтap нa MBP глaвeн ĸoмиcap Ивaйлo Ивaнoв тaзи вeчep зaпoчвa oпepaция нa MBP пo пътнaтa бeзoпacнocт в цялaтa cтpaнa. Bътpeшният миниcтъp Mлaдeн Mapинoв cъoбщи, чe в чeтвъpтъĸ и пeтъĸ e ĸoнcтaтиpaнo ycлoжнявaнe нa пътнaтa oбcтaнoвĸa и възxoдящa тeндeнция нa инцидeнти. Toвa e нaлoжилo дoпълнитeлнo дa бъдaт взeти мepĸи – вĸлючвaнe нa пoлицeйcĸи eĸипи oт пoчивaщитe cмeни. Πo пpaзницитe тpaдициoннo cъщo щe имa зacилeнo пoлицeйcĸo пpиcъcтвиe пo пътищaтa. „Oĸoлo 30 млн.лв. ca cъбpaнитe дo мoмeнтa глoби oт нapyшeния\", cъoбщи миниcтъp Mapинoв. „Идeятa зa Haциoнaлния ĸoopдинaциoнeн цeнтъp e нa eднo мяcтo дa paбoтят инcтитyциитe, ĸoитo имaт oтнoшeниe ĸъм ĸoнтpoлa пo пътищaтa и дeйнocтитe, cвъpзaни c пътнaтa бeзoпacнocт, oбяcни пpи пpeдcтaвянeтo вътpeшният миниcтъp. B нeгo cъвмecтявaт ycилиятa cи MBP, AΠИ, пoжapнaтa cлyжбa, ДAИ. Идeятa e дa ce пoлyчaвa бъpзa инфopмaция, зa дa ce нaмaлят щeтитe\", пocoчи Mapинoв. Ocвeн тoвa цeнтъpът имa дocтъп и дo вcичĸи пyнĸтoвe, ĸoитo извъpшвaт гoдишни пpeглeди нa лeĸи и тeжĸoтoвapни aвтoмoбили, cлeди ce ĸъдe ce пpoвeждaт peмoнтни paбoти. Цeнтъpът e oтвopeн ĸaĸтo зa гpaждaнитe, тaĸa и зa мeдиитe. „B мoмeнтa, в ĸoйтo ce пoлyчи cигнaл нa тeл.112, тoй пocтъпвa вeднaгa в ĸoopдинaциoннoтo звeнo\", инфopмиpa Mлaдeн Mapинoв.", "date": "2019.12.15", "title": "ИHTEPECHO HИ E ЗA KAKBO ИMAME MBP, KAT, TOЛ ΠOЛИЦИЯ И ДAИ..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403484-%D0%BF%D1%80%D0%BE%D1%84-%D1%81%D1%82%D0%BE%D1%8F%D0%BD-%D0%B4%D0%B5%D0%BD%D1%87%D0%B5%D0%B2-%D0%BA%D1%8A%D0%BC-%D1%81%D0%B2%D0%BE%D0%B9-%D0%BA%D0%BE%D0%BB%D0%B5%D0%B3%D0%B0-%D0%BE%D1%82-%D1%81-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B3%D0%BE%D0%B2%D0%BE%D1%80%D0%B8-%D0%B1%D0%B0%D0%B2%D0%BD%D0%BE-%D0%BD%D0%B0-%D0%B5%D0%B7%D0%B8%D0%BA%D0%B0-%D0%BD%D0%B0-%D0%B1%D1%80%D0%B0%D1%82%D1%8F%D1%82%D0%B0-%D0%BA%D0%B8%D1%80%D0%B8%D0%BB-%D0%B8-%D0%BC%D0%B5%D1%82%D0%BE%D0%B4%D0%B8%D0%B9", "text": "Проф. Денчев е убеден, че македонски език не съществува, че това е диалект на българския език и, без да се влагат каквито и да е политически окраски, за него няма съмнение, че езикът на който говорят нашите западни съседи в С. Македония, е български Бившият ректор на УниБИТ проф. Стоян Денчев извадил част от администрацията на парламента от конфузна ситуация с т.нар. македонски език. Това се случило в петък по време на кръгла маса на тема „Западните Балкани – ясна пътна карта за бъдещето“, организирана от Европейския икономически и социален съвет (ЕИСС). В дебата участвали българският еврокомисар Мария Габриел, зам.-председателят на Народното събрание Кристиян Вигенин, шефът на външната комисия в Народното събрание Джема Грозданова и нейния заместник Драгомир Стойнев, както и много чуждестранни гости, сред които и представители на Северна Македония.  Предварително обявените езици на форума били български английски и френски. Присъстващият бивш македонски премиер Владо Бучковски говорил на перфектен английски език. По време на втория панел на форума обаче шефът на северномакедонските синдикати Даро Димовски започнал да говори на т.нар. македонски език. Това предизвикало суматоха, защото отсътвал превод, разказаха участници в дискусията. По принцип, когато имаме гости от С. Македония не се прави превод по време на разговорите. Конфузът в случая дошъл от факта, че преводачите трябвало да превеждат от т.нар. македонски език, какъвто ние не признаваме, на френски и английски. И понеже това не влизало в техните задължения, преводачите млъкнали, а в залата настанало учдване от липсвашия в слушалките превод.  Настъпила суматоха, която можела да провали инициативата, а и да създаде напрежение сред гостите от С. Македония. Тогава проф. Денчев проявил самоинициатива. Обърнал се към северномакедонския представител Димовски с репликата: „Как се казваш и каква ти е длъжността, друже?“. След като получил отговора му, проф. Денчев му предложил: \"Говори бавно на езика на братята Кирил и Методий\". Димовски започнал бавно да говори, а проф. Денчев влязал в ролята на симултантен преводач на английски за другите участници в панела. Колегите на проф. Денчев били приятно впечатлени от езиковите му уменията. Пред  проф. Денчев разказа, че неговият род са пришълци от Македония, независимо, че баща му е роден в. Воден, което е на турската граница. И въпреки това той е убеден, че македонски език не съществува, че това е диалект на българския език и, без да се влагат каквито и да е политически окраски, за него няма съмнение, че езикът на който говорят нашите западни съседи в С. Македония, е български. Когато с неговия приятел Владо Бучковски общуват неформално, професор Денчев е предложил да говорят на езика на Кирил и Методий. „И чудесно се разбираме”, подчертава нашият учен. Според проф. Денчев тази формулировка „езика на Кирил и Методий” е възможният изход от кризата с езиковия спор между двете страни    ", "date": "2019.12.15", "title": "Проф. Стоян Денчев към свой колега от С. Македония: Говори бавно на езика на братята Кирил и Методий"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/403485-%D1%81%D0%B8%D0%BC%D0%B5%D0%BE%D0%BD-%D0%BD%D0%B8%D0%BA%D0%BE%D0%BB%D0%BE%D0%B2-%E2%80%9E%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%B0-%D0%BB%D0%B8-%D0%BD%D0%B8-%D0%B5-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0%E2%80%9D-%D0%B5-%D0%B8%D0%B7%D0%BB%D0%B8%D1%88%D0%B5%D0%BD-%D0%B2%D1%8A%D0%BF%D1%80%D0%BE%D1%81", "text": "Грешката да се откажем като морска страна от подводния си флот трябва рано или късно да се поправи. Немаловажен е фактът, че все още разполагаме с кадри, които с годините безвъзвратно ще загубим и всяко възстановяване ще бъде все по–скъпо След срещата си с генералния секретар на НАТО Йенс Столтенберг българският премиер Бойко Борисов съобщи, че можем да закупим подводница, която Норвегия сваля от въоръжение.  Това събуди някои надежди в българските подводничари, но и много песимистични коментари в социалните медии  заради това, че е „втора ръка”, че била „скрап” и др. подобни. Премиерът обаче не беше подготвен от съветниците си по въпроса.  Първо, споменавайки за единствената българска подводница, станала музей, той забрави да припомни, че  причините да изоставим подводния си флот бяха съветите на американските ни партньори.  Според тях такъв не ни бил нужен. Абсолютно нелогичен аргумент за всяка приморска страна, защото подводницата не е само въоръжение, а и средство за контрол, влияние и възпиране. Когато поставих въпроса на секретаря по въоръжените сили при президента по това време, отговорът му съвпадаше с този на САЩ: била твърде скъпа подръжката. Години по–късно обаче румънците направиха предложение за възобновяване на своя подводен флот.  Изглежда за българските политици е предизвикателство да разсъждават, с каква цел се дават такива съвети,  защо нарязахме прекрасни оръжия, защо трябваше да изведем танковата бригада от София, защо Вашингтон се скара на Скопие, че е приело подарените от България танкове  и те бяха продадени или нарязани и още ред други неща, случили се през последните десетилетия.  Второ, подводницата, за която говори премиерът Борисов, не е нито единствена, нито е норвежка.  Става дума за 6 германски подводници клас 210, които носят норвежкото наименование „ULA”, но са произведени в Германия в периода 1987 –1992 г. по договор от 1982 г., подписан между двете страни. Поводът за смяната на тези 6 подводници е германо–норвежкият проект, на базата на който се създаде смесена фирма с участието на „Тисен–Круп”, „Атлас Електроник” и „Конгсберг” за построяването на нови подводници клас 212 CD. На въоръжение в Германия днес са клас 212 А.  По своите характеристики подводниците от клас 210 /ULA/ се числяха към най–тихите и високоманеврени тогава подводници, идеални за използване в крайбрежни води , ефективни и изгодни във финансово–ценово отношение. Те са с дължина 59 м, скорост 20 км/час и 43 км/час, дълбочина на потапяне 200 м., с 8 торпедни тръби. Цената им тогава беше 84,6 млн долара. Подводниците от клас 212А, които са на въоръжение днес в Германия, са с дължина 56 м, скорост 22 км/час и 37 км/час, дълбочина на потапяне под 400 м, въоръжение 6 х 533 мм торпеда./  Ако сравним жизнения им цикъл, тоест периодите, в които се подменят подводниците с нов клас,  ще установим, че той е средно межу 30 и 32 години. В случая следователно имаме 6 подводници, произведени както следва: 1 през 1988, 1 през 1989, 2 през 1990 и 2 през 1991 г. Въпросът е, коя от тези 6 подводници ни се предлага?  Важно е да се отбележи, че старите подводници от клас 210 на въоръжение в Норвегия са преминали основен технически преглед и модернизация в периода 2006–2008 г.  Тоест, при закупуването им би трябвало да се договори и привеждането им в съответната техническа изправност,  така както при договарянето на бойни самолети „втора ръка” се посочваше съответната сума за такава цел. Това ще определи и остатъчния им жизнен цикъл. При самолетите той беше 15 години. При това тряба да се държи сметка и за въоръжението, защото белгийските фрегати например ни бяха предадени с ракети, чийто срок изтичаше и трябваше или да се изстрелят при учение или да се заменят с новозакупени.  Във връзка с възникналите спорове в социалните медии по тази новина от премиера Борисов, би трябвало да се вземе под внимание следното:  Грешката да се откажем като морска страна от подводния си флот трябва рано или късно да се поправи.  Немаловажен е фактът, че все още разполагаме с кадри, които с годините безвъзвратно ще загубим и всяко възстановяване ще бъде все по–скъпо.  По третия спорен въпрос, трябва ли ни старо въоръжение и точно в този момент на бюджетен недостиг, отговорът е много прост:  Дано Стратегическият преглед на отбраната предложи изводи, които управляващите да следват стриктно  в бъдеще в името на националните, а не на други интереси и партийни пристрастия. А в \"Програма 2032\" и в „План за развитие на въоръжените сили 2026“ да залегне проект за втора и трета подводница, които да бъдат вече новопроизведени и със съвременно оборудване и въоръжение.  Разбира се, не можем да си позволим да повторим грешката с процедурата по закупуването на самолетите F-16  заради чужди геополитически съображения и с възможности за използване само на 2 летища в България, когато имахме шанса да придобием други самолети, които щяха да ни излязат почти безплатно, като се имаше предвид, че офсетът бе 105% и при евенуатлни бойни действия да бъдат разсъсредоточавани в цялата страна.  Но още по–лошото е, че няма индикации да сме преодолели нагласите за неспазване на процедурите  по съответните проекти, защото и по някои следващи такива, въпреки че са в ход и са известни междинните резултати, се лансират предложения дори за включване на нов кандидат, например за новата бойна бронирана машина на пехотата. Поведение, което ерозира силно имиджа ни на търговски партньор на международната сцена.  В коментара си след срещата с генералния секретар на НАТО Йенс Столтенберг премиерът Борисов засегна и друг въпрос, който има връзка с гаранциите за сигурност и способностите на национално ниво.  Той е прав, когато напомня, че НАТО е гарант за сигурността, но подминава тенденциите,  намерили отражение и на последната среща на НАТО на 03/04 декември в Лондон.  НАТО отхвърли основателните оплаквания на Гърция от безпрецедентното преначертаване на морското пространство от Турция в близост до остров Крит дни  преди срещата в Лондон с неприемливия аргумент, че това било предмет на двустранни отношения. А продължават заплахите и с турски военни кораби край Кипър за „гарантиране” незаконните турски сондажни дейности край новото газонаходище. Да не говорми за заплахите преди година, че турски бойни самолети отново щели да летят над Атина.  Българският премиер зае официалната позиция на НАТО, дори отиде по–далеч, изтъквайки тези дни положителната роля на Турция,  а Гърция със сигурност не е погледнала с добро око на такова българско позициониране. В тази връзка е добре вместо да дразним съседите, да си припомним член 3–ти от Вашингтонския договор за необходимостта всяка страна–член на НАТО да изгради първо способности за самостоятелна отбрана и да фокусираме дългосрочните си усилия и в тази насока и то в перспектива, а не с хоризонт до края на мандата на днешните ни политици.    Симеон Николов   ", "date": "2019.12.15", "title": "Симеон Николов: „Необходима ли ни е подводница?” е излишен въпрос"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403467-%D0%B6%D0%B5%D0%BD%D0%B8%D1%82%D0%B5-%D0%B4%D0%B0-%D0%B1%D1%8F%D0%B3%D0%B0%D1%82-%D0%B4%D0%B0%D0%BB%D0%B5%D1%87-%D0%BE%D1%82-%D0%BC%D1%8A%D0%B6%D0%B5%D1%82%D0%B5,-%D0%BA%D0%BE%D0%B8%D1%82%D0%BE", "text": "Името наистина определя човека. Мнозина казват дори, че то може да предначертае съдбата му.   Александър  Александър е противоречив и сложен човек. Трудно му е да спазва общоприетите ценности и правила. Лесно изгражда кариера и осъществява най-амбициозните си планове, като по този начин изтласква семейството на заден план.    В търсене на своите идеали той може да бъде женен няколко пъти. Често Александър се пренася в миналото, припомняйки си пропуснатите възможности и предимства.   Владимир  Комуникацията със собственика на това име сама по себе си е сложен процес. Владимир е много затворена и егоцентрична личност, която мисли само себе си.  Притежателят на това име е уязвим, което му позволява да бъде обиден лесно и дълго време да избягва този, които го е „наранил“. Избраните, които Владимир прави, са изключително трудни да се разберат от околните, тъй като са взети от силно нарцистичен и самонадеян човек, за когото семейството и семейният уют изобщо не са приоритет.   Иван  Иван е бизнесмен! Той знае как да печели пари. Той прави пари буквално от въздуха, така че почти не му остава време за семейството си.  Иван има различни ценности и приоритети. Изключително трудно е някоя жена да се ожени за собственика на това име, тъй като тези мъже се опитват да избегнат брака всячески.", "date": "2019.12.15", "title": "Жените да бягат далеч от мъжете, които..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403468-%D0%BA%D0%B0%D0%BA%D0%B2%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D1%8A%D1%81-%D1%81%D0%B5%D0%B1%D0%B5-%D1%81%D0%B8-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-2010-%D1%81%D0%BD%D0%B8%D0%BC%D0%BA%D0%B8", "text": "Футболната съпруга Ромина Андонова се подложи на пълна промяна. Мис България 2010 се е подстригала още по-късно и преминала в отбора на блондинките. Звездното семейство се върна в България тази година след няколкогодишен престой в Тайланд, където Дарко Тасевски играеше в местен клуб, Сега, когато са си отново у дома, Ромина е решила да се развива в съвсем нова сфера и смятала промяната да стартира от външния й вид, пише \"Галерия\".", "date": "2019.12.15", "title": "Какво направи със себе си Мис България 2010 СНИМКИ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403469-%D0%B7%D0%B0-%D1%82%D0%B5%D0%B7%D0%B8-%D0%BC%D0%BE%D0%BD%D0%B5%D1%82%D0%B8-%D0%BE%D1%82-2-%D0%B5%D0%B2%D1%80%D0%BE-%D0%BD%D1%83%D0%BC%D0%B8%D0%B7%D0%BC%D0%B0%D1%82%D0%B8%D1%82%D0%B5-%D0%B4%D0%B0%D0%B2%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%BE%D1%82-2000-%D0%B5%D0%B2%D1%80%D0%BE", "text": "Можете ли да си представите да отворите портфейла си и да откриете, че имате монета от 2 евро, чиято стойност може да е 2000 евро? Може би, след като знаете това.    За много нумизмати тези монета от две евро, които пазим в портфейла си за сутрешното кафе, са много ценни и дават луди пари, за да ги добавят в колекцията си, пише Ел Паис.     Тези монети са от специални издания и все още са в обращение. Те са произведени в различни държави: – Сан Марино, 2004: въпреки че държавата не е в Европейския съюз, тя е в еврозоната. През 2004 г. Сан Марино пусна в обращение около 110 000 монети по две евро в чест на Бартоломео Боргеси, италиански историк, експерт по нумизматика; – Финландия, 2004: пусна в обращение половин милион монети от по две евро в чест на десетте нови страни членки, които се присъединиха към Европейския съюз; – Ватикана, 2005 г .: Ватикана пусна в обращение 100 000 монети от по две евро в чест на Деня на младежта, който се проведе в Кьолн; – Белгия, 2006 г .: намирането на една от тези монети е още по-лесно, защото са издадени 6 милиона копия. На нея е гравиран паметника на Антоний белгийски; – Словения, 2007: по случай 50-годишнината от подписването на Римския договор, страната пусна в обращение около 40 000 юбилейни монети по две евро;  – Монако, 2007: една от най-търсените монети от колекционерите. Юбилейната монета от две евро беше лансирана в чест на Грейс Кали, американска актриса и съпруга на принц Рение от Монако;       – Германия, 2008 г .: германската монета от две евро е една от най-интересните за колекционерите в този списък, защото на нея по грешка е гравирана старата карта на ЕС, без да бъдат включени новите членове; – Испания, 2009 г .: по повод годишнината от създаването на Еврозоната Испания пусна в обращение 100 000 специална емисия монети от два евро. Интересното при тази монета е, че липсва една от звездите на ЕС; – Малта, 2011 г .: по повод първите свободни избори в страната през 1849 г., през 2011 г. бяха пуснати в обращение повече от 400 000 юбилейни монети от по две евро; – Монако, 2015: в чест на 800-годишнината от построяването на първия замък в страната, бяха пуснати в обращение някои монети, които са с по-високо качество от останалите.", "date": "2019.12.15", "title": "За тези монети от 2 евро нумизматите дават повече от 2000 евро"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403470-%D1%80%D0%B0%D0%B7%D0%B3%D0%BE%D0%BB%D0%B5%D0%BD%D0%B0-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D1%81%D0%B5-%D0%BA%D0%B0%D1%87%D0%B8-%D0%B2%D1%8A%D1%80%D1%85%D1%83-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D0%BD%D0%B5%D0%B2%D0%B5%D1%80%D0%BD%D0%B8%D1%8F-%D1%81%D0%B8-%D0%B2%D1%8A%D0%B7%D0%BB%D1%8E%D0%B1%D0%B5%D0%BD", "text": "Разгневена жена по къси шорти се е опитала да разбие с крака багажника на явно изневерилия й приятел. Видеоклипът, заснет от очевидец, беше публикуван от \"Дейли Мейл\". Според информацията, инцидентът е станал в американския град Бъфало, щата Ню Йорк. Побеснялата девойка е решила да повреди колата на прегрешилото си гадже като отмъщение.     На кадрите се вижда как младата жена, облечена с яке, но с голи крака се задържа в движение върху автомобила, предизвиквайки шокираните възгласи на свидетелките на произшествието, а след това се изправя върху покрива на бял седан и ядосано крещи на водача на машината.       Впоследствие тя  прехвърля на багажника и се опитва да го повреди с ботуши. В последните секунди на записа полуголата отмъстителка скача на пътя и си тръгва, ругаейки силно.   ", "date": "2019.12.15", "title": "Разголена млада жена се качи върху колата на неверния си възлюбен"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403471-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Ще искате да организирате в дома си празник, за което с удоволствие ще ви помогне близък приятел. Само оформлението и декорациите, ще трябва да направите сами. За работа, няма да имате необходимия ентусиазъм. Но творческите си идеи, ще осъществявате лесно, особено ако ви подкрепят талантливи хора. Очаква ви истинско шоу в любовта, което ще постави всичко на своето място. Не сте очаквали от избраника си такова поведение и сега си правете изводи. Проблемите с парите, ще се решат по-бързо, отколкото сте си мислели. Ще имате възможност да умножите капитала си. Основното нещо е, всичко да е законно и честно, в противен случай няма да може да избегнете проблемите. Сами, ще се приспособите към промените, така че всичко, което сте замислили лесно ще се осъществи. Само злите езици и враговете, ще ви създават неприятности по пътя към победата. Но ще преодолеете всичко, ако привлечете подкрепата на близки приятели. Интуицията ви е силна, което означава, че ще намерите начин да се измъкнете от трудното финансово положение.   Може да не ви очаква лек и светъл ден, но слънцето над главата ви, ще раздава щедро светлина. Не се съмнявайте в способностите си, тогава успехът в работата няма да закъснее. Радостна среща очаква тези, които дори не са мислили, че ще се сблъскат на улицата с дългогодишен приятел. Вечерта ще премине активно и забавно. По свой начин ще тълкувате всичко, което ви казват. В работната среда вие сте лидер, но днес е по-добре да се отдръпнете тихо настрана. На някой от близките ви, може да се случи неприятна история. Помогнете, доколкото можете. Основното нещо е да подкрепите човека морално - за него това е най-важното. Очаква ви успешен и продуктивен ден. Дори ще въздъхнете от облекчение, защото всичко ще върви по план. Ако имате възможност, да намерите допълнителна работа, не се ограничавайте. Финансовото ви положение е отлично, така че може смело да пазарувате. Благоприятна ще е продажбата на недвижим имот, ако всички документи вече са събрани и подписани. Може да нямате шанс, да укрепите отношенията си с любимия. Сами сте унищожили всичко, сега поемете отговорност. Ако навреме се абстрахирате от трудната ситуация, тогава може много да промените. В личния ви бизнес са възможни пречки и загуби. Дори не се опитвайте, сега да инвестирате. Забравете за риска и желанията, за да съхраните стабилността на парите си. Днес може да сте толкова непрактични, че няма да приличате на себе си. По друг път се опитайте да промените това, което не ви харесва. Особено в сферата на любовта, където непрекъснато и упорито преследвате своето. Погледнете избраника си нежно, той заслужава това.   Постоянно ще пребивавате в обществото, в компании и дори ще пътувате. Толкова много активност и ентусиазъм, от дълго време не сте изпитвали. Неочаквано получаване на пари, ще ви позволи да купите това, което отдавна сте планирали. Отлично ще се развиват благотворителни събития, както и тържества и семейни празници. Трябва да се заобиколите не само със симпатични, но и с надеждни хора. Вие толкова усърдно се стремите да спечелите благоволението на всички наоколо, че накрая може да останете сами. Съдбата щедро, ще ви дари в любовта. Има шанс да се влюбите страстно и в човек, с когото сте били приятели. Трябва да комуникирате повече с колегите, но разговорът с шефа, който сте планирали, отменете. Разбира се, искате да имате достойна заплата, но днес няма да промените нищо. Обстоятелствата не са благоприятни, за да удряте по масата и да изисквате увеличение. Вечерта ще ви донесе, много впечатляващи емоции в любовта. Не се препоръчва да планирате дълги пътувания, дори и спешни. Как ще се получи да ги отмените, не се знае, но опитайте. Пенливият хумор на близък приятел, ще ви засегне. Е, не винаги трябва да сте с мрачно и сериозно лице. Освен това, нямате причина за тъга. Купете си по-голям портфейл, очаква ви печалба.", "date": "2019.12.15", "title": "Дневен хороскоп 15 декември"}
{"url": "http://www.classa.bg/%D1%81%D0%B2%D1%8F%D1%82/item/403472-%D0%BF%D1%80%D0%B5%D0%B7-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0-%D0%BD%D0%B5-%D0%B1%D0%B5%D1%88%D0%B5-%D0%BF%D0%BE-%D0%B4%D0%BE%D0%B1%D1%80%D0%B5,-%D0%BD%D0%BE-%D1%81%D0%B5-%D1%87%D1%83%D0%B2%D1%81%D1%82%D0%B2%D0%B0%D1%85%D0%BC%D0%B5-%D0%BF%D0%BE-%D0%B4%D0%BE%D0%B1%D1%80%D0%B5", "text": "Трийсет години след края на режима на Чаушеску все още много румънци са объркани в оценката си за близкото минало. \"Не беше по-добре, но се чувствахме по-добре\", казва за ДВ румънската  писателка Лавиния Бранище.       Лавиния Бранище: Най-новата история на Румъния трябва да се превърне в учебна дисциплина. Аз самата не научих нищо за комунизма в училище. През 1990 г., когато тръгнах на училище, все още се използваха старите учебници, от които и майка ми се е учила. През 2001 г. нищо не се беше променило - същите учебници, същата история. А смятам, че е много важно тази тема да бъде засегната в учебните часове. Със сигурност обаче има и голямо значение кой пише тези книги и от каква гледна точка се разглеждат събитията от декември 1989 година. Това, което научих по време на проучванията ми за книгата е, че през 1989 г. не е поставена рязка граница между преди това и след това, нищо старо не е свършило, за да започне нещо изцяло ново. В никакъв случай. Според мен младите хора днес трябва да разберат този факт, както и всички ние: откъде идваме и  . През декември 1989 г. не започнахме от нулата, “чисти и без вина”, както се казва в романа ми.  . И те продължават да оставят своето наследство... Така че е много важно да знаем откъде идваме От дълго време сме летаргични, но имам чувството, че сега нещо започва да се променя. Започнахме да се ангажираме повече, да протестираме, да участваме и да осъзнаваме, че сме част от някаква общност. Живеем в отворен свят, можем да пътуваме навсякъде и да видим как другите са решили проблемите си. Тези преживявания ни насърчават да „вдигнем ръка“, макар и все още колебливо. Мисля, че нещо се случва с нас дори в момента. Тези думи принадлежат на един от любимите ми професори в университета. Вероятно днес той е доста по-зле финансово. Но паметта има своите трикове: ако не забравяхме всичко лошо, което ни се случва, сигурно бихме полудели. В крайна сметка само чрез забрава можем да оцелеем. Една от причините за тази носталгия е може би болезнената загуба на тогавашната младост… Учудващо е как младите румънци, които не се преживяли комунизма, се увличат от леви идеи. При това доста крайни идеи. Но такава носталгия съществува не само в Румъния. Спомням си, че в някакъв автобус в Испания чух един възрастен човек да казва, че му липсвал Франко. Мисля, че мнозина в Румъния са доста объркани от това. Това е въпрос, на който все още нямам отговор. Темата ме вълнуваше още преди да започна работата си върху книгата. Какво направих тогава? Например прочетох как  . Опитах се да се поставя на тяхно място. Или да си представя, че съм писател, който е преследван. Както и какво би било ако семейството ми беше заплашено. Щях ли да съм смела тогава? В ретроспекция нещата винаги изглеждат различно. Наистина не знам колко смела бих била тогава. От друга страна, ако мнозина са мислили по този начин, не е чудно, че се е стигнало дотук. Трудно е да се прецени.", "date": "2019.12.15", "title": "\"През комунизма не беше по-добре, но се чувствахме по-добре\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403473-%D1%81%D0%B2-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B5%D0%BB%D0%B5%D0%B2%D1%82%D0%B5%D1%80%D0%B8%D0%B9-%D0%B8-%D0%BD%D0%B5%D0%B3%D0%BE%D0%B2%D0%B0%D1%82%D0%B0-%D0%BC%D0%B0%D0%B9%D0%BA%D0%B0-%D0%B0%D0%BD%D1%82%D0%B8%D1%8F", "text": "  Св. Елевтерий, римлянин от знатен произход, получил от майка си Антия, обърната в християнство от самия  , християнско възпитание. Получил и добро образование, той от младини се посветил да служи на Бога. На 15-годишна възраст бил ръкоположен за дякон на папа Анаклет, а като станал 18-годишен получил сан презвитер. На 20 г. бил възведен в сан епископ Илирийски и скоро се показал на висотата на своето звание със светостта на живота си и с дейно разпространение и укрепване на християнството сред паството си.     Слухът за неговата успешна дейност в полза на преследваното християнство достигнал до Рим. Император Адриан го извикал и след много изтезания заповядал да обезглавят този Христов изповедник. Поразен от чудесата, станали при изтезанията на Елевтерий, до когото не се докоснали пуснаните срещу него зверове и който сред огъня останал невредим, сам перфектът Коривон се обърнал към Христа и приел заедно с Елевтерий мъченическа смърт. Пострадала и майката на Елевтерий, Антия, която дошла да целуне умрелия си син. Тя също била обезглавена. Били посечени с меч още и двамата мъчители на Елевтерий, които по време на мъченията повярвали в Христа. Мощите на свещеномъченик Елевтерий сега се намират в Рим, в църквата \"Св. мъченица Сусана\".", "date": "2019.12.15", "title": "Св. свещеномъченик Елевтерий и неговата майка Антия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403474-15-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1256 г. - Монголският хан Хулагу превзема и разрушава крепостта Аламут на асасините.   1575 г. - Полската шляхта избира за крал Стефан Батори.   1895 г. - Основан е германският спортен клуб Айнтрахт Брауншвайг.   1899 г. - В италианската преса е оповестено основаването на футболния клуб Милан   1917 г. - В Кишинев е провъзгласена Молдовската народна република.   1918 г. - Във Вилнюс (Литва) е установена съветска власт.   1925 г. - Гърция се съгласява да плати на България наложеното ѝ от Обществото на народите обезщетение за Петричкия инцидент.   1961 г. - В Йерусалим (Израел) е осъден на смърт бившия нацистки офицер Адолф Айхман, след като е намерен за виновен по 15 криминални дела, между които престъпления срещу човечеството и военни престъпления.   1966 г. - Астрономът Удуин Долфус открива Янус - естествен спътник на Сатурн.   1970 г. - Съветският космически апарат Венера 7 каца на Венера, с което извършва първото успешно кацане на друга планета.   1976 г. - Държавата Самоа е приета за член на ООН.   1990 г. - Киргизия обявява национална независимост от СССР.   1994 г. - Палау е приета за член на ООН.   1999 г. - В Япония е отлято най-голямото златно кюлче в света (40,5/19,5/16 см = 200 kg).    ", "date": "2019.12.15", "title": "15 декември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403475-%D0%BD%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D0%B3%D0%B8-%D0%BD%D0%B0%D1%80%D0%B8%D1%87%D0%B0%D1%82%D0%B5-%D0%B1%D1%83%D0%B4%D0%B8%D1%82%D0%B5%D0%BB%D0%B8", "text": "Защо ни е нужно да знаем за средновековните български битки? Защо ни е всъщност да познаваме собствената си история? Какво е родолюбието и какво представляват уроците по родолюбие? На тези въпроси е безкрайно трудно да се отговори, без човек да изпадне в излишен патос, прехласвания и кухи думи. И все пак успяват да представят отговори, които да не звучат скучно, клиширано или като извадени от нафталина. \r\n Напротив - с думите и с работата си те се опитват да направят българската история по-ясна, по-интересна и по-достъпна за хората - както за учениците, с които често им се случва да работят, така и с по-големите. \r\n Новият им проект \"Средновековна слава\", направен съвместно със ЗАД \"Армеец\", разглежда 10 от най-значимите военни победи в средновековната история на България. В 10 анимирани видеа са представени сражения, които са поставили България в апогея на нейната сила по време на Първото и Второто Българско царство или са измъкнали държавата ни от периоди на тежка криза. \r\n \"Средновековна слава\" е продължение на две други изключително успешни поредици, които вече са реализирали с помощта на застрахователното дружество - и . \r\n Трите анимационно-документални проекта вече влязоха в електронните учебници по история на изд. \"Просвета\", каквато е била и първоначалната цел, която ЗАД „Армеец“ и \"Българска история\" си поставят, когато се срещат преди две години. От застрахователната компания от години инвестират в развитието на различни образователни и патриотични проекти и партньорството им с „Българска история“ се заражда съвсем естествено. А мисията им е да покажат, че историята може да бъде интересна за учениците, когато е направена по начин, близък до тях, и да допринесат към по-модерното преподаване в училищата. \r\n И очевидно успяват. Успехът на двете поредици се измерва в създаването на 25 исторически епизода, гледани 3 744 000 пъти, 57 посетени училища в 38 населени места, уроци пред над 3000 ученици и повече от 150 подарени диска на учители. Сега „Българска история“ отново започнаха да обикалят по училищата със своите уроци по родолюбие, на които ще бъде представена новата поредица. \r\n За да говорим за нея, за средновековната слава на България, за другите проекти на \"Българска история\" и за смисъла от всичко това отиваме в офиса на Сдружението, където се срещаме с трите основни мотора на тази идея - Иван Кънчев, Марио Мишев и Мартин Стаматов. \r\n   \r\n   Когато обсъждаме мотивацията зад проекта \"Средновековна слава\", на преден план излизат два основни фактора - осъвременяването на начина, по който се предава историята, така че тя да бъде достъпна за обикновените хора, както и представянето на един по-нетипичен поглед върху България от това време като част от общия контекст на Европа. Но преди всичко като мотив за появата на \"Средновековна слава\" стои не друго, а нуждата от именно такъв проект. \r\n \"Има много коментари на българи, които питат няма ли да се направи такова нещо и в България. Според мен тази поредица беше нужна, беше търсена, имаше вече готова аудитория, която лично на нас ни пише от 2 години, че иска да види такъв продукт в YouTube\", разказва Мартин, който е режисьор на видеата и се занимава с анимациите и визуалната част на проекта. \r\n Това е и мнението на Марио - едно от двете основни лица на \"Българска история\", за когото тези видеа, въобще цялата работа на Сдружението, представляват начин да се развие самата историография у нас или поне тя да бъде направена по-достъпна за хората. \r\n \"Ако предното поколение е допринесло с богат набор от паметници, защо пък ние, младите хора под 40-годишна възраст, хората, които нямат богата академична кариера, а все още навлизат, да допринесем с нещо по-модерно, което да направи историята по-масова. Подходът, който сме използвали за \"Средновековна слава\", е модерен за нашите стандарти, но всъщност е нещо, което от години се прави. Аз лично знам за доста видеа, посветени на сръбската, гръцката, румънската история, правени по подобен (анимиран) начин. Според мен беше въпрос на време, беше справедливо да се случи това и с българската история.\" \r\n По негови думи голямата драма на Българското средновековие е, че у нас се знае, че историята на страната ни е богата и интересна, но реално липса това осмисляне по какъв начин България е стояла на картата на Европа. \r\n \"Тогава ние сме били във възможно най-равноправно положение с другите европейски държави. Трудно е да се каже дали сме били богати, били ли сме бедни - няма такива икономически измервания. Но когато се каже \"България на три морета\", макар понякога често да не се влага никакъв смисъл в това изречение, се има предвид, че тогава България е била империя, не по-различна от Франкската империя. И определено държавата е стояла добре в Европа. И това по някакъв начин е абсолютен контраст с чувството на българина днес. Така че има търсене към тази тема и  беше време да се случи нещо\", коментира Марио и допълва, че неговата лична кауза е да направи тези видеа достъпни и за англоговоряща аудитория - чрез субтитри на първо време, а след това и с английски диктор на един по-късен етап, за да може да има повече видимост и в чужбина за това, че България е съществувала и е била в сърцето на Европа. \r\n \"В чужбина се споменава твърде малко за България. Говори се главно за Византия, за битката им с арабите. Много малко се споменава за българския фактор на Балканите изобщо. Така че мисля, че ние самите като народ трябва да имаме една дългосрочна политика, дори медийно, да популяризираме това богато минало, което България притежава\", казва още Марио. \r\n За създаването на видеата отговаря екип от професионалисти, съставен както от младото поколение на българската историография в лицето на като автор на текстовете за видеата, така и от представители на старата школа - проф. Пламен Павлов - експерт медиевист - като консултант на проекта. \r\n За тях и именно това е ключът към постигането на възможно най-обективен поглед - в сближаването между експерти от различни школи и постигането на диалог. \r\n Самите битки „Българска история“ и „Армеец“ подбират така, че едновременно да отговорят на търсенето (някои сражения като това при река Ахелой или разбиването на кръстоносците от цар Калоян няма как да не бъдат включени в поредица с името \"Средновековна слава“), но също така и да представят други - по-непознати моменти с ключова роля за оцеляването на Българската държава. \r\n Иван – другото главно лице на „Българска история“- дава пример с битката при Маркели, при която кан Кардам и император Константин VI влизат в яростен сблъсък. \r\n \"В случая с Битката при Маркели, онази криза от средата на VIII век, когато България наистина едва не изчезва, е преодоляна именно с това сражение\", обяснява той. \r\n От екипа на \"Българска история\" все пак отбелязват, че \"полемиките за това какъв тип титли говорим, за числеността на армиите ги оставяме на професионалистите, които са дълбоки специалисти в тази сфера\", докато те се съсредоточават върху това да създадат краен продукт, който да е възможно най-интересен и привлекателен за неспециалисти с желание да научат нещо повече за собствената си история. \r\n За целта освен с анимации, които напомнят средновековна компютърна игра (и те карат да поиграеш след това малко Knights of Honor или Rome Total War - б.а.), те се обръщат към изключително талантливия български художник Исмаил Инджеоглу, който да изгради образите на българските владетели, както и на противниковите пълководци и генерали. За визията на персонажите помага и редакторът от \"Българска история\" Мирослав Александров, който е познавач на средновековните дрехи и снаражения и помага всеки един от показаните владетели и пълководци да изглежда максимално автентично. \r\n Крайният резултат е в характерен стил, който наподобява модерните видеоигри на световния пазар. \r\n Голяма роля за тази визия има и триизмерния терен, в който се отбелязват всички особености на мястото, където се провежда битката. Това, по думите на Мартин, цели да покаже на зрителите спецификите и трудностите да се води битка, съобразена с околната среда - атакуване по наклон, мокрия терен, който забавя войниците и други различни особености, които влияят върху сражението. Всички тези подробности правят така, че за направата на един епизод отиват средно по седмица-две, но понякога и повече. \r\n Тримата се шегуват, че крайният вид на видеата толкова доближава този на компютърна игра, че са получили вече запитвания дали това наистина не е игра и откъде може да се свали. Дали евентуално пък няма да направят компютърна игра - засега поне тук отговорът клони към „не“. \r\n Интересът обаче е безспорен. \r\n \"Само за 2 дни след качването на първото видео, само в YouTube имаше над 350 коментара. На някои им прилича на игра, втори питат дали не е игра, трети си влизат в исторически дискусии, имаше няколко чуждестранни коментара... Въобще е много забавно човек да ги чете. Важното е, че видеото ги е ангажирало по някакъв начин и е привлякло вниманието им\", коментира Иван. \r\n \"Средновековната слава\" е само един аспект от усилията на \"Българска история\" да правят историята по-привлекателна и интересна както за учениците и младите хора, така и за всички останали. И с видеата си, и с документалните си филми, и с издаваните книги, и с директните си срещи с ученици в т.нар. \"Уроци по родолюбие\", те се опитват да показват, че в познаването на българската история има смисъл. \r\n \"Историята, освен просто предмет в училище, има и социална функция. Това, което ние се опитваме да правим при нашите срещи с учениците е да изстискаме от историята тази социална функция. Ние се опитваме да им покажем, че историята не е нещо мъртво, което ще им даде само сухо знание за конкретни дати и събития, които никога няма да им потребява в живота. Опитваме се да сведем примерите до тяхното ежедневие, да разпалим интереса им\", обяснява Марио. \r\n Според тримата именно това куца в момента с българското образование и преподаването на история - предметът е изтикан в периферията на учебната програма и се преподава масово по начин, който не мотивира учениците да излязат от простото назубряне на урока. \r\n Тук идват техните собствени инициативи - видеата, срещите с ученици. За да се случат тези неща обаче, преди това трябва да я има мотивацията на учители и директори, които мислят извън кутията. \r\n \"Българска история\" съществува вече около 7 години и за това време успява да се наложи като разпознаваемо име заради многото си проекти. Това кара много хора да наричат хората от Сдружението \"модерни будители\". Самите те не приемат особено сериозно подобни категории. \r\n \"Много често се случва хора, които въобще не познават дейността ни, да ни наричат така. Хората търсят някакви примери от миналото днес, мислят си, че имаме нужда от Паисий, нов Софроний, и използват тази архаична форма, за да изразят това, че ето - и днес някой пази историята. Понеже българинът винаги е в страшен ужас, че някой ще му открадне историята. И първият стражар на историята, който дойде, веднага става будител. Забелязал съм, че дори някой, който си постне във фейсбук клипче как стои пред паметник, и него го произвеждат в будител. Така че това не е някакъв жесток комплимент за нас. Не се трогваме\", казва Марио. \r\n Той обяснява, че за тях далеч по-важно е, когато хората забелязват и оценяват труда им и проектите, по които работят, защото така знаят, че наистина някой е разбрал мисията им. \r\n На тях често им се налага и да се справят с митологизирането на историята и всякакви невероятни теории за българската история - от това, че българи са построили египетските пирамиди и заради българи са построили Китайската стена, до митове от по-ново време като историята, че германският генерал от Втората световна война Хайнц Гудериан се бил учил в танковата си стратегия от конницата на българския ген. Колев. \r\n \"Ако човек влезе в сайта ни, ще види, че се осланяме само на факти. Затова и за някои събития няма да намерят материали при нас. Ние нямаме материал за Китайската стена и имат ли българите пръст в това\", обяснява Иван - просто няма доказателства за подобно нещо, колкото и на някои хора да им се иска. Според него въпросът е в гледната точка и хората нямат нужда от подобни истории, които граничат повече с фентъзито, отколкото с реалността, за да приемат, че българската история е велика. \r\n \"Хубаво е хората да разберат, че нашата история е велика. Когато обаче съм в един социален кръг на мислещи и разумни хора, и кажа подобно нещо, те ще сметнат, че съм ненормален и вярвам в точно такива неща за българската намеса в Китайската стена и пирамидите. Просто в думата \"велика\" може да се съдържат и не толкова грандиозни факти. Те не са необходими. Когато една държава стои на едно и също място 15 века (със своите изчезвания във времето) - това само по себе си значи величие. Много зависи кой какво разбира под величие. Всички тези глупости са ненужни, не те правят българската история велика\", обяснява той. \r\n   \r\n   От \"Българска история\" се опитват да избягат от клишетата, защото думи като \"будители\", \"родолюбие\" и \"патриотизъм\" в последно време звучат странно и банално, вече са придобили специфични конотации и дори политически краски. \r\n Според Марио в самото общество все още има доста объркване какво точно значат тези неща, макар думите да се използват масово. Това, което той и колегите му влагат в работата си обаче, цели да представи патриотизма през онези ценности, които в миналото са се смятали за важни - чест, дълг, да служиш на родината си, да даваш на нея повече, отколкото тя дава на теб. И без това да се изпълва с излишен патетизъм. \r\n Както Мартин обобщава: \"Да даваш повече, отколкото получаваш. Да се стараеш в това, което правиш, независимо от сферата, в която се намираш, да го правиш възможно най-добре. Защото това, което правиш, ще помогне на някой друг.\" \r\n А те действително са пример за тази максима. Освен настоящата си колаборация със ЗАД \"Армеец\" по трите анимационно-документални поредици - \"Българското военно чудо\", \"Нашите пълководци\" и \"Средновековна слава\", те са автори на още няколко документални филма и поредици, издават научнопопулярно списание, имат свое издателство за литература на историческа тематика с някои наистина интересни заглавия в него, продуцират две свои предавания по вече приключилата съществуването си телевизия BiT, имат участие в риалитито \"Фермата\", където задават исторически въпроси на участниците, а съвсем наскоро издадоха и собствена настолна игра - \"Битката за Балканите: Ерата на Калоян\", с която можеш да играеш и да научаваш неща за българската история, едновременно. \r\n И всичко това далеч не е малко. \r\n      ", "date": "2019.12.15", "title": "Не искат да ги наричате будители"}
{"url": "http://www.classa.bg/%D1%81%D0%B2%D1%8F%D1%82/item/403476-%D1%83%D1%80%D0%BE%D1%86%D0%B8%D1%82%D0%B5-%D0%BD%D0%B0-%D0%B1%D0%BE%D1%80%D0%B8%D1%81-%D0%BA%D0%B0%D0%BA-%D1%81%D0%B5-%D0%BF%D0%B5%D1%87%D0%B5%D0%BB%D1%8F%D1%82-%D0%B8%D0%B7%D0%B1%D0%BE%D1%80%D0%B8-%D0%B2-%D0%B4%D0%BD%D0%B5%D1%88%D0%BD%D0%BE-%D0%B2%D1%80%D0%B5%D0%BC%D0%B5", "text": "Въпреки всички критики, въпреки неизпълненото обещание за Брекзит на Хелоуин, въпреки нелепата си прическа и множеството гафове... Борис Джонсън тържествува след \"Коледните избори\" във Великобритания. Причините за това са достатъчно много на брой и все пак те показват само частични аспекти от цялата политическа картина, която кара избирателите да избират играчи като БоДжо - десни популисти с ексцентрично поведение. Да започнем с важния момент на обстановката. От юни 2016 г. насам Великобритания пое по пътя си към напускане на ЕС и оттогава досега на няколко пъти отлага датата за Брекзит. Независимо дали хората подкрепят идеята за излизане на Европейската общност или са срещу нея, в мнозинството си те са вече изморени от дългите и абсолютно неползотворни дебати по темата в парламента. Те са уморени от това състояние на блокаж, до което беше докаран британският законодателен орган. Затова и апелът на Джонсън за бързо и окончателно решение получи такава силна подкрепа. Допълнително с това той се изправи срещу най-нехаресвания лидер на опозицията от години насам - Джереми Корбин, чийто план за изборите беше да върне социализма от 70-те в XXI век, като към него добави и евентуален нов референдум за Брекзит - нещо, което в очите на мнозина изглеждаше само като още проблеми, протакане и болезнени спорове между политици. Иначе казано - Корбин предлага всичко това, което в голямата си част британците не искат. А колкото до алтернативата в лицето на Либералните демократи или Зелените, то тя е в главата предимно на Либералните демократи и Зелените, подхранена от добрите им резултати от вота за Европейски парламент - вот, който беше наказателен за големите партии и който никога не е отразявал електоралните настроения за общите избори. Истината е, че Борис Джонсън се яви на изборите в момент, в който избирателите са отегчени от дългия Брекзит, опозицията изглежда възможно най-ялова, а самата програма на торите е пропуснала всички онези спорни моменти, за които по принцип консерваторите биват критикувани - например орязаната социална политика. Самият Джонсън може и да е недолюбван сред голяма част от избирателите, но далеч не толкова, колкото например е Джереми Корбин или колкото е лидерката на ЛибДем Джо Суинсън. За сметка на това той все още притежава усета за медийното внимание и способностите на шоумен. Освен това, в една епоха, в която традиционните партии (независимо дали леви, или десни) са все по-близо до центъра, отстоявайки статуквото, хора като БоДжо успяват да бъдат нещо различно. Гневът към политическия елит се насъбира с години, а на места и с десетилетия, и когато повечето традиционни политици обясняват за това какво може и какво не може да се случи в политиката, несистемни играчи се включват с кардинални действия и обещания за окончателни решения. В тази си роля Борис Джонсън замени Тереза Мей на лидерския пост и започна да демонстрира действия, да говори за действия и да се опитва да прокара всячески своята теза за излизане от ЕС на всяка цена. Той не обещава разумно осмисляне на ситуацията и подбиране на най-лекия за страната възможен път, той обещава да изведе страната си от блокажа в точка А и да я доведе до точка Б. Именно това умение да се покажат като действени, решителни и различни кандидати играе положителна роля за успеха на кандидати като БоДжо. Сами по себе си изборите за британския парламент и изводите от тях са важни, но те могат да бъдат много силен урок за политиците и в останалите държави. Слабата и разединена опозиция, която не може да издигне адекватен лидер, неспособността да се вникне в това, което избирателите възприемат като важно и необходимо, твърде сложните или твърде беглите и объркани отслабват възможността за съпротива спрямо подобен тип кандидати. Още повече, когато те са на власт. В днешния политически пейзаж победа се печели колкото с лична харизма и позициониране като човек на действието, толкова и с познаването на самия терен. Това донесе победата на Брекзит на референдума през 2016-а, това го направи победител и сега. Той и екипът му успяха да уловят настроенията сред избирателите и да ги убедят, че единственото, от което имат нужда в момента, е край на цялата драма с Брекзит. И че всички останали варианти са по-лоши. Че времето за премерени стратегии и политически маневри е отминало и е време за кардинални действия. Ако се замислите, ще видите, че този апел за твърдата ръка и посрещането на последствията след това е общ за много подобни политици и в голямата си част те се радват на преобладаващо одобрение - вземете например Салвини в Италия, Орбан в Унгария или дори Тръмп в САЩ, за когото много анализатори предвиждат нова победа на изборите догодина. Това е урокът от британските избори за Европа. Времето на премерените действия отминава. Сега очевидно е часът на лидерите, които първо действат, после питат.", "date": "2019.12.15", "title": "Уроците на Борис - как се печелят избори в днешно време"}
