{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391767-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B7%D0%B0-f-16-%D0%BF%D0%BE%D0%BB%D0%B7%D0%B2%D0%B0%D1%85%D0%BC%D0%B5-%D0%B5%D0%BA%D1%81%D0%BF%D0%B5%D1%80%D1%82%D0%B8%D0%B7%D0%B0%D1%82%D0%B0-%D0%BD%D0%B0-%D0%B1%D0%B8%D0%B2%D1%88%D0%B8%D1%8F-%D0%BD%D0%B0%D1%87%D0%B0%D0%BB%D0%BD%D0%B8%D0%BA-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0", "text": "Ползвахме експертизата на бившия началник на Румен Радев - ген. Констатин Попов. Сега е шеф на Комисията по отбрана в парламента. Той е много по-земен, по-всеотдаен при вземане на експертизата от президента. Това заяви зам.-председателят на ГЕРБ Цветан Цветанов.     Не разбирам президентът Румен Радев, който говори за лобизъм. Как може да лобираш при преговори с правителството на САЩ? С неговите думи той обвинява и останалите десет държави на ЕС, които купиха F-16. Там скандали нямаше, а всички видяхме какво се случи в двете държави от ЕС, които закупиха \"Грипен\". Президентът и служебното правителство се опитаха реализират една непрозрачна сделка\", допълни Цветанов.     Той коментира и очакванията си за предстоящите евроизбори:  Започваме европейските избори с идеята да постигнем същите резултати като от последните евроизбори и да имаме шест евродепутати. Аз съм убеден, че имаме силата и потенциала да спечелим седем евродепутатски места. Една евентуална загуба на евроизборите ще е загуба за държавата, защото виждате как се развива България. Не смятам да имаме по-малко от шест евродепутати. Ние сме единствената проевропейска партия и защитаваме европейските ценности.      Ние ще представим нашата платформа за евроизборите, когато представим евролистата. От днес започват номинациите за евродепутати. Не сме обсъждали водачеството. Целта ни е всеки, който може да помогне и е доказал, че работи, да стане част от листата. Предимство трябва да имат и хората, които вече имат опит в европарламента. Мария Габриел се справя перфектно със своите задължения, но не казвам, че тя ще бъде водач на листата, разкри Цветан Цветанов.", "date": "2019.01.21", "title": "Цветанов: За F-16 ползвахме експертизата на бившия началник на президента"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391768-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%80%D0%B0%D0%B7%D0%BB%D0%B8%D1%87%D0%BD%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82,-%D0%BA%D0%BE%D0%B9%D1%82%D0%BE-%D1%81%D1%82%D1%80%D0%B5%D0%BB%D1%8F-%D1%81-%D0%B4%D1%83%D0%BC%D0%B8", "text": "На „Дондуков“ 2 генералът от ВВС се превърна в алтернативен център на власт, който съсредоточи в себе си надеждите за промяна. Сблъсъкът с ГЕРБ е дълбок и непреодолим       Той не е факир. Няма правомощията да внася законопроекти, да посочва и сменя министри, да предлага бюджет, да назначава свои хора в антикорупционните органи, да договаря превъоръжаването на българската армия, да нарежда на (уж) независимите регулатори какво да правят, да изкарва тежки машини на протест, да преразпределя излишъци, да вдига учителските заплати, да раздава бонуси на пенсионерите или някакви други благини. С други думи, да си президент на Република България и да водиш  война с управляващата партия с изпилените оръжия на конституционните правомощия не е лесна работа.     Затова пък, макар че като амплоа петият ни президент не е многословен, той разполага с едно силно оръжие - думите. Въпросът е кой ги чува във време на фалшиви новини и отчетливо засилваща се пропаганда? Ако в ГЕРБ има неофициален отдел за агитация и пропаганда, там думите на Румен Радев със сигурност биват анализирани, за да се подготви ответния удар.  Далеч по-важно е обаче дали го чуват българските граждани – тези, които му дадоха петгодишния мандат начело на държавата. Мандат, който стартира преди точно две години, на 22 януари 2017 година, с непосредствената задача да назначи служебно правителство след тактическата абдикация на ГЕРБ. Конституционното си задължение да организира и проведе парламентарните избори кабинетът „Герджиков“ изпълни добре. В актива му трябва да добавим мерките срещу турските граждани, които представляваха риск за националната сигурност и поведението по казуса „ДОСТ и Турция“, както и отмяната на Постановление 208 за бежанците.  Толкова. Мисля, че на 21 януари 2017 година на „Дондуков“ 2 влезе пилот- идеалист, без опит и в реалната, и в кулоарната политика, без дълбоки познания за центровете на зависимости и влияние в политическия ни ландшафт. Радев се учеше в движение, като постепенно започна да демонстрира ново поведение и самочувствие, да търси самостоятелно присъствие в политическия процес, да уплътнява правомощията си, да се изгражда като контрапункт на предшественика си Плевнелиев, впоследствие – и като алтернатива на ГЕРБ. Следващ служебен кабинет на президента Радев, ако има такъв, ще счупи матрицата на първия. Може да се прогнозира, че към акцента „честни избори“ ще бъде прибавен и друг – за пълна и безкомпромисна ревизия на властта.  ВОЙНАТА По ирония на съдбата, а може би и по силата на закономерност, мандатът на сегашната коалиция (и сложните й отношения с държавния глава) започна с казуса „Грипен или F-16” и след двегодишни маневри се върна в изходната точка на челен сблъсък с президента. Любопитно е да се припомни, че след доклад на военното министерство, потвърждаващо класирането на офертите от кабинета „Герджиков“, Борисов заяви, че започва преговори с Швеция. Само три дни по-късно ГЕРБ подаде към публиката съвсем различна информация - че сформира в Народното събрание парламентарна комисия за разследване на всички факти около придобиването на новия изтребител (юни 2017-а). Ритмично се внушаваше идеята за някакъв лобизъм в действията на служебното правителство и на самия Радев. Точно тази комисия сложи началото на институционалната война, която ГЕРБ предположиха, че лесно ще спечелят. Заблудиха се, въпреки инвестицията на огромен ресурс в разгорялата се битка.  Атаките към „Дондуков“ 2 по линия на изтребителите продължават и днес, независимо от обстоятелството, че фактите около процедурата и сроковете многократно бяха изяснявани и те изключват подобни внушения. Но се повтарят пак, и пак, и пак... Естествено, президентът не остана длъжен, вероятно няма да се въздържа и занапред.  През юли 2017-а схватката Радев-Цветанов достигна кулминационна точка в многозначителната реплика на президента:  Но да оставим настрана пиперливите нападки, които мигновено се превръщат в хит в социалните мрежи.  Днес управляващите, не президентът или служебният премиер, дължат обяснение на гражданите за процедурата, решенията, парите, сроковете, бъдещето на сделката и на ВВС.  Конфликтът ГЕРБ-президент, белязан с обвинения в лобизъм, отдавна не засяга само бойната авиация, въоръжението на армията, националната сигурност и визията за нея. През изминалите две години той обхвана всички възможни пластове и нива, засягайки фундаментални въпроси като развитието на демокрацията, корупцията (която президентът изведе като топприоритет), бъдещето на нацията, медийната среда, морала. Ценностният сблъсък е и сблъсък на визии за развитието на България. През първата година от мандата си държавният глава наложи четири отлагателни вета. И четирите бяха отхвърлени в парламента. Включително този, предизвикан от мораториума върху новите лекарства, финансирани от НЗОК, който лишаваше от лечение и надежда тежко болни българи. Впоследствие мораториумът падна, но остана изводът, че ГЕРБ водят самоцелна битка с президента и гласуват просто на инат. С днешна дата заключението може да се препотвърди и уплътни с нови и нови доказателства. През 2018-а държавният глава наложи още осем вета или общо 12, като само едно единствено не беше отхвърлено – за т. нар. поправка „Домусчиев“. Да подчертаем – това не бе жест към Радев, а ход за сваляне на напрежението и спасяване на управляващата коалиция. Разигран в стил „ние го измислихме преди президента“. Институционалното сътрудничество между президент и парламент е на кота нула. Но при рейтинг от 8%, на който се „радва“ законодателната институция, от този факт едва ли губи президентството.  Отхвърлените вета са само щрих от разгърналата се мащабна война, която вече нито може да бъде отречена, нито спряна. През първата година от мандата си Радев открито заговори за корупцията като за мащабен феномен и по-важното – за липсата на политическа воля за справяне с нея.  Предупреди, че „ако днешните парламентаристи и управляващи не отговорят бързо на обществените очаквания за борба с корупцията, бедност, сигурност, престъпност,  хората ще потърсят друг изход .“ На датата-жалон в новата ни история – 10 ноември, определи прехода с думи като „грабителство, корупция, бедност, престъпност, липса на законност и липса на усещане за перспектива“. Година по-късно – на 10 ноември 2018-а, тонът му вече режеше като бръснач и направо заяви, че  „лобизмът и корупцията пронизват цялата система на държавата“, че „решенията се взимат на тъмно“, че „демокрацията е в опасност“, че „се възродиха механизмите на партията-държава“. Точно 2018 година е рамката на ескалиращата война, която мина през определения като „пробив в държавността“, „управление през телевизора“, „авторитаризъм“ и др.  Заради поведението на медии, социолози и политолози, битката на Радев добива апокрифни характеристики, което засилва внушенията. Президентът използва дотук почти всички правомощия, които му дава Конституцията – за налагане на вето, свикване на КСНС (четири заседания през двете години), сезиране на Конституционния съд, излъчване на представители в разписани в основния закон органи, участие (чрез указ) в избора на „тримата големи“ в съдебната власт (дотук – на председател на ВАС), представяне на държавата на международната сцена, доколкото му бе оставен терен за това. Последното уточнение се налага от външнополитическите амбиции на премиера, демонстрирани най-ярко по време на българското Европредседателство. Подобно раздвоение и игнориране определено вреди на държавата. Потвърждение е двойната визита в Москва – на премиер и на президент, осъществена след своеобразно състезание. Радев научи за посещението на Борисов от Кремъл и медиите, а дублирането при Путин е вторият случай, с който можем да влезем като отрицателен пример в учебниците на политология. Първият бе Ирина Бокова-Кристалина Георгиева. Но, така или иначе, големите сили знаят слабостите на малките и чудесно се възползват от тях. По въпроса дали са малко или са много правомощията на българския президент и как трябва да се избира той - мнения всякакви. Едно е безспорно –  думите са острото оръжие на българския президент, а основната му задача, изцяло в духа на конституцията, е да бъде охранител не на една или друга партия, а на държавността.  ИМИДЖ И РИСКОВЕ Самият Радев определи основното си правомощие по друг начин:   (10 ноември 2017-а пред „Панорама“). Дали в името на истината или за запазване на достойнството и на държавността, но  петият ни президент успя да влезе в съзвучие с обществените настроения.  Той запълва успешно един вакуум, който ГЕРБ оставя с липсата на всякаква самокритичност и с отказ от сътрудничество с критици и опоненти. Президентът, от ъгъла на различни интереси, може да бъде упрекнат за много неща: - няма медиен секретар и мрежа от медийни партньори; - допуска колебания и неизчистени позиции – (например изявленията след Керч, когато първо призова Русия да освободи задържаните кораби, после обяви, че Европа не бива да става заложник на украинската вътрешна политика и амбиции); - не наложи вето върху поправката „Кирилов-Хамид“, която позволява гражданска конфискация без съдебна присъда; - не уплътнява правото да свиква КСНС по важни въпроси, какъвто е например демографията, опираща и до проблема с националната сигурност; - не е достатъчен русофил; - не е достатъчен русофоб. Трудно обаче може да бъде отречено, че  Радев се превърна в алтернативен център на власт, който съсредоточи в себе си надеждите за промяна.  Нещо повече – всяко разклащане на този имидж е риск пред институцията. Дали това ще му простено? Едва ли. В отношенията си с БСП успява да запази баланс, като нито се конфронтира, нито се идентифицира с партията, която го издигна. ГЕРБ се опитва да тласне Радев към БСП, да го „опакова“ с нея. Двата опозиционни на властта центрове обаче развиват своя политика с различни акценти. Засега това е печеливша стратегия, но съдържа риска атаките по двете писти да се банализират, чакайки твърде дълго някаква развръзка. Радев е президент в кризисно време, когато и геополитическите баланси преживяват трус.  На този етап образът му остава ясен – генерал от НАТО, който не влиза в конфликт с евроатлантическия избор на страната, но който има възможност и трябва да завоюва повече терен за маневриране в името на националните интереси.  В това отношение президентът е далеч по-свободен от премиера и трябва да използва шанса си. Не е имало и друг президент на „Дондуков“ 2, който да е попадал в екзистенциална война с управляващата партия по ключова тема като демокрацията. В словата си той използва думи като морал, граждани, храброст, истина, демокрация, свобода – понятия извън идеологията, които показват дълбоката криза в българското общество. И докато някои воюват с него и неговия рейтинг, други го упрекват, че е твърде мек, че трябвало да действа още по-радикално. Разминаването е налице, но едно е сигурно –  без широка подкрепа усилията на една институция едва ли могат да очакват гарантиран успех. ДВЕ СЛОВА – ДВА АКЦЕНТА В новогодишното си слово в края на 2017 година  Румен Радев сякаш бе намерил златната среда между оптимизма, задължителен при едно ново начало, и песимизма, подсказван от българската реалност. Той говори тогава за заедност, за обща съдба, за единение, за радост, любов и благоденствие в домовете ни. В словото в края на 2018-а  безспорно надделя песимизмът. Причината за това не е само в отчетливия застой, в ерозията на демократичните процеси, в печалните последни места в различни класации, които заема България. Причината може би се крие и в примирението, компромисите, личните оправдания, спорадичната протестност и гражданска активност. В първото си новогодишно обръщение през 2017-а Радев заяви поощрително:  И още:  Сложете си сега ръка на сърцето и кажете колко усилия, разум, воля и морал вложихме през 2018-а в обществена полза? Отговорът на президента е известен: „Не сторихме нужното, за да може 2019-а да бъде по-лесна. Напротив: това бе година на корупционни скандали и ерозия на демократичните права и институции. (...)  Политиката не се прави на масата, а се определя и решава от усилията на милионите осъзнати личности“.   P.S. Сбъднахме ли потенциала на нашия народ, след като продължаваме стабилно да стоим на дъното в Европейския съюз? Активни ли бяхме извън социалните мрежи?", "date": "2019.01.21", "title": "Румен Радев - различният президент, който стреля с думи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391769-%D1%82%D0%BE%D0%B2%D0%B0-%D1%81%D0%B5-%D0%BD%D0%B0%D1%80%D0%B8%D1%87%D0%B0-%D0%B8%D0%BD%D0%B2%D0%B0%D0%B7%D0%B8%D1%8F-%D0%B8%D0%BD%D0%B2%D0%B0%D0%B7%D0%B8%D1%8F-%D1%81%D1%80%D0%B5%D1%89%D1%83-%D0%BE%D1%81%D0%B2%D0%BE%D0%B1%D0%BE%D0%B4%D0%B8%D1%82%D0%B5%D0%BB%D0%BA%D0%B0%D1%82%D0%B0-%D0%BD%D0%B8-%E2%80%94-%D1%80%D1%83%D1%81%D0%B8%D1%8F", "text": "Господарите на Нинова САЩ и НАТО са обградили Русия – все едно е творения на дявола     САЩ и НАТО превърнаха Черно море в буре с барут, което във всеки момент ще избухне.  Това се нарича ИНВАЗИЯ!  Инвазията е срещу Освободителката ни – Русия.  А родните политически отрепки се карат със стил и маниер на селски клюкарки на вече инфантилна ментална възраст на пейката пред блока КОЙ ЗАПАДЕН изтребител да закупи България – т.е. да го закупи бедният български народ.    Родните политически грешки на природата НЕ казват нито дума срещу ВОЙНИТЕ, чийто автори са САЩ и НАТО.  На другата снимка е Корнелия Нинова почти в братска прегръдка с посланика на САЩ в България – щастлива и доволна е.  Ухилена е, защото са доволни от вярната й служба – за пореден път Нинова не обели нито дума срещу САЩ по въпроса за инвазията, посегателството срещу Русия, срещу безпардонния и единствения милитаристичен алианс в света НАТО, които обявиха Русия за Враг Номер 1.    Господарите на Нинова САЩ и НАТО са обградили Русия – все едно е творения на дявола.  Що за политически КАСТРАТ сте си избрали за председател, другари от БСП?!  Нинова превърна БСП в политически евнух с изцяло отрязани политически полови белези. Тя НЕ громи войните на САЩ и НАТО, тя “громи” процедурата на ГРОБ за F-16, която била неправилна… И цялото БСП като в безумен ТРАНС се “бори” не срещу войните, а за “ГРИПЕН” на лобиста Радев…  Какъв театър на абсурда!    Нинова превърна БСП в безполов политически субект, в обслужващ персонал, чиято цел е да служи вярно на античовешкия алианс НАТО и да не е в състояние да произвежда потомство. Защото тотално кастрираните НЕ могат да имат потомство.  Нинова изпълни поръчката на Хилъри.    Въпросът ми е: не защо позволявате, а докога ще търпите Нинова да продължава да преформатира Партията и да я превръща в политически ПРИМАТ, другари от БСП!    ", "date": "2019.01.21", "title": "Това се нарича инвазия! Инвазия срещу Освободителката ни — Русия!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391770-%D0%B2%D1%8A%D0%B7%D1%85%D0%BE%D0%B4%D1%8A%D1%82-%D0%BD%D0%B0-%D0%BF%D1%80%D0%BE%D1%81%D1%82%D0%BE%D1%82%D0%B8%D1%8F%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82%D1%87%D0%B0%D1%8A%D0%B2%D0%B0%D1%89", "text": " в собствената си република за президента на име? Това значи дълбоко да не уважаваш себе си. Ти си член на тази общост. Тя има върховно представителство и ти го принизяваш до последния човек на улицата. Критикувал бил управляващите. Какво от това? Президентът има официална позиция, той е номер 1 и не подлежи на парламентарен контрол. Кой си ти, та ще му говориш на име?! Това разгражда и малкото доверие към институциите. Когато дойде нещо от МС в парламента, никой не мисли и то минава като бърз влак. Кой на кого служи. Да кажат кое е неправилното от това, което говори президентът.\" Това казва в интервю за \"Труд\" експертът по национална сигурност проф. Димитър Йончев.           – Големите играчи в световната политика продължават да изненадват с действията си. Как да тълкуваме решението на президента Доналд Тръмп за изтегляне на американската армия в Сирия, а след това и от Афганистан, професор Йончев?      – Тръмп е бизнесмен, който се е заел с нелеката задача да изпълни предизборните си обещания и досега го прави, макар да създава напрежение в обществото. Появата на такъв човек отговаряше на натрупаната безизходица в американската политика и сега той променя присъствието на Щатите в света. Тръмп не може да го промени принципно като култура, тъй като американците живеят с психиката на хора, зад които стои Бог, които притежават истината, и които чрез силата могат да управляват нещата. Американците са като монарсите от XVII век – в никакъв случай не се притесняват да нарушат договор, ако имат интерес. Решението на Тръмп за Сирия е изцяло в неговия стил на президентстване – ще си изпълня обещанията, ще вкарам ресурсите, които Щатите харчат, за да решават чужди въпроси тук при мен, искам да видя реални промени тук. Т. е. САЩ да направят от международното си присъствие пазарно.   – НАТО е организация, създадена да контролира Европа – вярна ли е тази теза? – Така е, свидетел съм на някои неща. Първите години бях в нашата делегация на Асамблеята на НАТО много преди да станем членове на Алианса. Тогава ние – дошлите от Изтока, бяхме екзотични, гледаха ни с голям интерес, глезеха ни. Защото там имаше едни чичковци, които са създатели на НАТО – 12 пъти годишно се събираха и си бяха омръзнали. А ние – паднали от небето, задавахме въпроси и те много ни се радваха. Няма да забравя първите месеци след падането на Берлинската стена, когато двама от основателите на НАТО бяха там и изпратиха документ в Конгреса на САЩ – заведен под номер, Щатите да излязат от Алианса, за да не плащат тези пари. Европа сама да се оправя, защото Варшавският договор вече го няма. Четири месеца този доклад беше актуален в Сената, докато в един момент, гледайки Европа накъде е тръгнала, размислиха и решиха, че не е лошо да се стои тук – за тях се появи уникална геополитическа възможност.    – Да влязат в бившите страни от Източния блок? – Точно. И да са в сърцевината, в хартленда на Евразийския континент – държавите между Балтика и Средния изток – бившият Съветски съюз. Фактически големите бази, които бяха в Западна Европа, отидоха в Източна. И сега тези източни страни са искрени съюзници на САЩ по един или друг повод и по този начин те контрират реалните си конкуренти.     – Това е и бизнес политиката на Тръмп, нали? – Несъмнено. НАТО са една компания като Европейския съюз. Играта започна да се връща по интересен начин, за да търси стабилността си от преди падането на Берлинската стена. Тогава светът беше свръх стабилен от двете страни. Колкото и да е парадоксално, живеехме в предвидим свят, трябваше само да се пазим от копчето. Сега тази стабилност липсва и светът не се движи към полицентричност, а към бицентричност.    – Но защо им беше на американците и на някои западни страни тази авантюра в Сирия? Колосалните 137 милиарда били похарчени да се разруши Сирия, както твърди премиерът на Катар?   – Не е самоцел. Това е геополитическа история. Интересното е, че когато Русия започна да се връща на сцената след петролната криза, там вече бяха напреднали много с вземане на нейните територии. Нека не забравяме, че САЩ имат много интересна позиция в Близкия Изток – Израел е страхотен съюзник на САЩ не защото много се обичат, а защото лобито им е много силно и то от много години. Склонен съм да мисля за това по съвсем обективни причини – Рокфелер печати парите в САЩ и те са със страхотно влияние в конгреса. И когато се опитват да пренебрегват тяхното влияние, политиката става невъзможна.    – Щатите изиграха Русия в някои части на света, но в Сирия загубиха, защо? – Когато руснаците вече започнаха да се окопитват, на бърза ръка американците им взеха Либия, Ливан беше съсипан, в Сирия беше тяхната база, и важното беше да се изтласка Русия оттам. Но САЩ закъсняха. И второ, Арабската пролет, на която толкова много заложиха, не можа да бъде управляема. Това не бяха режимите от Източна Европа, които буквално с радост им се врекоха, тези страни бяха като бомби със закъснител. САЩ направиха нещо много необмислено – извадиха на светло едни класически врагове на онези светски държави, облякоха ги в костюми и ги сложиха да седнат на масата на преговорите. А те си бяха фанатични престъпници. Но Щатите винаги са преследвали „Мюсюлмански братя” – всички тези джихадисти, „Ал Кайда” им бяха съюзници. И когато ги сложиха на масата за преговорите, те ги легитимираха. Фактически картината в Близкия Изток се промени – те взеха да играят официална игра.   – Медиите обаче не показаха бекраунда, напротив – скриха го. Светът така и не разбра защо т. нар. умерена опозиция в Сирия се представя като положителен герой в този сценарий, а само джихадистите са виновни. Днес едните изглеждат като локалните лоши, а другите са глобалните лоши. Какви са критериите за това разделение? – Не искам да бъда циничен, но според мен разделителната линия минава между това какви оръжия купуваш и с кого си съюзник. Групите в региона са много, но там винаги е имало трима играчи, които винаги са били заедно, независимо каква е политиката – защото те имат общ враг. Русия, Турция и Иран имат проблеми с кюрдите. Ето, кюрдите ходят по нервите на Ердоган и той не може да направи компромис с тях – те искат кюрдска държава. Истинският въпрос в Сирия е какво да правим с кюрдите. А ония лошите, дето ги махат от една територия, те ще се повяват на друга. Това е движение, което се храни от нелегалното си присъствие. То не може да прави открити войни, но няма да се откаже и от инструмента му – ще си правят терористични актове. Не можем да си представим една ислямска конфигурация изчезнала от лицето на Земята. Но изчезнала от една територия – да.   – А ако се създаде кюрдска държава, какво става? – Ако това се случи, те стават 52 милиона души, повече дори от Украйна, които вече загубиха 10 милиона. Познайте тогава кой ще контролира нефта. Как ще оставиш нещата така – новата глобална сила САЩ хем се настанява в хартленда на Европа, хем и в хартленда на Изтока. Въпреки провокациите, които турците и руснаците преживяха, те сега играят много по-близко един с друг, отколкото когато и да било другаде.    – Защо? – Защото са изправени пред заплаха да изгубят контрол в собствените си жизнени територии. Сирия се разглобява или се стреми да бъде разглобена в същата логика, в която беше цялата Арабска пролет. Но когато го осъзнаха, беше късно, от другата страна стои вече друга голяма сила. Истината е, че в Сирия е светски режим и там всички религии живееха в мир и любов. Ако Русия не се бе завърнала там, ние сега щяхме да сме забравили за тях, както забравихме за Кадафи, за Хюсеин… Смятам, че Сирия е крайъгълен камък на нов тип стабилност в региона. Нещата в Сирия бяха пробвани в много направления и почти никъде не се видя перспектива. В резултат на това се оформи съгласуване между Турция и Русия. От другата страна имаме Щатите и Израел, а арабския свят не е в състояние да се комбинира с когото и да е.   – А Иран къде е? Те са голяма сила, която не бива да се подценява. – Безусловно, а иранците са истински персийци и никога не биха си позволили да ги водят за носа. Според мен Близкият Изток отива към стабилизиране и ще е функция на това доколко двамата – Тръмп и Путин, ще вървят към разбирателство. Моето усещане е, че на Тръмп засега му е тежко положението – ръцете му са вързани от вътрешните проблеми. На Путин тепърва ще му става тежко. Но него не го жаля, защото когато го оплакват, че му пада рейтинга, той става 67%. За такъв паднал рейтинг всеки мечтае. Гледам ги нашите и направо им се чудя на акъла. Сега така приказват и за рейтинга на президента Радев. Борисов е с 30%, правителството със 17, а парламентът с 9 на сто рейтинг, а жалят Путин!   – Какво ще прави Европа с миграцията, колкото и да не ни се иска, днес днес изглежда слаба. – Имаме уникалната способност бързо да забравяме. Преди няколко години, когато хора изразяваха някакъв умерен скептицизъм, че Европа не се движи към интеграция, веднага скачаха – наричаха ги рубладжии, путинисти и още ред глупости… Беше очевидно, че това е противоречие в определението на ЕС – единно икономическо пространство с 27 политически субекта. Дори приказните лами са с три глави, никой не е измислил ламя с 27 глави, невъзможно е. Ако САЩ бяха единно икономическо пространство в самостоятелни щати, още нямаше да ги знаем, че ги има на белия свят. Ние в ЕС нямаме машина за произвеждане на решения. Нито една държава не иска, особено големите играчи вътре в нея, да се откаже от суверенитета си и да го даде на нещо федерално.    – Няма и как да го направи. – Разбира се. Докато САЩ имат невероятен опит и затова са непотопим самолетоносач. Те живеят на федерално равнище, там има 4 ценности – щатите, Бога, долара и семейството. Няма значение какъв си. Когато ти свърши работното време, си отиваш вкъщи. Но знаете ли къде – в Чайнатаун, Литъл Итали, арменския квартал и т.н. и там разпускаш. В Чайнатаун няма нищо американско – всичко е на китайски. Сутринта тръгваш с чантата под ръка, ядеш хамбургери и пътуваш за работа – ето как с тези два етажа американците са си решили въпроса с етническото напрежение. Пускаш парата отдолу, но иначе си американец. Това съм го видял с очите си, обикалял съм много. В Русия също има страшна сравнимост между хората. Обикновените хора в провинцията ги водят за носа и в двете държави – много са наивни. В Европа е същото.   – Прободена ли е Европа в сърцето, накъде отиваме? – Европа не може да осмисли този факт, че като политическо обединение тя не може да участва в международното съревнование. След няколко десетилетия, когато в света ще има само огромни играчи – идващите отзад от втория ешелон – Бразилия, Канада, Китай, Индия плюс тези от първия – САЩ и Русия, тогава нито една държава не може да излезе на тяхното ниво – само обединените заедно в икономическото пространство могат да играят заедно. Но не се отчита един факт – всички онези са политически субекти, а ЕС е политическо недоразумение. И вътре се получава същата безсмислена говорилня. Еврокомисията действа либерално и е подкупна. Комисията е тази, която управлява, парламентът е „ала Джамбазки” – дрън-дрън. ЕС няма бъдеще. Затова онези сметкаджии – англичаните, излязоха, за да не плащат. Колкото и да им е тежко сега – така ще им още няколко години, но след това няма да плащат. И съм сигурен, че няма да се върнат. Защото започнаха да излизат наяве разни егоизми от типа на полския, на балтийските републики, на унгарците. А ние много обичаме да имаме външен фактор и да се оправдаем: „Те така казаха, началникът така каза”. Без големият брат не можем да живеем.   – Говорите много отчайващо. – Отчаян съм от тази ситуация. Но от всичко най-омрачнен съм от възхода на простотията. Много ме измъчва това. Как например можеш да говориш в собствената си република за президента на име? Това значи дълбоко да не уважаваш себе си. Ти си член на тази общост. Тя има върховно представителство и ти го принизяваш до последния човек на улицата. Критикувал бил управляващите. Какво от това? Президентът има официална позиция, той е номер 1 и не подлежи на парламентарен контрол. Кой си ти, та ще му говориш на име?! Това разгражда и малкото доверие към институциите. Когато дойде нещо от МС в парламента, никой не мисли и то минава като бърз влак. Кой на кого служи. Да кажат кое е неправилното от това, което говори президентът.   – Накъде върви светът сега? – В света всичко се пука, променя, но ще признаем – светът се цивилизова. От 30 години в европейските държави е абсолютно изключено една държава да обяви война на друга. С технологизацията ние започваме повече да си приличаме, отколкото да се различаваме. Тотализирането на живота, американизация, която върви като глобализация, все пак унифицира живота и хората стават независими от общностите. Човекът не го интересува държавата, атомизира се. Интересува се само от себе си, пътува насам-натам, но не можеш да го мобилизираш за някакви каузи. Хората дори не искат да създават семейства. Разпадат се общности – това е ефектът на либералния пазар. Ние живеем в свят, който е по-малко военнолюбив като цяло, но в който хората губят контакта, човешкото изчезва. Всички са вперили поглед в телефона и живеят само с него.  ", "date": "2019.01.21", "title": "Възходът на простотията в България отчайващ..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391771-%D0%B8%D0%B7%D0%BF%D1%80%D0%B0%D0%B2%D0%B5%D1%82%D0%B5-%D1%81%D0%B5-%D0%B8-%D1%82%D0%B5-%D1%89%D0%B5-%D0%BF%D0%B0%D0%B4%D0%BD%D0%B0%D1%82", "text": "Мафията се е събрала в София да обсъди как да задържи властта си, да печели и да ликвидира българите като народ. Великото събитие беше открито от една интелектуално семпла женица, която дори се срамува от българските си имена и по европейски си е сменила фамилията, а се говори, че ще си сменя и бащиното българско име като срамно и обидно. Женицата с телешки възторг обяви, че Европа имала нужда от лидери като Бойко Борисов! Не се и съмнявам, на някой джендър-парад в Брюксел би изглеждал много добре с розови пера отзад да води парада! Само че България няма нужда от предатели като Бойко Борисов и като вас!     Нас ни управляват ВРАГОВЕ НА БЪЛГАРИЯ! ПРЕСТЪПНА ШАЙКА! Чиято цел, наред с личното облагодетелстване, е ликвидиране на българския народ. А ние – мълчим! „И това ще мине!”, се успокояваме. Не, няма да мине. След нас няма да остане нищо. Растат поколения, неспособни на съпротива, които не знаят истината, които са с промити мозъци и дори съзнанието им не допуска, че гербавите не са прави и са престъпници. Младежи, убедени, че турско робство не е имало, а черепите в Баташката църква са сложени нарочно от комунистите, за да вярваме в лъжи. Хора, убедени, че Русия е агресор и тя е предизвикала Втората Световна Война. Българи, убедени, че американците, които преди десетилетия бомбандираха мирна София и убиха стотици хора, са ни приятели. Които смятат чуждестранните капиталисти, експлоатиращи българите, за инвеститори, от които зависим. Които не си спомнят какво е българска армия. Учат децата ни, че недосегаемите крадат и убиват, защото ги подтискаме и ги мразим. Учат ги, че са нормални всякакви извращения, противни на морала и ценностите на българите. За партийния форум на мафията са намерили пари – от нашите данъци, разбира се, но за ремонт на кораба „Радеци” – нямало. Защото е СИМВОЛ – на борбата на народа ни за свобода. А те мразят нашата свобода! Обръщам се към хората от моето поколение – ние допуснахме врагът в къщата си. Ние бяхме виновни – в наивността си и мечтите си за свобода предадохме народа си на вълците. Ние сме последните, които помним какво е било и не вярваме в лъжите. Ние трябва да решим какво бъдеще да имат децата ни. Ние трябва да поправим грешката си. Пуснете телевизора и погледнете оядените физиономии в НДК, самодоволни, нагли, самодостатъчни и престъпни. Които ни управляват и се чудят как да ни лишат от последните средства за живот. И да ни принудят да БЯГАМЕ – да бягаме от родината си, за да спасим себе си и децата си. Гонят ни от собствената ни земя, защото за тях няма нищо свято – нито България, нито народа им, нито Бог. Мамон е техният бог, парите са техният морал, наглостта и агресията са техните качества. И престанете с мирните протести и песни и хора! Смешни сте! Жалки сте! Не осъзнавате ли какво става с България? Вие сте срещу престъпници. Срещу мафия. Срещу хора, на които не им е останало нито чест, нито морал, нито душа. Тях ли ще впечатлите с написани плакати и народни хора??? Малоумни ли сте? Престъпниците се махат по един начин. И още хан Крум го е казал: Който не ще мира, има секира! Сега престъпната шайка и патрЕотите се боричкат кой да отиде на хранилката в Брюксел, където послушно да гласува джендърските соросоидни глупости. Тях не ги интересува, че българите измират, че хора умират от глад, че България умира! Те вече са ни спазарили и са се продали на американските си и европейски господари. Вслушайте се в думите им. Интересуват ли ви нещата, които говорят? Освен как да се защитим срещу тях? Гответе се, шайката се готви да ни приключи. Гответе се не за народни хора и блокади на магистрали по морето. Гответе се за революция. Защото нещата вече са: или ние, или те!  И ако се изправим, те ще паднат!  ", "date": "2019.01.21", "title": "ИЗПРАВЕТЕ СЕ И ТЕ ЩЕ ПАДНАТ!"}
{"url": "http://www.classa.bg/%D1%81%D0%B2%D1%8F%D1%82/item/391762-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D1%85%D0%B0%D0%BE%D1%82%D0%B8%D1%87%D0%B5%D0%BD-%D0%B1%D1%80%D0%B5%D0%BA%D0%B7%D0%B8%D1%82", "text": "Една след друга държавите от Европейския съюз харчат милиони, наемат хиляди работници и издават спешни постановления, за да се справят с все по-голямата вероятност на 29 март Великобритания да напусне блока без план. Брекзит без сделка може да разтърси останалата част от континента по начини, за които много европейци досега не са си и представяли, от объркан въздушен трафик до парализирани пристанища и милиони работници, поставени в правна неопределеност, пише Анджела Чарлтън от Асошиейтед прес.     Франция харчи 50 млн евро, за да засили сигурността на летищата си и в Евротунела и наема стотици допълнителни митнически служители. Португалия отваря специални ленти на летищата за британски пътници, основният източник на туристи. Холандия търси методично квалифицирани ветеринари, които да извършват нови проверки върху вноса на живи животни. Германия спешно обсъжда как да решава бюрократичните проблеми, ако има Брекзит без сделка. Правителствата от европейския атлантически бряг до Черно море подготвят правила за британските граждани, които живеят и работят в техните държави, за периода, когато те вече няма да се ползват от правата за пребиваване на граждани на ЕС и се надяват, че Великобритания върши същото за техните граждани. Великобритания, която може да бъде изправена пред най-големите проблеми, предвижда хиляди държавни служители и няколко милиарда лири за мерки за облекчаване на най-лошите последици – макар че официални представители могат само да предполагат какво точно ще се случи на 30 март, ако има Брекзит без сделка. След като тази седмица британският парламент с огромно мнозинство отхвърли сделката за развод на министър-председателката Тереза Мей, други правителства също се стягат за хаос. „Силно вярваме“, че Великобритания ще напусне без сделка, обяви вчера френският министър-председател Едуар Филип, оповестявайки множество спешни мерки за справяне с тази перспектива. „При тези условия нашата отговорност /…/ е да гарантираме, че страната ни е готова, че интересите на гражданите са опазени и защитени“. Френското правителство ще изгради нова инфраструктура и ще наеме нов персонал на летища и пристанища и в тунела под Ламанша. Компанията, която управлява Евротунела, казва, че една четвърт от цялата търговия между Великобритания и ЕС минава през тунела, който може да бъде важен контролен пункт в случай на Брекзит без сделка. Извънредните укази на Франция временно ще позволят на британски компании да превозват стоки във Франция и ще позволят на някои застрахователни и други финансови дейности да продължат във Франция, въпреки че Великобритания ще загуби достъпа си до финансовия пазар на ЕС. Изключителното прехвърляне на военно оборудване между двете държави също ще бъде позволено. В Берлин германските законодатели в четвъртък обсъждаха законопроект, който да разреши бюрократични проблеми, произтичащи от Брекзит. „Искаме щетите, а със сигурност ще има щети от напускането на Великобритания, да бъдат колкото е възможно по-малки“, каза в сряда германският канцлер Ангела Меркел. „Затова, разбира се, ще направим всичко, за да намерим порядъчно решение, но сме готови също, ако няма порядъчно решение“. Португалският министър-председател Антониу Коща каза вчера, че 80 процента от британските туристи пристигат на летища във Фару, Алгарве и Фуншал на архипелага Мадейра, където определени за тях специални гишета ще помогнат за избягване на забавяния. Холандските власти казват, че се надяват на най-доброто и се готвят за най-лошото. Митническата служба в момента наема около 900 нови служители. Службите, които се занимават с храни и защита на животните, търсят методично из Южна и Източна Европа квалифицирани ветеринарни лекари, които да проверяват вноса на живи животни. Правителството създаде онлайн гише за Брекзит и контролен списък на холандски компании, които правят бизнес с Великобритания – около 35 000 от които нямат опит в работа с държави извън единния пазар на ЕС. Румънските лидери се опитаха да уверят живеещите във Великобритания половин милион румънци, че няма да бъдат оставени на произвола на съдбата – но не дадоха конкретна информация. В момента Румъния е ротационен председател на ЕС. Чехия и Словакия подготвят закони за уреждане на краткосрочните права на британските граждани при Брекзит без сделка, докато холандците ще позволят на британските граждани, живеещи в страната, да останат 15 месеца и им предлагат възможността да кандидатстват за разрешения за престой. Във Великобритания правителството обяви вчера, че поставя запасняци от армията в готовност за постоянна служба, в случай че страната напусне без сделка. Същевременно се назначават стотици допълнителни митнически служители и граничен персонал и бяха приети закони за подпомагане на продължаването на трансграничната търговия, като разрешения за шофьори на тирове. Много фирми взимат нещата в свои ръце и трупат стокови запаси. Великобритания казва, че гражданите на ЕС ще могат са останат временно въпреки Брекзит без сделка. Високопоставен представител на ЕС в момента обикаля всички столици на останалите 27-те държави от блока, за да оцени подготовката за Брекзит и да осигури помощ, където е необходимо, каза вчера говорителят на Европейската комисия Маргаритис Схинас. ЕС е издал 88 уведомления как конкретни сектори следва да се справят с вероятни спешни ситуации, произтичащи от Брекзит. „Не поемаме никакви рискове“, каза Схинас. БТА", "date": "2019.01.21", "title": "Европа се готви за хаотичен Брекзит"}
{"url": "http://www.classa.bg/%D1%81%D0%B2%D1%8F%D1%82/item/391763-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%B8%D1%82%D0%B0%D0%B9", "text": "на Доналд Тръмп подготвя указ, който може да усложни работата на китайските държавни телекомуникационни компании в САЩ. За това пише Bloomberg. Ограниченията, ако бъдат въведени, се правят „в интерес на националната сигурност”, посочват източниците на агенцията. Документът няма да споменава имената на конкретни компании и няма да е директна забрана за продажбата на техните услуги на американския пазар. Но Министерството на търговията ще получи допълнителни правомощия при оценката на продуктите на компаниите и тяхната дейност.     В указа се говори за компании, „свързани с държави, които се противопоставят на Съединените щати”, включително фирми от Китай, сочи информиран източник за Bloomberg. Той не дава информация кога може да се подпише указът. На първо място ще бъдат засегнати китайските компании Huawei и ZTE. В момента Huawei претендира, че е лидер в разгръщането на 5G мрежи - въпреки факта, че във Вашингтон мнозина смятат, че неговите продукти могат да бъдат използвани от китайското правителство за шпионаж. Huawei и ZTE вече са обвинени в използването на схеми за заобикаляне на американските санкции срещу Иран. В крайна сметка работата на Huawei в САЩ може да бъде напълно забранена. Представителят на Съвета за национална сигурност на САЩ не е потвърждавал информацията за подготовката на декрета пред Bloomberg, но увери, че администрацията на САЩ ще осигури сигурността на телекомуникационните мрежи на страната. Отбелязваме, че ръководството на Huawei на няколко пъти отрече, че е контролирано от китайското правителство и че по някакъв начин е ангажирано с шпионаж. Пре декември миналата година „Ройтерс” съобщи, че Белият дом планира да въведе режим на извънредна ситуация в страната в началото на януари, поради което американските компании ще загубят възможността да купуват телекомуникационно оборудване Huawei и ZTE. Вярно е, че информацията от анонимни източници не беше потвърдена в последствие. На 16 януари вестник The Wall Street Journal публикува статия, в която се посочва, че американските власти провеждат криминално разследване срещу Huawei. Китайска компания е заподозряна в кражба на бизнес тайни от американските си партньори. Това е, например, роботизираното устройство Tappy, което T-Mobile US използва за тестване на смартфони. Представители на американското министерство на правосъдието и Huawei не коментираха информацията. В края на декември 35-годишен китайски гражданин бе арестуван в Съединените щати по обвинение в кражба на бизнес тайни от американска петролна компания, което ѝ е причинило щети за 1 млрд. долара.   Превод: В.Сергеев", "date": "2019.01.21", "title": "Ограничаването на Китай"}
{"url": "http://www.classa.bg/%D1%81%D0%B2%D1%8F%D1%82/item/391764-%D0%BD%D0%B0%D0%B2%D0%B0%D0%BB%D0%BD%D0%B8-%D0%BF%D1%80%D0%BE%D0%B1%D1%83%D0%B4%D0%B8-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9D", "text": " пое отговорността за предновогодишния взрив в Магнитогорск. Разследващите органи разглеждат приоритетния вариант, че става дума за взрив на газ. Не е ясно, естествено, какви окончателни заключения ще бъдат направени. Радикалната опозиция обаче вече обвини държавата, че умишлено крие терористичния акт, като отново доказва, че не изоставя по никакъв начин стремежа си да демонизира властта.     Трагедията на Магнитогорск веднага обрасна с маса слухове - нищо не е наред, причината за експлозията не е газ, а терористичен акт. Слуховете се засилиха след като на следващия ден в града избухна маршрутка - веднага се появиха съобщения, че в нея са убити терористи.     Следствената комисия заяви, че причината за експлозията е дефектно газово оборудване, не е имало стрелба по микробуса. В този случай имената на загиналите в микробуса трима души все още не са официално посочени. И ето, че през последните 24 часа се появиха няколко новинарски статии по темата Магнитогорск. Първо, вестник „Ал Наба”, който е близък до „Ислямска държава”, публикува изявление, че терористична организация поема отговорност за бомбардировките. В статията не са посочени подробности за нападението, а дългото мълчание се обяснява със страха за безопасността на онези, които организират бомбардировките.     След това новото онлайн издание „База” публикува разследване, според което цяла поредица от терористични нападения са били планирани за самата Нова година в Магнитогорск - а бомбардировките на 31 декември са били непланирани. Апартаментът, в който избухна взрива, е бил нает от двама таджики (това бе разкрито преди няколко дни от „Комсомолская правда”), които не са сред мъртвите. Цялата серия от атаки уж е била готвена от трима жители на Магнитогорск начело с мигрант от Узбекистан. И тримата са били ликвидирани на 1 януари в същата тази взривила се маршрутка. В същото време, според версията на „База”, тайните служби са знаели за съществуването на радикалната клетка, проследили са техните телефонни номера и са записали кореспонденция и разговорите им. Следствената комисия отговори на изявлението на „Ислямска държава”, като заяви, че въпреки че „от самото начало разследването проверява всички възможни версии на трагедията”, приоритет остава версията за експлозията на битов газ и „не са открити следи от експлозиви или техните компоненти върху останките от инцидента” , В същото време следствието обяви, че е назначен комплекс от прегледи, събират се доказателства и могат да се направят заключения за причината за случилото се „само чрез резултатите от комплекс от разследващи действия и задълбочен анализ на получените доказателства”. Следствието препоръча на журналистите „да не се доверяват на докладите на терористични организации, които, както знаете, приписват на себе си всички инциденти с висок ранг в различни страни по света“. „Ислямска държава” често поема отговорност за неща, към които тя няма абсолютно никакво отношение - не само в Русия, но и в чужбина. В същото време е ясно, че за момента е невъзможно уверено да се твърди, че не е имало терористичен акт или че е имало. Работата на специалните служби и разследването е именно да се разбере всичко. Ако властите не разполагат с достатъчно доказателства, че това е терористичен акт или умишлено отказват да го декларират, няма нужда да виждате злонамерени намерения. Не знаем детайлите от работата на ФСБ - възможно е в този конкретен случай, за да се намерят всички възможни участници, за да се идентифицира максимално възможният кръг от лица, принадлежащи към терористичния ъндърграунд или свързани с него лица, е необходимо да се спазва точно тази тактика. Това означава, да не се бърза с обявяването на терористична атака. А логиката на действие на специалните служби и властта ще се опитат да я разберат единствено тези, които наистина се вълнуват от сигурността на хората и от лова на терористи. А за хората, които са се зациклили върху „борбата с режима” и са си поставили за цел да дискредитират властта на всяка цена, събитията в Магнитогорск са нова причина. Да, говорим за Алексей Навални, който не може да мълчи. Още на 1 януари той попита: „Дали ФСБ се бори с терористите или с онези, които пречат на лъжата за „взрива на газ ”? И сега той започна да обвинява властите. Фактът, че Навални обвинява Кремъл не е изненадващ – това му е работата. Дори би било странно, ако Навални не бе използвал повода за нови нападки срещу властта. В същото време властта говори за експлозия на газ като приоритетна версия, докато не се получат убедителни доказателства за различна версия. Нещо друго е удивително: как Навални и подобните му обясняват причините, поради които властите уж трябва да скриват терористичните актове. Сега Навални говори, че „е изгодно да се лъже“, защото самият факт на терористичния акт показва, че няма ефективна война срещу тероризма - все повече хора умират при терористични актове. Освен това властите се опасяват, че версията на терористичната атака ще отбележи пълния провал на миграционната политика - в крайна сметка са замесени мигранти от Централна Азия. Да, Навални си има само Кремъл и той си воюва с него. Навални по подразбиране не може да признае, че Путин по различен начин се отнася към страната и народа, че отношенията между президента и народа се градят на съвсем различни принципи – в частност Путин не просто не се бои, но и смята за правилно да говори искрено, честно, без да прикрива проблемите и трудностите. Нали тогава ще изчезне целият смисъл на неговото съществуване като „борец срещу режима”-. Спомнете си ужасните експлозии в жилищните сгради в три града на Русия през септември 1999 г., които също бяха приписани на властите. Атаките с измисления лозунг „ФСБ взривява Русия, така че хората да подкрепят чеченската война”. В тази чудовищна лъжа и досега вярват някои заклети антипутинисти – а сега е време за противоположни твърдения: „властта прикрива терористичните актове”. Само че Навални все още няма отговор на простия въпрос „А защо?”. Властта не иска да всява паника? Напротив – прикриването на информация е отличен повод за алармисти и провокатори.   Превод: В.Сергеев", "date": "2019.01.21", "title": "Навални пробуди „Ислямска държава”"}
{"url": "http://www.classa.bg/%D1%81%D0%B2%D1%8F%D1%82/item/391765-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82", "text": " че показанията на бившия адвокат да Тръмп Майкъл Коен могат да станат неопровержимо доказателство за наговаряне с Русия. Коен е признал, че е изпълнявал заповед на Тръмп, който му е заръчал да лъже пред Конгреса по преговорите за строителство на небостъргач в Москва. За това съобщават федерални сътрудници, които са участвали в разследването на този въпрос.     Освен това Тръмп, бидейки кандидат-президент, е подкрепил план, разработен от Коен, да посети Русия по време на президентската кампания, за да се срещне лично с президента Владимир Путин и да даде тласък на преговорите за строителството на кулата. Авторът на статията пише, че подобни показания трудно могат да се оценят. Ако историята се потвърди, то ще излезе, че Тръмп е дал указание да се лъже под клетва, което е престъпление.   Превод: В.Сергеев", "date": "2019.01.21", "title": "Импийчмънт?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391766-%D0%B7%D0%B0%D0%BB%D1%8E%D0%B1%D0%B8%D0%BB-%D0%B5-%D0%BA%D0%BE%D0%B7%D0%B5%D0%BB-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BA%D0%B0", "text": "На любовта, казва поетът, пък и по оперите го пеят понякога – всички възрасти са покорни. За любовта няма прегради, няма предразсъдъци – оказва се, не само при хората! Отваряме стар „ТЕЛЕГРАФ“ и се просълзяваме над историята на козела Митко – „Залюбил каракачанката Рижка, след като помияри изяли любимата му“. Брадаткото се скитал между блоковете на софийската „Младост“ заедно с други, предполага се – по-добронамерени помияри, и според стопанина му дори „се изживява и като куче, и като козел“!     Просълзихте ли се? Ех, и вие сте едни коравосърдечни! Дай ви на вас насилие, кръв и мозък по асфалта! Е, ето – труп и кървища! „Кметът на с. Ловец простреля хъски и уби кокер шпаньол“ – помага ни „24 ЧАСА“. Кравари от съседно село повикали кмета да гръмне някакво бездомно куче, което тормозело добичетата, той пристигнал с чифтето на рамо, но се оказало, че помиярът благоразумно тоя ден бил избрал друго място за разходка. Тогава въпросният кмет „насочил пушката си към домашните кучета на краварите по неясни причини“. Как да са неясни – много ясно – за да не остане капо!     Капо са на път да останат и други, много по-висшестоящи, доста точно определени от „ТРУД“ като „ВИП-авджии“: „В Шабленската резиденция чакат ВИП ловци на гъски“ – привлича внимание заглавието. ВИП–авджиите може и да дойдат, само че капото вече се вижда отдалеч – ловът бил „разрешен до 31 януари, но дивите патици още не са прелетели от Кавказ през делтата на Дунав, защото не е хванал големият студ, оплакват се шабленци“. Вместо да се оплакват, да вземат да си приберат кокошките – ако и ВИП-авджиите са като кмета-ловец на с. Ловец, може да стане някой сакатлък. Като няма гъска – и квачката върши работа! Старо правило, за щастие, прилагано вече из цялата страна – ако не си спомняте какво значеше БДЖ, ще ви припомним – „Български държавни железници“. А железница е онова нещо, което ходи по релси. Естествено, че като прочетем в „МОНИТОР“, че „БДЖ заменя влаковете с автобуси“, ще се почувстваме леко объркани. Но – влакът, поне у нас, очевидно е непопулярно превозно средство – виж, друго нещо си е круизът из моретата на планетата със свръхлуксозни лейнери. Не е грешка – пише го в „МОНИТОР“, значи е вярно – луксозните пътнически кораби вече сигурно се казват „лЕйнери“, а не „лайнери“. И хич и не си помисляйте какво би се получило, ако се бе променила една друга буквичка – защото става дума за събитие, посветено на Деня на независимостта (да не се бърка с 4 юли, става дума за нашия си ден – 22 септември). Круизът, определен от организаторите и изданието като „най-патриотичното круизно събитие за 2019-а“, носи и изключително адекватно име – „Пиратите на България“! Любопитно ще е да се запознаем със списъка на пиратите, след като цената на креватчето в каюта за простосмъртни е 2 465 лв, а „ако искате да не сте във вътрешна каюта, а в по-луксозна – с балкон, цената скача на 3055 лв и то на един човек в двойна стая.“ За патриотична трикольорна пиратска превръзка на едното око не става дума – очевидно патриотите-пирати трябва да си я осигуряват сами. А ако искат да си имат и нежна компания – едно предупреждение от предишен мониторен брой – „Показалецът на лявата ръка издава потенциална изневяра“. Откритието било на учени от Оксфордския университет – „При дамите, изкушени да се отбият от правия път, показалецът на лявата ръка е значително по-дълъг от безименния“. Изключително полезно откритие! Тъпо е да заведеш гадже свят да види, а то да шавурка насам-натам из лЕйнера – затова преди да го поканите, проверете небрежно пръстите й – това ще ви спести неприятности, да не говорим за трите хиляди и нещо отгоре!   От ", "date": "2019.01.21", "title": "Залюбил е козел каракачанка"}
{"url": "http://www.classa.bg/%D1%81%D0%B2%D1%8F%D1%82/item/391760-%D0%B1%D0%B8%D0%B2%D1%88%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B4%D0%B6%D0%BE%D1%80%D0%B4%D0%B6-%D0%B1%D1%83%D1%88-%D0%BD%D0%BE%D1%81%D0%B8-%D0%BF%D0%B8%D1%86%D0%B8-%D0%BD%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%82%D0%B0%D0%B9%D0%BD%D0%B8%D1%82%D0%B5-%D1%81%D0%BB%D1%83%D0%B6%D0%B1%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B7%D0%B0%D1%82%D0%B2%D0%B0%D1%80%D1%8F%D0%BD%D0%B5-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Бившият американски президент Джордж Буш се захвана в събота с доставката на пици, за да помогне на служителите на тайните служби, които за момента продължават да работят, без да получават заплата, поради затварянето на федералното правителство от декември.   \"Лора Буш (съпругата му) и аз сме благодарни на служителите от Тайните служби и хилядите федерални служители, които работят усилено за нашата страна, без да получават заплата\", пише Буш в акаунта си в Instagram.   \"Време е лидерите от двете страни да оставят настрана политиката, да се съберат и да приключат с това затваряне \", добави той. Най-дългото затваряне на правителството в историята на страната беше предизвикано от искането на президента на САЩ, Доналд Тръмп, Конгресът да одобри бюджет от 5.7 милиарда долара за финансиране на плана за охрана на границите, който включва изграждане на стената по границата с Мексико. Демократите, които имат мнозинство в Камарата на представителите, отказват да го направят.", "date": "2019.01.21", "title": "Бившият президент Джордж Буш носи пици на служителите на Тайните служби по време на затваряне на правителството"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391761-%D1%81%D1%8A%D0%B4%D0%B1%D0%B0-%D0%BD%D0%B0-%D0%BC%D0%B0%D1%80%D0%B8%D1%8F-%D0%BB%D1%83%D0%B8%D0%B7%D0%B0-%E2%80%93-%D0%BA%D0%B0%D0%BA-%D0%B5%D0%B4%D0%BD%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0-%D1%81%D1%82%D0%B0%D0%B2%D0%B0-%D0%BB%D1%8E%D0%B1%D0%B8%D0%BC%D0%BA%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": "Коя е всъщност Мария-Луиза, първата съпруга на цар Фердинанд? На първо място, италианска принцеса. Дъщеря на Пармския херцог Роберто I Бурбон-Пармски, кръщелница и любимка на папата. Представителка на династията на Бурбоните, основана от третия син на испанския крал.  Мария-Луиза всъщност се казва… Мария Луиза Пиа Тереза Анна Фердинанда Франческа Антоанета Маргарита Жозефина Каролина Бианка Лучия Аполония де Бурбон, Принцеса на Парма. В семейството има 11 деца, а след повторния си брак баща й има още 12 деца. Пармският херцог е последният суверен на Парма и Пиаченца. Той е детрониран, тъй като Сардинското кралство анексира малките италиански държави и обединява територията им, създавайки кралството Италия. Мария-Луиза, принцеса на Парма, е само на 12 години, когато майка й почива по време на раждане. Момичето израства под грижа на английски гувернантки в Швейцария и във френския гард Биариц. Овладява пет езика. Обича да пее и да рисува. Умението й да свири на пиано и китара е над средното. Младата девойка също така чете много и обича Данте и Леопарди. И едва ли е можела да си представи каква съдба я очаква.   Сватбата с Фердинанд Годежът й с българския княз Фердинанд (по-късно цар) е в австрийски замък през 1892 г. Преди това тя никога не е виждала княза, който е с девет години по-голям от нея. А каква е историята на самия годеж? Eдна от важните цели на Фердинанд след идването му на власт е да си намери принцеса. Така ще осигури основаването на Кобургската династия. Той се допитва до кралица Виктория, но тя не може да му предложи английска принцеса, тъй като Русия препречва пътя. Забрана да се ожени за която и да е германска принцеса получава и от германския кайзер. Австрийците заемат същата позиция. При посещение на Фердинанд във Виена обаче, император Франц-Йосиф му казва, че дъщерята на Пармския херцог е не просто необвързана, но и необвързана с никоя велика сила и поради това не би предизвикала ревността на Русия. Смята се, че Фердинанд и майка му са донякъде огорчени от ограниченията, тъй като са се стремили към състоятелна принцеса, обвързана с колкото се може повече европейски управляващи династии. За Фердинанд, подобно на всяка кралска особа по онова време, политическите бракове са норма. В крайна сметка той се примирява със ситуацията. Майката на Фердинанд очевидно има големи естетически претенции спрямо бъдещата си снаха. В писмо до английската кралица тя пише, че със сина й се радват за съюза с Мария-Луиза, но добавя следното:     Портрет на княгиня Мария Луиза от Иван Мърквичка.   „За съжаление не е особено красива, което е единствен недостатък, тъй като е очарователна, добра, много остроумна, интелигентна и много приятна“.  Междувременно, налице е голямо препятствие за венчавката – трябва да се уреди въпросът за вероизповеданието на бъдещия български престолонаследник. Мария-Луиза е ревностна католичка, която на всичкото отгоре е и кръщелница на папата. Фердинанд е задължен да обещае на Върховния глава на католическата църква, че престолонаследникът ще е католик. Същото изисква и Пармският херцог. Това обаче противоречи на българската Конституция, изискваща престолонаследникът да е с православно вероизповедание. По изключение единствено първият български княз може да запази вероизповеданието си, какъвто е случаят с католика Фердинанд. След намесата на Стефан Стамболов обаче, българският парламент анулира въпросния член от Конституцията. Сватбата се състои през април 1893 г. във вилния комплекс Пианоре, близо до Пиза. Архиепископът на Лука венчава младоженците. Специално по повода е построен параклис в неоренесансов стил, прилежащ към комплекса. Имението всъщност се състои от три сгради, строени в различни периоди, и разкошен парк. В очите на властващите в Европа съюзът е нещо като помирение между родовете Капулети и Монтеки. В случая става дума за два клона на аристократичен род (орлеанското семейство). Внукът на Луи-Филип се жени за правнучката на Шарл X (съперник на Луи-Филип за френския трон). Сватбата и свързаните с нея празненства са ослепителни. Всичко около тези събития е като приказка за несвикналата на подобни сюжети България.  За сватбата в Пианоре пристигат премиерът Стамболов заедно с български министри. Можем да си представим каква любопитна гледка са представлявали озадачените от разкоша около тях български гости. Подаръкът от българския народ, който Поликсена Стамболова връчва, е подобаващ – диадема с бурбонски лилии, декорирани с брилянти, рубини и изумруди в цветовете на българското знаме. Изработката е на виенски ювелир. “България ще я почита и ще бди над нея“, казва Стамболов за 23-годишната Мария-Луиза на баща й. Обещанието е изпълнено само донякъде. Пътуването за България е с кораба „Амфитрит“, който минава през Неапол, Малта, Коринт и Делфи. В Триест има прекачване на влак. Възторжена тълпа посреща българската княгиня в Свищов, която тук вижда България за пръв път. Всички са очаровани от естественото поведение на младата жена, както и от това, че е облечена в дрехи с народни мотиви, съчетани с тъмночервена лента на Пармския орден.       Предстоят още вълнения на българска почва. Посрещането на княжеските младоженци в София е паметно.. Ето така в. „Свобода“ отразява всенародния празник:  „Абсолютно всичките къщи в града бяха укичени с флагове, а по ония улици, през които беше определено да минат Техни Царски Височества, всичките прозорци и балкони бяха украсени с килими и други украшения; на много места бяха укачени и ликовете на многоочакваните августейши гости…[]… В 2 часа след пладне се започна стичанието на населението към улиците, от гдето щяха да минат Княза и Княгинята и в по-малко от един час те бяха вече станали непроходими“. Населението празнува до около полунощ и продължава и на другия ден.  „Със своето въодушевление и радушен прием столичното население показа на Техни Царски Височества Княза и Княгинята своята дълбока преданност към Тях, радостта си, като Ги вижда между себе си, и надеждите за щастливо ръководение съдбините на страиата, които то с най-дълбока вяра възлага вьрху Тях“, добавя„Свобода“, Прави впечатление един странен епизод още в началото на брачния живот на Мария-Луиза и Фердинанд, забелязан от доц. Йордан Василев. След пристигането на младоженците в двореца, Князът иска официална снимка. По време на подготовката за снимки, известен австрийски фотограф, отбелязва, че Фердинанд е седнал, а Мария-Луиза – права. Фотографът, снимал австрийските владетели в противоположни позиции, изказва мнение, че според европейската етикеция положението на младоженците би трябвало да е обратното. Фердинанд обаче не се съобразява със забележката.   Династията на Кобургите През 1894 г. се ражда престолонаследникът на българския трон – Княз Борис Търновски. Символичното му име е обявено в прокламация на Фердиданд до българския народ. Раждането на Борис е трудно и Мария-Луиза била много изтощена. Кръщенето на княза минава дискретно, тъй като е покръстен в католическата вяра. Ритуалът се извършва от папския нунций Монсиньор Менини, католически архиепископ на Пловдив. Кръстници са Пармският херцог и майката на Фердинанд. От малко хора се знае една любопитна подробност. Тъй като името Борис не присъства в католическите именници, детето е наименовано от кръстниците Клемент-Роберт-Мария-Пия-Луи-Станислас-Ксавие. Като български престолонаследник той ще си остане Борис.     Четирите деца на княгиня Мария Луиза, отляво надясно – княгиня Евдокия, княз Кирил, цар Борис, княгиня Надежда.    След кръщенето настъпват усложнения въпреки по-ранната промяна на Конституцията. Започват нападки на „отделни личности или фракции с нечисти цели“, както заявява Фердинанд. Липсва и признание на княза от руския цар. Поради усложнената политическа ситуация, Фердинанд е принуден да отстъпи да покръстят престолонаследника в православна вяра, въпреки обещанието си пред папата и роднините на принцесата. Той пише, че „този акт ме раздели от Запада, т.е. от моите роднини, но аз го извърших от любов към отечеството“. Мария-Луиза, по това време бременна с второто им дете, се опитва да разубеди Фердинанд, но безуспешно. Той, от своя страна, успява най-накрая да спечели подкрепата единствено на майка си, след дългата й съпротива. Неуспешна се оказва тайната мисия на негов пратеник да поиска одобрение от Ватикана, след което самият Фердинанд отпътувал за среща с папата. „Анатемата на Запад е паднала над мен“, казва още Фердинанд, „но аз гледам на златната зора от изток – тя ще благослови моята династия“. Постъпката е определяна като „невероятно смело решение“, макар че князът дотолкова унива, че дори обмисля абдикация. След решението Борис да се прекръсти в православната вяра, руският цар Николай II предприема възстановяването на прекъснатите още през 1886 г. отношения между двете държави и …става кръстник на невръстния принц. Месец след кръщенето на двегодишния Борис, Фердинанд извършва триумфална дипломатическа разходка. Той се среща с турския султан, руския цар, с председателя на френската република, германския император, сръбския крал. Дипломатическият му ход, укрепващ позициите на младата държава, е приет с ликуване от българите. Междувременно, шокираната княгиня Мария-Луиза е напуснала страната заедно с второто си бебе в знак на протест срещу кръщението. След около година тя ще се завърне от Франция. За нейна утеха, останалите й деца ще бъдат католици. Завръщането й бележи началото на относително мирен период в страната. Скоро ще започне двадесетият век за България, която наричат „Япония на Балканите“ поради бързото й тогавашно развитие. Надеждите на българите за бъдещето са големи. Фердинанд и съпругата му ще посетят още празненствата по случай шестесетгодишнината на английската кралица Виктория. После гостуват и на руския император. В Петербург Княз Борис ще си спомня мъгляво как е играл с дъщерите на руския владетел – Олга и Татяна. Мария-Луиза произвежда много добро впечатление в Русия, както и „очарователният малък принц“.   Княгиня Мария Луиза с третото си дете княгиня Евдокия.   За около шест години в България, колкото е и остатъкът от живота й, Мария-Луиза ражда два принца и две принцеси. Княз Кирил, се ражда година след княз Борис. Две години след Кирил, на бял свят ще се появи княгиня Евдокия, а на следваща година – княгиня Надежда. Перманентната бременност на княгинята прави впечатление на обществеността и й пречи да изпълнява церемониалните си задължения. Доц. Василев цитира един от най-силно приближените до Фердинанд, Димитър Станчов, който отбелязва, че той се държи спрямо съпругата си като към ханъма от харем. „Той е забравил всичко европейско, не е научил нищо от съвременното българско и се държи като турчин“, ще каже първият български генерал Сава Муткуров.  Можем само да предполагаме как се е чувствала крехката Мария-Луиза в подобна атмосфера.   Обаятелната княгиня Въпреки всичко обаче, Мария-Луиза е общителна и активна в обществения живот, макар да не се занимава с политическа дейност и да стои встрани от дворцовите интриги. По повод критиката от приближени, че има разнородни контакти, тя отговаря, че това не я притеснява и че вярва в доброто в хората. В спомените си за поведението на княгинята по време на техни срещи, Екатерина Каравелова пише, че докато разговаря, тя има оживено лице с блестящи очи, което обаче става тъжно, щом замълчи. Каравелова добавя, че Мария-Луиза има прекрасни „теменужени очи“.     Княгиня Мария Луиза с корона.   „Никога не успях да си обясня напълно огромното обаяние, оказвано от Княгиня Мария Луиза върху съпруга ми, върху мен, върху моя Свекър, върху всички, които са я познавали. Освен това нейната много голяма доброта, състраданието и милосърдието й, заслугите й на владетелка, културна и способна да следи отблизо всички най-благородни изяви на живота в страната. Тя беше много обичана заради живия и смел характер, заради изяществото, с което умеела да внесе във все по-подчертано военната среда на антуража на моя Свекър, Цар Фердинанд (тогава още Княз), елемент на романтика и древно благородство“, пише кралица Йоанна, снаха на княгинята. За нещастие Мария-Луиза не дочаква идването на XX-и век. Отива си на 29 години – през 1899 г., „горчиво оплакана от целия народ“. Раждането на четвъртото й дете бележи смъртта й, причината е простуда по време на студена зима. Същевременно, отслабеното здраве може би в немалка степен се е дължало и на цялостно изтощение, както и на негативните емоции около покръстването на Борис. Йоанна, която обожава личността на Мария-Луиза, пише за трагедията:  „Онази зима била особено мразовита и свекърва ми останала права повече от час в снега. Очаквала княгиня Надежда, четвъртото си дете, родено в деня на нейната смърт“…[]…Починала съвсем млада…[]….разболявайки се внезапно, за да не отсъства от тържествената церемония на така нареченото Кръщаване на водата в София, което отговаря на Богоявление“. Странно е, че съдбата на Мария-Луиза е подобна на тази на майка й, починала при раждане. След нещастието, майката на Фердинанд поема грижата за четирите деца. Както пише Стефан Груев, те растат самотни, без много приятели и отчуждени от строгия си баща, чиито стъпки и звук от тропащ бастун по коридорите отекват болезнено в съзнанието им. Суровата дисциплина, която Фердинанд налага, както и липсата на майка, ще обединят „децата по необичаен начин“. Според исторически свидетелства, последните думи на Мария-Луиза към първородния й син гласят:  „Когато някой ден ще бъдеш повикан да царуваш, старай се да бъдеш владетел за пример“. С такива достойни думи си отива една италианска принцеса, станала първата княгиня на Третото българско царство.      ", "date": "2019.01.21", "title": "Съдба на Мария-Луиза – как една италианска принцеса става любимка на българите"}
{"url": "http://www.classa.bg/%D1%81%D0%B2%D1%8F%D1%82/item/391753-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B0%D1%89-%D1%81%D0%BF%D0%B8%D1%80%D0%B0", "text": "Безизходното положение около предизборното обещание на Доналд Тръмп да построи стена по границата между САЩ и Мексико доведе до най-дългото спиране на работа на правителството на САЩ в историята. Този уикенд президентът отправи ново предложение към демократите и каза, че е склонен на компромиси, за да се излезе от правителствената криза. Той е готов да се откаже от идеята за стена по цялата граница с Мексико, но продължава да настоява за ограда от 370 километра на стойност до 5,7 млрд. долара.     Въпреки че някои институции работят, а в други на работа са \"крайно необходими\" служители, ефектът от спирането на работата на правителството се усеща доста отвъд Вашингтон. Ето няколко въпроса около така наречения шътдаун и тяхното обяснение. Защо има спиране на работа на правителството? Американското правителство работи чрез 12 бюджетни закона, гласувани всяка година от Конгреса и подписвани от президента. Във фискални години като тази, когато всичките 12 закона не са приети към 1 октомври, когато се пада началото на фискалната година (само пет от тях бяха готови навреме), Конгресът и президентът поддържат държавната машина работеща, като прокарват краткосрочни удължения на бюджета. Така и се подходи и този път, но после Тръмп поиска каквито и да е следващи удължения на бюджета да включват 5.7 млрд. долара за неговата стена по границата. Държавният глава очевидно е непреклонен в това си искане. Каква част от правителството е спряла работа? Девет федерални министерства и агенции от рода на Федералната авиационна администрация (FAA), Агенцията за опазване на околната среда (EPA) и Комисията по ценните книжа и борсите (SEC) спряха работа от 22 декември, когато свърши финансирането им. Други части от правителството, най-вече Министерството на отбраната, са финансирани, защото Конгресът и Тръмп успяха да постигнат споразумение по тяхното бюджетиране за 2019 г. Трети като Пощенската служба на САЩ и Федералния резерв имат източници за осигуряване на средства извън тези, които осигурява Конгресът. В спрелите работа министерства и агенции, само смятаните за \"крайно необходими\" за работата им служители ходят на работа и те не получават заплащане, докато не приключи спирането на работата на правителството. Другите служители са официално в безсрочен неплатен отпуск. В общи линии държавните служители от органите на реда и обществената безопасност продължават да работят, така че службите по контрол на въздушното движение, здравеопазване за ветерани и федерални органи за разследване на престъпления продължават да функционират по време на спирането на работа на правителството. И все пак определянето кои са \"крайно необходими\" е повече изкуство, отколкото точна наука като отделни министерства и департаменти и политически назначените лица, които ги ръководят имат последната дума кой да идва на работа и кой да си остане вкъщи. Какъв е ефектът до момента? Администрацията по храните и лекарствата на САЩ (FDA) в момента не извършва някои рутинни инспекции на храните и може да остане без средства за проверка и одобрение на нови лекарства. Комисията по ценните книжа и борсите не може да одобрява първоначални публични предлагания. Някои отчети за икономическото състояние на САЩ не се изготвят. Авиокомпаниите не могат да получат разрешения за разширяване на самолетния си флот. Някои риболовни кораби в Аляска са принудени да останат в доковете, доколкото се нуждаят от федерални разрешителни и инспекции. Проверяващите пътниците от службите по транспортна безопасност по американските летища, които работят без заплащане, защото са обявени за крайно необходими, излизат в болнични в по-големи от обичайните бройки. Отпадъците се трупат в националните паркове, които са отворени, но без персонал. Около 800 000 федерални служители се наложи да минат този месец без заплати. Министерството на селското стопанство намери средства да финансира подпомагането с купони за храна през февруари, но след това и тези пари ще свършат. Прехвърлянето на собственост на имоти в процес на продажба е отложено, докато администрацията на Тръмп възобнови работата на програмата към Службата за вътрешни приходи (IRS), която проверява и потвърждава доходите на кредитополучателите. Ще получат ли в някакъв момент заплати федералните служители за това време? Да. Конгресът и Тръмп са се споразумяли за законодателство, гарантиращо заплащане за минали периоди, след като правителството възобнови работа. Така е било и при предишни спирания на работа на правителството. Какъв е ефектът от спирането на работа на правителството върху икономиката на САЩ? Кевин Хасет, председател на Икономическия консултативен съвет към Белия дом, първоначално заяви, че спирането на работа на правителството ще намалява БВП на САЩ с около 0.1% за всеки две седмици. Оттогава той е променил прогнозата си на 0.13% за всяка седмица, включително пропусната работа от подизпълнители, и изгубени средства за харчене и инвестиране от федерални служители, които не са получили заплати. Икономисти на Bloomberg прогнозират, че спирането на работа на правителството, продължило две седмици и половина през 2013 г., е намалило брутния вътрешен продукт на САЩ с 0.30 процентни пункта. Как изобщо е възможно да се допуска спиране на работата на правителството? До 1981 г. пропуските във финансирането на работата на правителството на САЩ не са довеждали до спиране на работа. Като цяло министерствата и агенциите са функционирали нормално, а разходите им са се покривали със задна дата, след като се постигне споразумение. Бенджамин Сивилети, главен прокурор по време на президентския мандат на Джими Картър, е сложил край на това. На база правни становища от 1980 и 1981 г. той е решил, че работата на правителството като цяло трябва да спре, докато Конгресът не се съгласи да осигури финансирането му. Решението му е узаконено под формата на т.нар. \"Закон срещу дефицита\" (Antideficiency Act), който поне на теория въвежда глоби или затвор като наказания за федерални служители, които се осмеляват да работят безплатно по време на спирането на работата на правителството. В това САЩ се отличава от повечето други западни демокрации, които не допускат спиране на работа на правителството. Как може да приключи това спиране на работа на правителството? Тръмп може да отстъпи и да се съгласи да финансира правителството, без да е постигнат напредък по отношение на стената му, или демократите в конгреса може да отстъпят и да отпуснат средства за проекта. Има възможности за компромис между предложените преди от демократите $1.6 млрд. за гранична сигурност и поисканите изрично от Тръмп за стена $5.7 млрд.; освен това Тръмп изглежда склонен да разшири дефиницията си за приемлива \"стена\". Тръмп може да се опита да направи договорката между тях по-приемлива за демократите, вероятно като предложи правна защита за младите имигранти без документи, известни като \"Dreamers\". От друга страна, остават налице думите на Тръмп за евентуално обявяване на национално извънредно положение, при което той би могъл да прехвърли средства от военни обекти към строителството на стената по границата, с което ще се премахне този въпрос от бюджетните преговори. Подобно действие би било извънредна употреба на президентски правомощия, обикновено запазени за наказателни действия при война или ограничаване на търговията и транзакциите с враждебна чужда държава, и вероятно ще бъде оспорвано по съдебен ред. Колко пъти досега е спирало работа правителството на САЩ? Досега е имало 13 спирания на работа на правителството от 1981 г. насам, за периоди от 1 до 21 дни, включително тридневно спиране миналия януари. Преди 1981 г. агенциите са функционирали като цяло нормално през паузите във финансирането, като разходите им са се покривали със задна дата след постигането на споразумение. Най-дългото спиране на работа на правителството досега - 21 дни през декември 1995 и януари 1996, беше прочутата безизходна ситуация между демократа президент Бил Клинтън и председателя на преобладаващо републиканската Камара на представителите Нют Гингрич. Спиранията на работа на правителството поради разногласия за разходите са различни (и не толкова тежки), отколкото това, което би се случило, ако САЩ наруши тавана на дълговете си и откаже плащания по някои от облигациите си. Това не се е случвало никога досега.", "date": "2019.01.21", "title": "Правителството на САЩ спира...."}
{"url": "http://www.classa.bg/%D1%81%D0%B2%D1%8F%D1%82/item/391752-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB-%D0%BE%D1%82%D0%BA%D0%B0%D0%B7%D0%B0-%D0%B4%D0%BE%D1%81%D1%82%D1%8A%D0%BF-%D0%BD%D0%B0-%D1%80%D0%BE%D0%B4%D0%B6%D1%8A%D1%80-%D1%84%D0%B5%D0%B4%D0%B5%D1%80%D0%B5%D1%80-%D0%B7%D0%B0%D1%89%D0%BE%D1%82%D0%BE-%D0%BD%D0%B5-%D0%BD%D0%BE%D1%81%D0%B8%D0%BB-%D0%BF%D1%80%D0%BE%D0%BF%D1%83%D1%81%D0%BA%D0%B0-%D1%81%D0%B8", "text": "Швейцарският тенисист и шест пъти победител в Australian Open, Роджър Федерер, беше задържан за момент на входа на съблекалнята на същия турнир в град Мелбърн, тъй като не носил баджа си. Когато се връщал от тренировка на 19 януари, спортистът не можал да потвърди акредитацията си и агентът по сигурността му забранил да премине. Федерер изчакал треньора си, който носел липсващата карта, и едва когато той се появил, бил пуснат да влезе. Служителят на службата за сигурност не се трогнал, че пред него стои самият номер 3 в световния тенис и сега видеото на неговото категорично \"Не\" има повече от 83 000 гледания.   В началото на тази седмица също не разпознаха руската тенисистка Мария Шарапова в съблекалните на турнира.", "date": "2019.01.21", "title": "Охранител отказа достъп на Роджър Федерер защото не носил пропуска си"}
{"url": "http://www.classa.bg/%D1%81%D0%B2%D1%8F%D1%82/item/391754-%D0%B6%D1%8A%D0%BB%D1%82%D0%B8%D1%8F%D1%82-%D0%BC%D1%8A%D0%B6-%D0%BD%D0%B0-%D0%B0%D0%BB%D0%B5%D0%BF%D0%BE-35-%D0%B3%D0%BE%D0%B4%D0%B8%D0%BD%D0%B8-%D1%80%D0%B0%D0%B4%D0%B2%D0%B0-%D1%80%D0%B0%D0%B7%D1%82%D1%8A%D1%80%D1%81%D0%B5%D0%BD%D0%B8%D1%8F-%D0%BE%D1%82-%D0%B2%D0%BE%D0%B9%D0%BD%D0%B0%D1%82%D0%B0-%D0%B3%D1%80%D0%B0%D0%B4", "text": "Жителят на сирийския град Алепо, Абу Заккур, 68-годишен, познат също като „Жълтият човек на Алепо\", стана известен с решението си да се облича само с цвета на Слънцето.   Индивидът избра жълтото - което според него представлява любов - през 1983 г. и оттогава той винаги избира обекти само от този цвят. Необичайната му мания се отразява не само в дрехите на Абу Заккур, но и в обзавеждането на къщата му и дори в цвета на мобилния му телефон.   Самият \"жълт мъж\" посочва, че цветът на радостта винаги привлича вниманието на хората и те искат да снимат с него.\" Трудно е да се ходи по улицата през деня заради моята популярност и почитателите ми \", казва той", "date": "2019.01.21", "title": "\"Жълтият мъж на Алепо\" 35 години радва разтърсения от войната град"}
{"url": "http://www.classa.bg/%D1%81%D0%B2%D1%8F%D1%82/item/391755-%D0%BE%D1%82%D0%BA%D1%80%D0%B8%D0%B2%D0%B0%D1%82-%D0%BF%D0%BE%D0%B4%D0%BE%D0%B7%D1%80%D0%B8%D1%82%D0%B5%D0%BB%D0%BD%D0%B8-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D0%B4%D0%B2%D0%B8%D0%B6%D0%B5%D0%BD%D0%B8%D1%8F-%D0%BF%D0%BE-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%BD%D0%B0-%D1%81%D0%B8%D0%BD%D0%B0-%D0%BD%D0%B0-%D0%B1%D0%BE%D0%BB%D1%81%D0%BE%D0%BD%D0%B0%D1%80%D0%BE", "text": "Доклад на Комитета за контрол на фискалните въпроси на Бразилия (COAF) разкри подозрителни доходи по сметките на новоизбрания сенатор от Рио де Жанейро и регионален законодател, Флавио Болсонаро, син на президента Жаир Болсонаро, информира O Globo.   Според COAF, между юни и юли 2017 г. Флавио Болсонаро е получил около 48 депозита за общо $ 96 000, които са били извършени чрез банкомати, поставени в Законодателното събрание на щата Рио де Жанейро. Агенцията заявява, че извършването на плащания на части може да показва намерение да се скрие източникът на парите.   По-рано COAF разкри, че „нетипични транзакции\" са били открити в отчетите на Фабрицио де Киейрос, шофьор и бивш съветник на Флавио Болсонаро, на стойност 1,2 милиона реала ($ 307,000). Движенията са извършени в рамките на една година, между 1 януари 2016 г. и 31 януари 2017 г.", "date": "2019.01.21", "title": "Откриват подозрителни финансови движения по сметките на сина на Болсонаро"}
{"url": "http://www.classa.bg/%D1%81%D0%B2%D1%8F%D1%82/item/391756-%D0%BF%D0%B0%D1%80%D0%B8%D1%82%D0%B5-%D0%B8%D0%BB%D0%B8-%D0%B6%D0%B8%D0%B2%D0%BE%D1%82%D0%B0", "text": "Руски активисти твърдят, че чеченските власти са наредили на хората да избиват ЛГБТ членовете на семействата им и са поискали откуп за освобождаването на задържани ЛГБТ роднини. Според руски източници поне 40 души са били арестувани през последните две-три седмици, много от тях изтезавани в ново преследване на членове на ЛГБТ общността в Чечня. Съобщава се, че двама хомосексуални мъже са починали след изтезания. Един от доброволците на \"Руска ЛГБТ мрежа\" в Санкт Петербург твърди, че чеченските власти искат роднините да накажат хомосексуалните членове на семействата си като ги екзекутират. Пред \"Дейли Бийст\" той подчертава, че държи да остане анонимен. Допълва, че няколко души, които са успели да избягат, са били изнасилени с полицейски палки и изтезавани с електричество.     Твърди се, че задържанията са дело на полицаи от южния град Аргун. Алви Каримов, говорител на чеченския лидер Рамзан Кадиров, коментира пред репортери в понеделник, че тези твърдения са \"абсолютни лъжи и в тях няма и зрънце истина.\" Светлана Ганушкина, виден активист за защита на правата на човека, коментира, че преди дни е получила телефонни обаждания от чеченско семейство, което я е помолило да помогне на арестуван техен роднина от мъжки пол. Ганушкина е бивш член на президентския Съвет по въпросите на гражданското общество и правата на човека в Москва. Тя казва, че хората в Чечня вярват, че мога да се обадя на няколко души и да спася любимите си. Тези хора са я помолили да им помогне, след като полицията е арестувала техния роднина и е поискала откуп от 1 млн. рубли (около 26 000 лв.), иначе \"цялата република ще научи, че имате хомосексуалист в семейството си\". Те са били заплашени, че момчето им ще бъде убито, така че всъщност е имало две заплахи. Ганушкина е свързала семейството с адвокат. На 10 януари тя е научила, че мъжът е бил освободен. Най-вероятно полицията е взела пари от тях, каза в четвъртък Ганушкина, която сега е председател на неправителствената организация \"Комитет за гражданска помощ\". Тази ситуация звучи като поредното ужасно зверство в контролираната от Кадиров Чечня. Активист за защита на правата на човека в Чечня, който е отказал да разкрие самоличността си, твърди, че наскоро задържаните хомосексуални мъже и жени са били заплашвани с наказателно преследване по член 221 от наказателния кодекс на страната - за притежание на наркотици. Във вторник вечерта, според активиста за защита на правата на човека, полицията все пак е освободила задържаните хомосексуални мъже и жени, които са били заставени да се откажат от правото си да напускат републиката. Според същия източник, властите са задържали паспортите на освободените ЛГБТ чеченци. От 2017 г. руски и международни ЛГБТ мрежи са успели да помогнат на 150 чеченски жертви на насилие да избягат в западни държави.  За да се евакуира един хомосексуален чеченец в чужбина, доброволците се налага да съберат около 4000 евро. CNN съобщава, че последните задържания са започнали през декември 2018 г. след арестуването на администратор на севернокавказка група от хомосексуални мъже в руската социална мрежа Vkontakte. Според жертвите, кръг от склонни към насилие висши правителствени чиновници и полицаи организират кампанията за пропъждане на хомосексуалните от републиката. От началото на чистката през 2017 г. има десетки истории за чеченци, на които са помогнали и за местни чиновници, нареждащи на роднините да екзекутират хомосексуалните си близки, казва един от активистите на \"Руска ЛГБТ мрежа. Тези така наречени \"убийства на достойнството\" са популярни в Чечня. Джамбулат Умаров, чеченски министър на националната политика, нарича сегашните обвинения в задържане, изтезания и убийства \"измислици\" и \"глупости\". Умаров допълва, че като се има предвид, че хомосексуалните по начало имат извратено въображение, не е изненадан, че могат да пишат такива глупости. \"Дейли Бийст\" интервюира активисти от \"Руска ЛГБТ мрежа\" в Москва и Санкт Петербург, които организират евакуацията на ЛГБТ жертви на преследване от републиката. Зоя Метисова, 42-годишен психолог и доброволец в \"Руска ЛГБТ мрежа\", казва, че от средата на декември организацията е получила многобройни молби за помощ от ЛГБТ чеченци. Те са твърде уплашени, за да говорят по телефона, така че използват имейл за спешни обаждания, казва Метисова. Дотук няма държавна агенция, която да се е свързала с тях, за да окаже помощ или съдействие, така че се налага да набират средства и организират евакуацията на хората. Много притеснително е, че отвличат и изтезават не само хомосексуални мъже, но хомосексуални жени в Чечня. През 2017 г. повече от 100 хомосексуални мъже са били арестувани и подложени на изтезания в предимно мюсюлманския регион. Когато журналисти са попитали Кадиров за арестите, той е отговорил: \"Отведете ги далеч от нас, така че да не стоят тук. Трябва да прочистим кръвта ни, ако изобщо има някакви такива хора тук\". Руският президент Владимир Путин е предоставил на Кадиров неограничена власт. Няма почти никой в републиката с население от 1.3 млн. души, който да е склонен да подслони ЛГБТ чеченци. Местните активисти за защита на правата на човека са изложени на риск от арест, подпалване на имуществото им и убийство. Дмитрий Гудков, бивш офицер от КГБ и опозиционен лидер, коментира, че реакцията на чеченските власти е \"срамна\" и че незаконната чистка сред ЛГБТ чеченците предизвиква гняв у много висши представители на органите на реда. Според него Кадиров е подивял и изглежда, че Путин изобщо не може да го контролира и допълва, че Русия не е държава, съществуваща по законите на шериата, а демокрация, където чеченците имат същите конституционни права като всички останали. Путин е човекът, който би трябвало да защитава техните права. Изтезанията и убийствата на хомосексуални мъже и жени не са спрели през двете години след първите преследвания. Арсен (хомосексуален мъж от чеченски произход) е бил на 24 години през февруари 2017 г., когато няколко униформени мъже са го отвлекли на Путински проспект, главната улица на Грозни, и са го затворили с десетки други хомосексуални мъже в частен апартамент. Полицията на Кадиров поиска да им назовем имената на други хомосексуални мъже, които да бъдат заплашвани и пребивани, каза той в телефонно интервю във вторник. След като е прекарал 11 дни в полицейски арест в Грозни, семейството на Арсен практически се е отрекло от него. Той вижда ужасни неща, болезнени побои и се радва, че няма жени в този затвор. Вероятно те не биха оцелели и ден. Правителството на Кадиров смята хомосексуалните за перверзници, които нямат право да живеят. Семейството на Арсен се отказва от него и той трябва да бяга от страната, за да оцелее. Ситуацията, пред която са изправени ЛГБТ чеченците, става все по-тежка. Този път чуваме за повече изтезания на жени, и за полицаи, изнасилващи хомосексуални мъже и жени с полицейски палки, твърди Метисова. Сергей Марков, член на Гражданската камара на Руската федерация, призова руското правителство да помогне на чеченската ЛГБТ общност. Той от много време казва, че трябва да има безопасен държавен канал за комуникация за тях като визира, че ЛГБТ жертвите на насилие трябва да знаят към кой да се обърнат в правителството в случай на кризисна ситуация. По думите на Марков обаче руските власти не обичат да се занимават с тази тема като цяло. Зад тези обвинения те виждат \"провокации\" на чужди специални служби. Странно е, че тази нова вълна от арести започно скоро след като ОССЕ (Организацията за сигурност и сътрудничество в Европа) публикува през декември доклад, в който потвърди сериозни нарушения на правата на човека в Чечня, сякаш чеченските власти провеждат наказателна кампания, коментира Таня Локшина, зам.-директор на поделението за Европа и Централна Азия на Human Rights Watch. По време на предишна анти-ЛГБТ чистка руските органи на реда твърдяха, че всички обвинения от ЛГБТ активисти за задържания, изтезания и смъртни случаи не отговарят на истината, тъй като властите никога не са получавали каквито и да е конкретни оплаквания от граждани за такива проблеми. Татяна Москалкова, Върховен комисар по правата на човека за Руската федерация, насърчи чеченските жертви \"да не се боят да се свързват с органите на реда\". Но преживелите изтезания и преследвания споделят, че се боят от чеченските власти, които са част от системата за сигурност и поддържане на реда на Руската федерация. Арсен, който успешно е кандидатствал за убежище в Канада, коментира, че може да стане свидетел при съдебно изслушване, ако Русия започне сериозно разследване на престъпленията срещу ЛГБТ хора.", "date": "2019.01.21", "title": "Парите или живота"}
{"url": "http://www.classa.bg/%D1%81%D0%B2%D1%8F%D1%82/item/391757-%D0%BB%D0%BE%D0%BF%D0%B5%D1%81-%D0%BE%D0%B1%D1%80%D0%B0%D0%B4%D0%BE%D1%80-%D0%B7%D0%B0-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D1%8F%D1%82%D0%B0-%D0%B0%D0%BA%D0%BE-%D0%BD%D0%B0%D1%80%D0%BE%D0%B4%D1%8A%D1%82-%D0%B5-%D0%B4%D0%BE%D1%81%D1%82%D0%B8%D0%B3%D0%BD%D0%B0%D0%BB-%D1%82%D0%B0%D0%B7%D0%B8-%D0%BA%D1%80%D0%B0%D0%B9%D0%BD%D0%BE%D1%81%D1%82,-%D1%82%D0%BE-%D0%B5-%D0%B7%D0%B0%D1%89%D0%BE%D1%82%D0%BE-%D0%B5-%D0%B1%D0%B8%D0%BB-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD", "text": "Президентът на Мексико, Андрес Мануел Лопес Обрадор, даде пресконференция в Националния дворец (Мексико Сити) за да информира близките на жертвите и медиите за подробностите, свързани с експлозия в нефтопровод на компанията Pemex.   Той изрази съжаление, че кражбата на гориво е пуснала корени през последните години и увери, че ще бъдат извършени необходимите разследвания и експертиза, за да се изяснят фактите.   \"Ще следваме плана, разбира се, много съжалявам за случилото се, боли ме, но трябва да променим тези неща\", каза мексиканският лидер. По думите на президента, изображения на хора с кофи, бидони и други съдове за извличане на бензин говорят, че това е въпрос, който \"за съжаление се разпространява из цялата зона на петрола, защото където има петролопроводи, има и тези практики.\"   Въпреки това, президентът бе категоричен \"Не можеш да се изправиш срещу злото със зло. Това не е полицейски или военен въпрос. Не е решава с принудителни мерки и ако народът е стигнал до тази крайност и тези практики, това е така, защото е бил напълно изоставен и има проблеми за задоволяване на основните му нужди\", каза Лопес Обрадор.   Губернаторът на Идалго, Омар Фаяд, откри церемонията и изрази съболезнованията и солидарността си с жертвите на община Талуелилпан в този щат. Според официалното потвърждение броят на жертвите е нараснал до 66, а 76 са ранени.   Фаяд подчерта, че правителството е определило като основен приоритет \"спасяването на живота и грижите за ранените, като осигурява най-голямата ефективност в транспорта и медицинските грижи\".   Октавио Ромеро Оропеза, директор на Pemex, сподели с обществеността информация за изясняване на събитията около инцидента.   Както бе обяснено, засегнатият тръбопровод е бил спрян от 23 декември и от 16 януари бил в процес на пълнене \"за започване на операции\". Вчера, преди експлозията, тръбопроводът е бил зареждан с висококачествен бензин и високооктанови компоненти за производството на бензин.   Ромеро подчерта, че в различни части на града е имало 10 контрабандни кражби през последните три месеца. Последната от тях на 18 декември също предизвика пожар, който отне 12 часа, за да бъде погасен.", "date": "2019.01.21", "title": "Лопес Обрадор за експлозията: \"Ако народът е достигнал тази крайност, то е защото е бил изоставен\""}
{"url": "http://www.classa.bg/%D1%82%D0%B5%D1%85%D0%BD%D0%BE/item/391759-%D0%BA%D0%BE%D0%BB%D0%BA%D0%BE-%D1%81%D1%82%D1%80%D1%83%D0%B2%D0%B0-%E2%80%9E%D1%86%D0%B8%D1%84%D1%80%D0%BE%D0%B2%D0%B8%D1%8F%D1%82-%D0%B6%D0%B8%D0%B2%D0%BE%D1%82%E2%80%9C-%D0%BD%D0%B0-%D1%87%D0%BE%D0%B2%D0%B5%D0%BA-%D0%BD%D0%B0-%D1%87%D0%B5%D1%80%D0%BD%D0%B8%D1%8F-%D0%BF%D0%B0%D0%B7%D0%B0%D1%80", "text": "Киберпрестъпниците средно продават цифровия живот на онлайн потребителите под $50 в Dark Web, съобщават от антивирусната компания \"Лаборатория Касперски\". Специалистите проведоха специално изследване, за да изяснят тарифите на този вид търговия     Цената за една хакната кореспонденция например е средно $1, а при „покупки на едро\", се предлагат и отстъпки, се посочва в доклада от изследването.Цифровият живот на потребителя включва данните от акаунти в социалните мрежи, за банкови услуги или дистанционен достъп към сървъри и работно място, информация за популярни сайтове като Netflix и Spotify, онлайн игри, приложения за запознанства и порносайтове.     „Продавачите\" често предлагат намаления за партида „животи\" , включваща личните данни на няколко души. Има и възможност да се купува определена част от виртуална личност - пароли от акаунти или банкови данни. Някои търговци дори предоставят пожизнена гаранция - ако даден акаунт престане да работи, клиентът получава нов ресурс напълно безплатно.Най-търсени се оказват акаунти от популярни развлекателни услуги като Netflix, както и от социалните мрежи, а също и банкови данни и „ключове\" за дистанционен достъп до сървъри и домашни компютри.Най-често такива данни биват похитени с помощта на фишинги -масово разпространени в електронните пощи писма, в които мошениците под прикритието на фалшиви адреси, започващи с имена и инициални на известни организации, особено банкови, призовават потребителите да потвърдят данните си.В мрежата лесно могат да бъдат откраднати и електронни копия от документи за самоличност чрез сканиране в цифровото пространство. Последствията са опасни и непредсказуеми за нищо неподозиращите потърпевши. По правило, придобиването на цифровия живот на дадена личност или група се използва за нанасяне на репутационни или финансови щети. От името на жертвата могат да бъдат извършвани различни престъпни действия - открадната страница в интернет например може да бъде използвана за разпространение на спам. И това е само един от най-безобидните варианти за злоупотреба с чужда виртуална самоличност.Исследователската компания Comparitech обобщава по данните от проучения черен пазар, че похитените цифрови животи най-често се използват за финансови машинации: копие от документ за самоличност често се изискват при превод на средства в платежни системи като PayPal, Skrill, Neteller, Payoneer, LocalBitcoins, ePayments, Entropay, William Hill и много други.", "date": "2019.01.21", "title": "Колко струва „цифровият живот“ на човек на черния пазар?"}
{"url": "http://www.classa.bg/%D1%81%D0%B2%D1%8F%D1%82/item/391758-%D1%80%D1%83%D1%81%D0%BA%D0%B8%D1%8F%D1%82-%D1%84%D0%BB%D0%BE%D1%82-%D0%BD%D0%B0%D0%B1%D0%BB%D1%8E%D0%B4%D0%B0%D0%B2%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%B2%D0%BE%D0%B5%D0%BD%D0%B5%D0%BD-%D0%BA%D0%BE%D1%80%D0%B0%D0%B1-uss-%D0%B4%D0%BE%D0%BD%D0%B0%D0%BB%D0%B4-%D0%BA%D1%83%D0%BA-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5", "text": "Руският флот наблюдава USS Donald Cook, който влезе в Черно море в събота в 20:50 (московско време), съобщава Националният център за управление на отбраната на руското министерство на отбраната.   \"Силите на Черноморския флот започнаха наблюдението на американския военен кораб USS Donald Cook веднага след влизането му във водите на Черно море\", съобщиха от Центъра. Според агенцията, патрулният кораб \"Питливи\" се е преместил в района, за да контролира дейността на американския кораб, който също се следи и по електронен път.   В изявлението на Националния център за управление на отбраната на руското министерство на отбраната се припомня, че съгласно Конвенцията от Монтрьо за преминаване през пролива, американският кораб може да остане в тези води за максимум 21 дни.   На 19 януари Шестият флот на Съединените щати съобщи, че разрушителят USS Доналд Кук е влязъл тази събота в Черно море през пролива Дарданели, за да извърши операции, които имат за цел \"гарантиране на безопасността в морето, укрепване на стабилността и съвместния ангажимент с нашите съюзници и партньори от НАТО в региона.\"   По-рано Русия осъди сегашното недостигано ниво на напрежение по границите си, посочвайки НАТО, което разшири военната си дейност в балтийските и черноморските региони. \"Военната активност на НАТО близо до границите на Русия е достигнала безпрецедентно ниво от дните на Студената война\", каза руският министър на отбраната Сергей Шойгу.", "date": "2019.01.21", "title": "Руският флот наблюдава американския военен кораб USS Доналд Кук в Черно море"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391751-%D0%B1%D0%B0%D0%B1%D0%B8%D0%BD-%D0%B4%D0%B5%D0%BD-%D0%B5", "text": "На 21 януари църквата почита паметта на свети мъченик Неофит – небесен закрилник на патриарх Неофит. На този ден се чества паметта и на свети Максим Изповедник, който пък беше небесен закрилник на покойния патриарх Максим. а 21 януари православната църква почита св. преподобни Максим Изповедник, св. мъченик Неофит от Витиния, св. мъченици Евгений, Канидий, Валериан и Акила. Св. Максим Изповедник е един от най-големите и авторитетни православни църковни отци. Той е роден в богато и уважавано семейство. Водил е усилена борба срещу навлизащата монотелитска ерес, според която християнството не било богочовешка религия. Отказал се от длъжността си на секретар на императора, светецът се оттеглил в света обител и се съсредоточил върху философията. В знак на почит го провъзгласили за игумен, но светецът отказал и предпочел уединението. След този период се отправил към Африка, за да се бори с езичеството. Красноречието и доводите му го направили нежелан за владетелите и впоследствие бил съден в Цариград като държавен изменник, след което изпратен на заточение в Тракия. След години отново бил подложен на изтезания, за да не може повече да пази и проповядва вярата си. Същата съдба сполетяла и свети Анастасий. Двамата били изпратени на заточение. На 21 януари се празнува и Денят на родилната помощ, известен още като Бабинден. От 1951 г. 21 януари е обявен за ден на родилната помощ и на акушерките и гинеколозите, затова празникът ще бъде отбелязан официално и в много болници и АГ-отделения в страната.      Бабинден е един от големите народни женски празници, посветен на \"бабите\" – жените, които помагали при раждане на младите булки и невести. Обредността през този ден е подчинена главно на желанието да се засвидетелстват почит и уважение към възрастните жени, които са \"бабували\" на родилките. Този празник е езически и идва от далечните праславянски времена, но се е запазил и по време на Възраждането е бил изключително почитан. Днес Бабинден губи доста от обредните си обичаи, но пък се празнува от по-възрастните и е свързан с много смях и веселие. Още преди изгрев слънце майките с деца от една до тригодишна възраст отиват на чешмата да налеят прясна вода. В котлето с водата пускат стрък босилек или здравец. Вземат калъп сапун и една нова кърпа и се отправят към дома на бабата да й \"полеят\". Обредното поливане на бабата-акушерка се извършва под плодно дърво в градината, върху дръвника или отпред на стълбите. Всяка жена подава на бабата сапуна, полива й вода да се измие и я дарява с пешкира, който е донесла. Бабата закичва невестата с китка здравец, вързана с \"мартеничка\" - червен и бял конец. Често при поливането бабата хвърля със шепите си вода нагоре и подскача три пъти, като изрича: \"Да рипкат децата и да станат бели и червени! Колкото капки, толкоз берекет и здраве!\" След поливането жените даряват бабата с ризи, чорапи, платно, които премятат на дясното й рамо. От своя страна, бабата връзва на дясната ръчичка на децата, които е отродила (\"хванала\") червено и бяло конче със сребърна монета и също им дава чорапки и ризки. На обед булките и невестите се събират на празнично угощение в дома на бабата-акушерка. Всяка жена носи прясна погача, баница, варена или печена кокошка и бъклица с ракия или вино. Целува ръка на бабата и й подава подноса с храната. Дъщерите и снахите на бабата подреждат дълга и богата трапеза, около която сядат всички присъстващи. Започва весело и буйно пиршество, придружено с песни, танци и понякога с твърде пиперливи и разюздани закачки и сценки. Често бабата поставя около врата си наниз от червени чушки и с керемида кади под полите на жените, за да раждат повече деца. Наричанията и припевките имат в повечето случаи сексуален символичен смисъл. След обеда на трапезата у бабата започват да идват и мъжете. Кулминационен момент в обредността представлява обредното изкъпване на бабата-акушерка в реката или на чешмата. Мъжете и жените изнасят бабата навън и я качват в двуколка или на шейна. Понякога слагат бабата в голям плетен кош. Мъжете, преоблечени като \"волове\", с кожени маски и рога, влачат колата или шейната из селото. Ако по пътя невестите срещнат мъж, свалят калпака му и искат откуп. Шумната дружина отвежда бабата на реката и там мъжете обръщат двуколката или коша, в който носят старицата. Изкъпват я във водата. Този обред е известен по нашите земи като \"влечугане\" на бабите. Вечерта на селския мегдан всички се залавят на общо хоро, с което празничният ден завършва.    На днешната дата имен ден празнуват Валери, Валерия, Максим, Максимилиан, Агнеса, Неофит.", "date": "2019.01.21", "title": "Бабин ден е!"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/391747-%D0%B2%D1%81%D0%B5%D0%BB%D0%B5%D0%BD%D0%B0%D1%82%D0%B0-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0%D1%89-%D1%81%D0%B5-%D0%B1%D0%B0%D0%BB%D0%BE%D0%BD-%D0%B2-%D0%BD%D0%BE%D0%B2%D0%BE-%D0%B8%D0%B7%D0%BC%D0%B5%D1%80%D0%B5%D0%BD%D0%B8%D0%B5", "text": "Учени от университета в Упсала, Финландия, са разработили нов модел за Вселената – такъв, който може да реши загадката на тъмната енергия. Тяхна статия, публикувана в изданието Physical Review Letters, предлага нова структурна концепция за Вселената, включваща и тъмна енергия.     Според нея Вселената се движи върху разширяващ се балон в допълнително измерение. Известно е през последните 20 години, че Вселената се разширява с непрекъснато ускоряваща се скорост. Обяснението е „тъмната енергия“, която я прониква отвсякъде, и я кара да се разширява. Разбирането на природата на тази тъмна енергия обаче, остава една от най-важните загадки за фундаменталната физика. Досега надеждата беше, че отговор на тази загадка ще даде „теорията на струните“. Според тази теория цялата материя се състои от малки, вибриращи „струнни“ обекти. Теорията също така изисква да има повече пространствени измерения от трите, които са част от ежедневните знания на хората. В продължение на 15 години имаше модели в Струнната теория, за които се смяташе, че пораждат тъмна енергия. Въпреки това, те са подлагани на все по-тежки критики и няколко изследователи сега твърдят, че нито един от предложените досега модели не е верен и приложим. В статията на учените от университета в Упсала се предлага изцяло нов модел за тъмната енергия и нашата Вселена. Според него Вселената се движи върху разширяващ се балон в ново, допълнително измерение. Цялата Вселена е настанена на ръба на този разширяващ се балон. Цялата съществуваща материя във Вселената съответства на краищата на струните, които се простират в допълнителното измерение. Изследователите също така показват, че разширяващите се балони от този вид могат да възникнат в рамките на Теорията на струните. Възможно е да има повече балони като нашия, съответстващи на други вселени. Моделът на учените от Упсала осигурява нова, различна картина за създаването и бъдещата съдба на Вселената, като тя може също така да проправи пътя за нови методи за тестване на теорията на струните.", "date": "2019.01.21", "title": "Вселената: Разширяващ се балон в ново измерение?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391748-%D1%81%D0%B2-m%D0%B0%D0%BA%D1%81%D0%B8%D0%BC-%D0%B8%D0%B7%D0%BF%D0%BE%D0%B2%D0%B5%D0%B4%D0%BD%D0%B8%D0%BA", "text": "  Преподобни Максим Изповедник се родил около 580 г. в Цариград в знатно семейство. Получил прекрасно образование и с особена любов изучавал философия. Този знаменит църковен труженик бил най-могъщият философски ум на Изтока в своето време, дълбок познавач на Платон, Аристотел и неоплатониците. Неговата изключителна слава в църковната история е изградена върху неуморимата му и енергична борба против  , която признавала в Иисус Христос само една воля – Божествената и която представлявала лукаво видоизменение на осъденото  . И двете ереси последователно се стремели да изтръгнат от понятието за Христа Неговото човешко начало и по този начин стигали до сриване на самите основи на християнството като богочовешка религия.     Монотелитската ерес била създадена от император Ираклий (611–641 г.) и цариградския патриарх Сергий (610–638 г.) при противодействието на   и на   (560 - 638 г.). Св. Максим, който поради знатния си произход и блестящо образование заемал длъжността на императорски секретар, веднага напуснал длъжността си след излизането на благоприятния за новата ерес указ и се отдалечил от двореца. Постъпил в уединената Хризополска обител до Халкидон, където процъфтявало любомъдрието (философията). Неговият смирен подвиг му спечелил уважението на братята и те против волята му го избрали за игумен, но поради смирение той не приел свещен сан и си останал обикновен монах. Когато ереста се засилила, той напуснал манастира си и от това време неговият живот бил неразривно свързан с историята на догматическата борба против монотелитите. От Цариград св. Максим се отправил на Запад и пътят му за там бил дълъг и труден. Известно време той бил и на остров Крит, където спорил с монофизитската партия. В края на 30-те години от VII в. той живял в Александрия и другаде в Египет. Едва в началото на 40-те години той вече е в латинска Африка (Картаген), където по това време се прехвърлили монотелитските размирици. Максим организирал православно противодействие. Всички жители на Африка и на близките острови почитали Максима като свой наставник и водач. Вижда се, че преподобният пътешествувал много из страната, бил във връзка с епископите, водил обширна преписка. Главно събитие през този африкански период от живота на преподобни Максим бил диспутът му с цариградския патриарх Пир, който дейно разпространявал ереста. В този картагенски спор доводите и красноречието на Максим увлекли и самия Пир, който се отказал за известно време от монотелитското си увлечение, но по-сетне страхът от гонение го заставил да се отрече наново от православието. И в Рим Максим се ползувал с голямо влияние и почит. Спорът с Пир в 645 г. дал повод за свикване на няколко епископски събори,които заедно с Латеранския събор (649 г.) на   (649–653 г.) излезли с ясни и решителни постановления за неслитната богочовешка двойственост на естествените воли и действия в Христа. Решенията на Латеранския събор със съпроводно послание на папата били разпратени навсякъде до християните. Обаче защитниците на православието претърпели сурово наказание като непокорници на царската воля. С военна принуда папа Мартин бил отведен през 653 г. в Цариград и след прибързан съд бил изпратен на заточение, гдето и починал. Едновременно бил отвлечен и  . В Цариград той бил съден като държавен престъпник, който смущавал църковния и гражданския мир. След увещанията, мъченията и оскърбленията, на които бил подложен, изповедникът кротко приключил: – Благодаря на моя Бог, че съм изтезаван за престъпления, които не съм извършил! Нека чрез това се умият волните ми прегрешения! Светските защитници на ереста – императорът и дворцовите сановници – се озлобявали, че преп. Максим твърдо отричал правото на императора да се разпорежда с догматите на вярата. Дълго и настойчиво те спорили с него, и когато той все пак се оказал непреклонен, била издадена присъда за изгнание в крепостта Визия в Тракия. И в заточението му те продължавали да го убеждават и угнетяват, като го местили от един затвор в друг. В 662 г. преподобни Максим отново бил подложен на кървави изтезания в Цариград, като накрай отрязали езика му и отсекли дясната му ръка, за да не може да проповядва и да пише. Подхвърлили на същото наказание и ученика му Анастасий, а след това развеждали и двамата по улиците и стъгдите за общо поругание, като показвали на тълпата отрязаните езици и ръце на мъчениците. Въпреки понесените страдания и рани те били изпратени на далечно заточение в Скития, както тогава се наричала Добруджа. Анастасий починал още по пътя, а св. Максим бил затворен в крепостта Схимарис, където починал на 13 август 662 г. като 82-годишен старец. Когато на   в Цариград (680 г.) православието възтържествувало над ереста, мъченическият подвиг на св. Максим Изповедник бил оценен по достойнство. Светата Църква високо почита този прославен учител и проповедник на православната вяра. Бурният и страдалчески живот не попречил на знаменития изповедник да пише. Към най-важните му съчинения могат да се споменат:  \" Тълкуване на трудни места от Свещеното Писание \" , обяснения към съчиненията на   и  , една дълга поредица от догматико-полемични трактати против   и  , забележителен диалог между игумен и монах върху духовния живот, 400 глави върху милосърдието, други 200 и 500 глави на богословски и икономически теми,  \" Мистагогия \"  – символично-мистично разглеждане на Църквата и култовите действия, 45 послания и др уги.  Неговото литературно наследство е скъпо съкровище на християнската църква.", "date": "2019.01.21", "title": "Св. Mаксим Изповедник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391749-21-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1506 г. - По нареждане на папа Юлий II е образувана армията на Ватикана - Швейцарската гвардия. 1542 г. - Английският парламент осъжда на смърт за държавна измяна съпругата на крал Хенри VIII Катрин Хауърд, която по-късно е екзекутирана. 1698 г. - Царят на Русия Петър I пристига в Лондон за да премине тримесечен теоретичен курс по корабостроене. 1763 г. - Императрица Екатерина II одобрява план за създаване на Дом за сираци и подхвърлени деца. 1793 г. - Френската революция: След като е намерен за виновен в държавна измяна от Конвента, френският крал Луи XVI е гилотиниран пред възторжена тълпа в Париж. 1872 г. - По заповед на Високата порта трима български владици - Панарет Пловдивски, Иларион Ловчански и Иларион Макариополски са заточени в Измит. 1880 г. - В Княжество България се учредява Статистическо отделение към Министерството на правосъдието. 1890 г. - Разкрит е заговор на майор Коста Паница за убийство на княз Фердинанд и премиера Стефан Стамболов, за което Паница е осъден на смърт и разстрелян. 1911 г. - Американският лекар Франсис Раус изолира първия онкогенен вирус, който причинява саркома по кокошките. 1926 г. - В Ленинград са отворени гробовете на руските царе, скъпоценностите им са взети и предадени на държавата.   1942 г. - Втората световна война: Германските войски започват настъпление в Северна Африка.   1942 г. - Георги Исерсон е осъден от Военния трибунал на Приволжския военен окръг на 10 и допълнително 5 години в трудововъзпитателен лагер.   1944 г. - Втората световна война: Австралия и Нова Зеландия подписват пакт за съвместни отбранителни действия.   1945 г. - Стефан е избран за екзарх на Българската православна църква след като Българската екзархия е без екзарх от 1915 г.   1948 г. - В Народна република България е основано Дружество за ООН с председател академик Георги Наджаков.   1954 г. - В САЩ е пусната първата атомна подводница Наутилус.   1965 г. - В Техеран е убит министър-председателят на Иран Хасан Али Мансур.   1966 г. - Джордж Харисън от групата Бийтълс сключва брак с фотомодела Пати Бойд.   1968 г. - Виетнамска война: Започва главната атака в Битката при Ке Сан.   1968 г. - Бомбардировач B-52 с четири водородни бомби се разбива близо до Военновъздушната база Туле в Гренландия и големи количества плутоний изтичат върху леда.   1976 г. - Осъществен е първият редовен полет на свръхзвуковия пътнически самолет Конкорд.   1977 г. - В Италия официално са разрешени абортите.   2001 г. - Пол Маккартни става първият музикант, чието състояние минава един милиард долара.   2005 г. - В Белмопан, столицата на Белиз, вълненията поради увеличаването на данъците прерастват в бунт.", "date": "2019.01.21", "title": "21 януари, историята в снимки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391750-%D0%BF%D1%80%D0%B8%D0%BA%D0%B0%D0%B7%D0%BD%D0%B8%D1%82%D0%B5-%D1%81%D1%8A%D0%BF%D1%80%D1%83%D0%B3%D0%B8-%D0%BD%D0%B0-%D0%B0%D1%80%D0%B0%D0%B1%D1%81%D0%BA%D0%B8%D1%82%D0%B5-%D1%88%D0%B5%D0%B9%D1%85%D0%BE%D0%B2%D0%B5", "text": "В XXI век ориенталските красавици все по-рядко се появяват на публични места, забулени от главата до петите. Те не спират да удивяват със стил, невероятна външност и активен начин на живот.   Голяма част от хората смятат, че тези принцеси се появяват в обществото, увити във воал от главата до петите, а цялата им дейност се свежда до раждането на деца. Всъщност, това е много далеч от истината: съпругите на арабските шейхове водят много активен живот. И са надарени с приказна красота. Тези ориенталски красавици притежават безценни бижута, луксозни костюми и море от слуги, които изпълняват всяка тяхна прищявка. Те са любимите жени на арабските шейхове. Дори и суровите традиции не издържат пред техния мистериозен и прекрасен поглед.  Днес  ви предлагаме да се насладите на очарованието на тези зашеметяващи жени, надарени със загадъчна неземна красота и чар.    Рания ал Абдула     Кралица на Йордания, съпруга на крал Абдула II и майка на наследника на престола принц Хюсеин.     Рания води активен живот в социалните мрежи, има свой профил в Инстаграм, бори се за правата на жените в Близкия Изток и се застъпва за смяна на традиционния стил на обличане.         Самата тя е голям почитател на тоалетите на италианския дизайнер Джорджо Армани и се е участвала в много фотосесии за модни списания. Амира ал Талил     Амира Ал Талил е много интересна и дръзка жена. Тя е бившата съпруга на саудитския принц Ал Уалид бин Талал, внук на крал Абдуалзис. Красавицата не е първата съпруга на принца.      През 2014 двамата официално се развеждат, след като бракът им продължи две години.      Принцесата открито се обявява за провеждането на реформи в родината и със своя пример доказва, че всеки може да живее, следвайки сърцето си, а не законите и стереотипите.       Амира е завършила висшет си образование в САЩ и кара кола.   Принцесата оглавява благотворителната фондация Alwaleed Philanthropies.   Дина Абдулазиз ал Сауд   Арабската принцеса Дина Абдулазиз ал Сауд е една от най-красивите източни кралски особи. Тя ежедневно доказва, че притежава неподражаем нюх за мода и съвсем заслужено е една от най-почитаните модни икони на света.     Най-стилната арабска принцеса притежава модни бутици в столиците на Саудитска Арабия и Катар. През 2016 година тя стана главен редактор на Vogue Arabia.   Освен любовта към модната индустрия, принцесата обича да прекарва свободното си време със семейството и да се грижи за трите си деца.    Моза бин Насер ал Миснед     За арабския свят стилът на шейха Моза е дързост. Тя не само захвърля бурката, но се намесва и в държавните дела.      Моза е втора съпруга на бившия емир на Катар шейх Хамад бин Калифа ал Тани и майка на новия управник на страната.     Шейха Моза отговаря за хуманитарни и благотворителни програми и все по-често се появява в обществото със зашеметяващи рокли на водещи модни дизайнери.     Тя оглавява Катарския фонд за образование, наука и обществено развитие и е посланик в ЮНЕСКО.     Застъпва се за развитието на свободните медии и мечтае да превърне Катар в съперник на Силиконовата долина.     Моза е майка на седем деца и удивява не само със стил, но и с перфектна фигура.  Хая бин Ал Хюсеин      Принцеса Хая е сестра на настоящия крал на Йордания и съпруга на министър-председателя на ОАЕ и емир на Дубай шейх Мохамед бин Рашид ал Мактум.     Хая Бинт Ал Хюсеин е всестранно развита личност с много лица – предана съпруга и майка, бивш олимпийски атлет, посланик на мира към ООН, член на Международния олимпийски комитет и единствената жена в Йордания, която притежава лиценз за шофиране на тежкотоварни камиони.     Принцесата е получила образованието си в Оксфорд. Занимава се с благотворителност и е голям почитател на конните спортове.  Лала Салма     Принцеса Лала Салма е съпруга на мароканския монарх Мохамед VI.     Тя е красива, умна, независима, носи буйните си червени къдрави коси разпуснати, облича се с вталени рокли и ходи на висок ток.         Лала е първата съпруга на марокански управник, която спира да крие лицето си и може да се похвали със съвременна професия - инженер по информационни системи.  Миналата година се появи информация, че е подала молба за развод. По ирония на съдбата това е станало точно на 21 март - денят, в който преди 16 години монархът се ожени за 16-години по-младата красавица.  Фатима Кулсум Зоар     Фатима Кулсум Зоар е една от съпругите на покойния крал на Саудитска Арабия Абдула. Тя предпочита да държи личния си живот в тайна и рядко се появява на обществени места. Облича се традиционно,  обсипана с перли и скъпоценни камъни. Неотдавна изненада всички с решението си да си направи профил във Фейсбук.  Маита Бинт Мохамед бин Рашид Ал Мактум     Дъщеря на шейха на Дубай Мохамед бин Рашид Ал Мактум. Тази млада жена не просто обича да спортува. Тя е капитан на националния отбор по карате на ОАЕ. Освен с впечатляващите си спортни постижения, Маита може да се похвали и с много почитатели.  Дана ал Халифа Тази принцеса е обсебена от модата. Дана води свой блог - The Overdressed, и е истинска звезда в Интаграм.         Смелостта й вдъхновява хиляди момичета по целия свят, като им напомня, че могат да бъдат себе си.       Принцесата е адвокат по професия и е учила в Лондон.", "date": "2019.01.21", "title": "Приказните съпруги на арабските шейхове"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391742-%D0%BD%D0%B0%D0%B9-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B8%D1%82%D0%B5-%D1%80%D1%83%D1%81%D0%BA%D0%B8%D0%BD%D0%B8", "text": "Цели три звезди от руския шоубизнес публикуваха в социалните мрежи откровени снимки от морски курорти. 36-годишната певица Анна Седокова сподели горещ кадър от плажа в ОАЕ, облечена в бански костюм, като феновете ясно видяха закръглените форми.      Някои упрекват артистката в любов към фотошопа, смятайки, че звездата е редактирала несъвършенствата на задните си части, оставени след раждането на три деца. Самата Седокова твърди, че изглежда именно така и без никакви фоторедактори. Нейният пример бе последван от 25-годишната моделка Виктория Одинцова.      В бежово боди на фона на морето тя показа на феновете перфектна фигура. Поклонниците засипаха красавицата с комплименти. 31-годишната певица Настя Каменски, почиваща си в мексиканския курорт Канкун, е третата със смела снимка в много отворен бански костюм.      ", "date": "2019.01.21", "title": "Най-сексапилните рускини"}
{"url": "http://www.classa.bg/%D1%81%D0%B2%D1%8F%D1%82/item/391743-%D1%81%D0%BF%D0%BE%D0%BA%D0%BE%D0%B9%D0%BD%D0%BE-%D0%B5%D0%BB%D0%B7%D0%B0%D1%81-%D0%BD%D1%8F%D0%BC%D0%B0-%D0%B4%D0%B0-%D1%81%D1%82%D0%B0%D0%B2%D0%B0-%D0%BE%D1%82%D0%BD%D0%BE%D0%B2%D0%BE-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8", "text": "Германия и Франция подновяват и разширяват приятелството и дружбата помежду си. В същото време един френски евродепутат-националист се опитва да разпали старата вражда между двете съседни страни. При това много успешно.           В една френска област по границата с Германия е възможно скоро германците отново да имат думата. Разбирай: тя щяла отново да премине към Германия, а немският да стане официален език. С този слух Бернар Моно, евродепутат от евроскептичната национално-консервативна партия \"Стани, Франция\", предизвика вълна от реакции през последните дни във Франция. Неговото видеообръщение често се споделя във Фейсбук-групите на   и за кратко време беше също и в профила в YouTube на председателя на въпросната партия Никола Дюпон-Енян.     След като някои крайнодесни блогове, като \"Riposte laïque\", тиражираха клипчето на Моно, много френски медии, сред които и големи издания като \"Le Monde\" и \"Ouest-France\", се заеха да внесат яснота. Министърът по европейските въпроси на Франция Натали Лоазо също излезе с позиция в Туитър: “Твърденията на Моно можеха и да са смешни, ако не бяха толкова жалки. Само омраза би накарала човек да измисли подобно нещо”, написа тя.  \"Преврат\" срещу Франция? В YouTube Бернар Моно нарича френския президент \"Юда\". Той обвинява Еманюел Макрон, че тайно подготвял \"преврат срещу Франция\". И по-конкретно евродепутатът атакува новото френско-германско споразумение за приятелство, което ще бъде подписано от френския президент и от германската канцлерка Ангела Меркел на 22 януари в Аахен. Клипът вече е премахнат от профила на Моно, но все още може да бъде намерен в YouTube. С Договора от Аахен Франция и Германия искат да задълбочат сътрудничеството си, стъпвайки върху   през 1963 година. Тогава, толкова скоро след края на Втората световна война, постигнатото от тях помирение е било изключително постижение -  на практика двете страни прекратяват вековната си враждебност. А регионът, за който Бернар Моно говори, винаги е бил   между тях. Елзас, както и части от Лотарингия, не веднъж в хода на историята са принадлежали ту към Германия, ту към Франция. След края на Втората световна война областта става френска.   Евродепутатът Бернар Моно твърди, че с Договора от Аахен Макрон готвел \"преврат срещу Франция\"   Това непрекъснато \"подмятане\" е оставило значими белези в региона и у местното население. В действителност никой във Франция не се страхува, че Елзас и Лотарингия могат да станат отново германски. Но когато Моно твърди, че чрез Договора от Аахен Макрон искал да върне Елзас и части от Лотарингия на Германия, той разпалва старата наследствена вражда и внушава, че френският президент искал да „изтрие Франция и френската идентичност“. Граничният регион - във фокуса на договора  Според германското външно министерство, Договорът от Аахен поставя акцента именно върху граничния регион. Но целта е да се улесни ежедневието на хората от региона, например чрез разширяването на мрежата на обществения транспорт между двете съседни държави или свързването на посредническите услуги за търсене и наемане на работа от двете страни на границата. Ще се насърчава също и двуезичието на хората от региона. Разбира се, в договора никъде не е записано, че в някакъв смисъл Елзас и части от Лотарингия щели отново да стават германски. Подобни фантазии съществуват само във въображението на г-н Моно.    ", "date": "2019.01.21", "title": "Спокойно - Елзас няма да става отново германски!"}
{"url": "http://www.classa.bg/%D1%81%D0%B2%D1%8F%D1%82/item/391744-%D1%80%D0%B0%D0%B7%D0%BB%D1%8E%D0%BB%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D1%84%D1%80%D0%B0%D0%BD%D1%86%D1%83%D0%B7%D0%B8%D1%82%D0%B5-%D0%BF%D1%80%D0%B5%D1%81%D1%82%D0%B0%D0%B2%D0%B0%D1%82-%D0%B4%D0%B0-%D0%B4%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%BD%D0%B0-%D0%B5%D1%81", "text": " с \"жълтите жилетки\", която започна във Франция, показа на целия свят колко единна е Европа. Масовите действия в Петата република незабавно се разпространиха в целия Европейски съюз. И това още веднъж потвърди факта, че Съюзът е на ръба на разцеплението. Да вземем същата тази Франция. Настроенията в тази страна вече не са същите, които съществуваха към момента на организирането на ЕС. Тогава французите се надяваха, че единството в Европа ще помогне за разрешаването на проблемите в тяхната държава. Днес можем да видим напълно различна картина.     Да, разбира се, преди всичко, припомняйки си Петата република, пред очите ни започват да се появяват „жълтите жилетки“, които организираха бунт, разпространил се в цяла Европа. Жандармите в много градове не можеха да се справят с неуправляемите тълпи, а Емануел Макрон в крайна сметка не можа да успокои гражданите. Но освен проблемите с бензина от 1,5 евро на литър, французите променят мнението си за необходимостта да бъдат част от Европейския съюз. Да, нека мнозинството все още подкрепя членството. Но това се обяснява с факта, че някои хора се страхуват от нови промени: старите хора искат да живеят по стария начин, младите хора искат да получат образование в друга страна. Например, 38% от френските респонденти смятат, че тяхната страна трябва „повече да защитава себе си от съвременния свят“. 41% се отнасят преди всичко към собствената си нация. Що се отнася до отношението към членството в ЕС, 40% го смятат за благо, а 26% - за зло. Освен това миналата година за Европейският съюз се обявиха с 11% повече. Очевидно е, че тази година нездравата тенденция ще продължи. Проблемите и несъгласуваността в ЕС ще доведат до това, че между властите на държавите отношенията ще се изострят. Това ще тласне към разкол много структури и към нестабилност на Европа. Превод: М.Желязкова", "date": "2019.01.21", "title": "Разлюляването на Европа: французите престават да доверяват на ЕС"}
{"url": "http://www.classa.bg/%D1%81%D0%B2%D1%8F%D1%82/item/391745-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B1%D0%BE%D0%B5%D0%BD-%D0%BA%D0%BE%D1%80%D0%B0%D0%B1-%D0%BD%D0%B0%D0%B2%D0%BB%D0%B5%D0%B7%D0%B5-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5,-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%B2%D0%B7%D0%B5%D0%BC%D0%B0%D1%82-%D0%BC%D0%B5%D1%80%D0%BA%D0%B8", "text": "САЩ \"ще продължат да оказват поддръжка на своите съюзници и партньори, общите интереси в региона и стабилността в морето\", гласи US информация Предпоставки за напрегната ситуация в Черно море. Американски боен кораб навлезе в Черно море, а от руския флот вече го следят изкъсо.     \"Силите на Черноморския флот започнаха да следят американския ескадрен миноносец с управляемо ракетно оръжие \"Доналд Кук\" веднага след неговото влизане в акваторията на Черно море\", обявиха от руското Министерство на отбраната. Според съобщението американският кораб е навлязъл в Черно море в 19:50 часа българско време в събота вечер. Руснаците дори подчертават, че действията му ще бъдат следени изкъсо от патрулния катер \"Питливий\". В текста се подчертава, че САЩ \"ще продължат да оказват поддръжка на своите съюзници и партньори, общите интереси в региона и стабилността в морето\".    ", "date": "2019.01.21", "title": "Американски боен кораб навлезе в Черно море, руснаците вземат мерки"}
{"url": "http://www.classa.bg/%D1%82%D0%B5%D1%85%D0%BD%D0%BE/item/391746-%D1%80%D1%83%D1%81%D0%BA%D0%B8%D1%82%D0%B5-%D1%83%D1%87%D0%B5%D0%BD%D0%B8-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D0%BD%D0%BE%D0%B2%D0%BE-%D0%B5%D0%BA%D0%BE%D0%BB%D0%BE%D0%B3%D0%B8%D1%87%D0%BD%D0%BE-%D0%B3%D0%BE%D1%80%D0%B8%D0%B2%D0%BE-%D0%B7%D0%B0-%D1%80%D0%B0%D0%BA%D0%B5%D1%82%D0%B8%D1%82%D0%B5", "text": "Специалисти от научния център „Приложна химия“ са разработили ново екологично чисто гориво за ракети. Това се посочва в доклада на персонала на научния център, подготвен за академичните четения по космонавтика (ще се проведе на 29 януари - 1 февруари).     - се казва в тезисите.   Превод: М.Желязкова", "date": "2019.01.21", "title": "Руските учени създадоха ново екологично гориво за ракетите"}
{"url": "http://www.classa.bg/%D1%81%D0%B2%D1%8F%D1%82/item/391741-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%81%D1%8A%D1%80%D0%B1%D0%B8%D1%8F-%D0%B7%D0%B0%D1%89%D0%BE-%D0%B7%D0%B0%D1%80%D0%B0%D0%B4%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D0%BB%D0%B8%D1%86%D0%B5%D0%BC%D0%B5%D1%80%D0%B8%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0%D0%BC%D0%B5-%D0%BE%D1%82-%D1%80%D1%83%D1%81%D0%BA%D0%B8-%D0%B3%D0%B0%D0%B7", "text": "Президентът на Сърбия Александър Вучич на 19 януари по време на пресконференция обърна внимание на двойните стандарти по отношение на доставките на руски газ през територията на Западна Европа и балканските страни. И постави действително важен въпрос, който до голяма степен се отнася и за България.     Александър Вучич заяви, че един от газопроводите, алтернативен на руския (конкретно става въпрос за тръбата от Азербайджан), не разполагат с достатъчни обеми газ. Освен това, според думите на сръбския президент, всички варианти за доставки на газ, които са били предлагани на Сърбия, са предполагали почти два пъти по-висока цена.     Именно този подход на европейските власти, Александър Вучич определи като «лицемерен». И като пример сръбският държавен глава посочи твърдата позиция на Ангела Меркел, «която не отстъпва нито на милиметър, независимо колко голям е натискът на американците, що се отнася до «Северен поток-2″. Властите на Германия са изпълнили цялата работа, която се иска от тях на тяхна територия, за да получат газ от руския газопровод, припомни Вучич.     «Оказва се, че земите на ЕС имат право на този газ, а защо ние, сърбите, да нямаме такова право?»,-отбеляза Вучич и добави, че «транзитният маршрут ще мине през Сърбия». Вучич отбеляза също, че «Сърбия трябва да получи газ отнякъде». „Чрез България от турския поток, или през Украйна и Унгария, за нас е важно само цената да бъде достъпна,” цитира РИА Новости. По-рано беше съобщено, че по време на посещението си в Сърбия на 17 януари Владимир Путин заяви, че Русия е готова да инвестира 1,4 милиарда долара в изграждането на инфраструктура за продължаването на газопровода «Турски поток» към европейските страни през Сърбия. Точно така, тези неща трябва да се отбелязват и да се отстоява твърда позиция, за да не повтаряме грешките си, а де се учим от тях. И Балканите и Русия имат нужда един от друг, и е важно да се отстояват тези позиции.   ", "date": "2019.01.21", "title": "Президентът на Сърбия: Защо заради европейското лицемерие трябва да се отказваме от руски газ?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391738-%D0%B4%D0%BE%D0%BD%D0%B8-%D1%81%D1%82%D0%BE%D0%BF%D0%B8-%D0%B4%D0%BE-60-%D0%BA%D0%B8%D0%BB%D0%B0", "text": "Музикантът-актьор Добрин Векилов, по-известен като Дони, спря шоколада. Причината е, че какаовото изкушение разстройвало стомаха му, твърди \"Уикенд\". Болежката изникнала, когато една нощ късно се връщал от турне, а го подгонил гладът.      Дони, който обожавал шоколад, решил да залъже глада си със сладкото блокче. За съжаление обаче лакомството му докарало стомашни проблеми, затова певецът решил веднъж завинаги да се откаже от шоколадовите продукти. „Така се закотвих на 64 килограма, колкото тежа сега и не помръдвам от тях\", признава музикантът.      Повече от 20 години Дони е вегетарианец и твърди, че този начин на хранене го държи здрав и пълен с енергия. „Старая се да не смесвам въглехидрати и протеини\", обясни певецът и настоява, че това е един много лесен начин на хранене, който се споделя и от съпругата му Нети, пише \"Уикенд\".", "date": "2019.01.21", "title": "Дони стопи до 60 кила..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391739-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-21-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Ще бъдете агресивно настроени и този вид тактика на поведение, може да доведе до конфликти. Опитайте се, да се държите хуманно и културно, поддържайте достойни отношения и не нарушавайте собствения си мир. В личната сфера, ви очакват ярки промени и нова любовна история. ТЕЛЕЦ ( 21 април - 21 май )  Не се препоръчва да споделяте личните и финансовите си проблеми на всички поред. Хората могат да ви съчувстват, но това няма да ви помогне. Експериментите в сферата на работата, ще бъдат от полза за тези, които са вътрешно готови за тях. Ако прикриете уязвимостта и чувствителността си, ще може да преодолеете много неща, по пътя към постигането на целите в кариерата. БЛИЗНАЦИ ( 22 май - 21 Юни ) Нищо ново и важно не предприемайте днес. В противен случай, ще изпуснете незначителни въпроси, от които зависят финансите ви. Твърде официалният тон при общуването с любимия човек, ще разруши топлите отношения. Трябва да се разберете във вътрешните си чувства и след това да си правите заключения.   РАК ( 22 юни - 23 юли ) Очаква ви, дълго пътуване ако сте го планирали предварително. Може да е в друг град или страна, която винаги сте искали да посетите. С партньора в брака, трябва да сте по-резервирани, ако разберете, че той се обижда дори при най-малките забележки. Ревността не е най-добрият вариант, за укрепване на връзката. ЛЪВ ( 24 юли - 23 август ) Трябва да си зададете конкретна цел и да се движите към нея уверено. Колкото по-невъзмутими сте, толкова по-добре ще е за вашите дела. Възможно е важно съобщение по телефона или пощата, не го пренебрегвайте. Вечерта, може да посетите фитнес залата или да се срещнете с приятели. ДЕВА ( 24-ти август - 23 септември ) Възможна е любов от пръв поглед, която ще затъмни всички минали отношения. Това ще се случи толкова изненадващо, че сами няма да повярвате на своето щастие. Просто не анализирайте ведичко и мислено не критикувайте новият си избраник. Работа ще имате много, но лесно и качествено ще се справите с това, което ще изискат от вас. ВЕЗНИ( 24 септември - 23 октомври) Може лесно да пресечете границите на допустимото, ако се поддадете на изкушения и приключения. Имайте предвид, че такова поведение ще ви вкара в задънена улица. Денят е благоприятен за усвояване на нови знания и овладяване на интересна професия. В областта на финансите, назрява криза, която още веднъж доказва, че трябва да спестявате.   СКОРПИОН ( 24 октомври - 22 Ноември ) Очаква ви успех в бизнеса и търговията. Всичко, в което сте инвестирали преди месец, ще даде резултати. В личния живот, не трябва да доказвате превъзходство над избраника си. Малко вероятно е, по този начин да запазите любимият си. Възможни са битови и жилищни проблеми.   СТРЕЛЕЦ ( 23 Ноември - 21 Декември ) Няма да ви остане, нито една минута, за разрешаване на лични проблеми или други извън служебни занимания. Ще се почувствате уморени още до обяд, докато прехвърлите много ненужна работа. Завистливите погледи и критичните забележки от колегите, могат да ви нервират. Вместо да се ядосвате, им покажете своята интелигентност, умения и опит. КОЗИРОГ (22 Декември - 20 януари ) Посветете този ден на почивка, излезте извън града или се срещнете с приятели. Така, ще е много по-добре, отколкото да седите цял ден и да безделничите. Особено, ако цялата работа, сте я свършили през предишните дни. Времето също е благоприятно, за спортни занимания, фитнес, йога. Ще е добре, да успокойте нервите си.  ВОДОЛЕЙ ( 21 януари -  19  февруари ) Днес ви очакват много спешни въпроси, затова не се препоръчва да се разсейвате от дреболии. Денят е благоприятен за изучаване на нови неща, а болните имат шанс за изцеление. Вечерта е подходяща за активен спорт.   РИБИ ( 20 февруари - 20 март ) Очаква ви интересна среща, която драстично ще промени плановете и живота ви като цяло. Човекът, с когото ще се запознаете, ще е много по-възрастен и по-опитен от вас, но това е само за добро. В любовта е по-добре да покажете нежност, отколкото присъщата ви строгост. Забравете за вашите принципи за известно време, ако искате да запазите това, което имате.", "date": "2019.01.21", "title": "Дневен хороскоп 21 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391740-%D0%B8%D0%B7%D1%87%D0%B5%D0%B7%D0%B2%D0%B0-%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Все по-малко деца, все повече трудови мигранти: България се топи. До 30 години българското население ще спадне с още една четвърт, а след 50 години страната ще бъде първа в света по депопулация. Изчезва ли България? През 2018 г. раждаемостта в България е спаднала в сравнение с предходната 2017-а, както впрочем и числеността на населението на страната, което вече е под 7 милиона. Медиите тиражираха новината, че броят на новородените е бил по-нисък с 8%, но всъщност спадът в раждаемостта е 26%.     Според миналогодишното издание на Националния статистически институт (НСИ) „Население и демографски процеси“, през 2017 г. в България са се родили 63 955 деца, а информационната система за ражданията на Министерството на здравеопазването отчита за 2018 година 47 340 живородени деца - спад от 26 процента. Вярна или не, международните институции приемат за меродавна само обобщената информация за раждаемостта на НСИ, казва проф. Пенка Найденова, която дълги години е работила във Фонда на ООН за населението. Разминаването в числата може да се дължи на това, че в България всяко дишащо новородено, дори и с фатални за живота му през следващите няколко дни малформации, се регистрирано като живородено, добавя тя. Страната с най-бързо топящо се население  Подобен срив в раждаемостта е характерен само за периоди на войни и масови епидемии.  Каквито и да са обобщените данни на НСИ, които се очакват след 4 месеца, те няма да променят оценката на Фонда на ООН за населението и на Евростат, че  . Прогнозите са, че през следващите 30 години България ще изгуби поне една четвърт от сегашното си население и през 2050 г. ще бъде начело по депопулация. Според Марта Сугарева, професор по демография в Пловдивския университет, спадът на раждаемостта в България може отчасти да се обясни и с провежданата от комунистическия режим демографска политика, забраняваща абортите. Разбира се, основен принос за този спад имат посткомунистическата стопанска разруха и свободното движение на хора през границите. В резултат от това, на територията на България намалява броят на жените във фертилна възраст и се променя съществуващият модел за семейство с две деца, който би осигурил, макар и в много тесни рамки, някакво естествено възпроизводство.  Когато деца раждат деца Недостатъчно проучен е и високият коефициент на раждаемост сред момичетата на възраст между 10 и 14 години – приблизително 1 раждане на 1000 деца. В групата на по-развитите държави по този показател пред България са единствено Мексико и Чили. „Явлението „деца раждат деца“ е крайно опасно преди всичко за физическото и менталното здраве на родилките и техните рожби, които често пъти остават до края на живота си непълноценни хора“, изтъква проф. Сугарева. Младите хора, които навлизат в трудоспособна възраст, компенсират само отчасти (60%) излизащите в пенсия. Съвсем различна е картината сред българските емигрантски общности в чужбина, където имаме 100% компенсация. „В случая с българската раждаемост трябва да си припомним хипотезата на американския учен Ричард Истърлин, че младите хора по правило се женят и раждат деца тогава, когато доходите им позволяват по-висок стандарт на живот от този, при който те са израснали“, посочва проф. Сугарева. Според Истърлин,  броят на новородените зависи от това колко лесно, респ. трудно, е в една страна да се намери добре платена работа. Марта Сугарева не одобрява държавната практика да се дават директни помощи за всяко новородено. Световният опит в активните политики за насърчаване на раждаемостта сочи, че най-добре е парите за новородените да се насочват към фондовете за човешко развитие, от които родителите да получават суми само под формата на целеви ваучери за покриване на определени разходи - за изхранване, обличане, образование, трудова квалификация, спорт и отдих на децата.   България се превръща в страна на услугите     България е в първата петица държави, от които пристигат най-много заселници в Германия Шефът на Асоциацията на индустриалния капитал в България Васил Велев твърди, че броят на незаетите работни места в българската икономика през миналата година е нараснал поне с 20 хиляди, като в момента за 100 000 работни места просто няма хора. \"Принудени сме на всеки три до шест месеца да затваряме част от производствените си мощности\", казва по този повод изпълнителният директор на гоцеделчевската шивашка фабрика „Пирин-Текс“ Бертрам Ролман. По неговите думи,  .     Заплатите обаче не решават проблема с липсата на работна сила. „Разликите в стандарта на живот между България и западните страни са толкова големи, че много българи са загубили всякаква надежда и вяра, че членството в ЕС може да реши този проблем\" казва Ролман. Той припомня, че наскоро в Германия служителите, които обработват багажите на летищата, са стачкували с искане да получават по 20 евро на час. \"Лично аз смятам, че повечето работници в „Пирин-Текс“ са многократно по-квалифицирани, но трябва да живеят със заплати от 3,50 – 4,00 евро на час. А това е твърде малко за стандарта на живота тук\", убеден е германският инвеститор.  За да започнат да се раждат повече деца От България непрекъснато изтича човешки капитал, а празнината засега не се запълва. Васил Велев посочва, че равнището на производителността на труда все още не е в състояние да компенсира тази тенденция. „Средно българите работят 33 години, докато в Европейския съюз този показател е 36 години. Всеки работещ българин отсъства по болест средно 8 дни в годината, което в много европейски държави би се приело като извънредна ситуация. В някои наши предприятия вече работят и виетнамци, но издаването на разрешенията им за временна заетост е крайно мудно и отнема до 6 месеца“, обяснява той.     Дали обаче вносът на трудови мигранти ще реши  , след като българите продължават да освобождават много работни места в родината си? Германският предприемач Бертрам Ролман казва по този повод: „За подобряването на демографската картина е нужна преди всичко силна икономика с продуктивна работна сила, която да чувства дългосрочна финансова сигурност за създаването на поколение. В страна, в която младите хора нямат вяра в бъдещето и в успешната си реализация, няма как да се раждат повече деца\".      ", "date": "2019.01.21", "title": "Изчезва ли България?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391735-%D0%BD%D0%B0%D0%B9-%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%8F%D1%82-%D0%BA%D0%B2%D0%B0%D1%80%D1%82%D0%B0%D0%BB-%D0%B7%D0%B0", "text": "Футболната половинка, модел и бивша тв водеща Николета Лозанова не спира да радва последователите си в социалните мрежи с най-различни снимки. Любимата на вратаря на Левски Николай Михайлов се наслаждава на почивка в зимния ни курорт Пампорово заедно с дъщеря си Никол от връзката ѝ с настоящия нападател на Ботев (Враца) Валери Божинов.     Майка и дъщеря си забавляват много добре в снега, а от публикуваните снимки се вижда как малката Никол се радва на кучешки впряг. Николета пък за пореден път не пропусна възможността да се разголи, оставайки по бельо и яхнала…куче. Въпросната провокативна снимка естествено събра многобройни харесвания и коментари от фенове и последователи.        ", "date": "2019.01.21", "title": "Николета се показа...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391736-%D1%81%D0%B5%D0%BA%D1%81%D1%81%D0%B8%D0%BC%D0%B2%D0%BE%D0%BB-%D1%80%D0%B0%D0%B7%D0%BA%D1%80%D0%B8", "text": "Една от звездите на родния елитен тим Черно море Дани Кики разкри на последователите си в социалните мрежи какви ги върши в леглото, когато не е на терена. Футболистът е считан за един от секссимволите в отбора, а след тежките тренировки по време на подготвителния лагер в Турция разпуска активно. 31-годишният халф публикува в „Инстаграм“ снимка от леглото си с книга в ръце. Той е избрал бестселъра на Елиф Шафак \"Любов\", с който без съмнение приковава женските погледи. На нощното му шкафче пък е практическо ръководство по древната индийска система за природна и холистична медицина Аюрведа.              ", "date": "2019.01.21", "title": "Секссимвол разкри..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391737-%D0%BC%D0%B8%D1%85%D0%B0%D0%B5%D0%BB%D0%B0-%D0%BC%D0%B0%D1%80%D0%B8%D0%BD%D0%BE%D0%B2%D0%B0-%D1%80%D0%B0%D0%B7%D0%BA%D1%80%D0%B8", "text": "Михаела Маринова навлезе шеметно в 2019-а, жънейки успехите от първия си сингъл, предназначен за международната публика - \"Tiempo\". Как се ражда новото любовно парче на певицата и как тя и приятелят ѝ - бивш футболист на ЦСКА Александър Дюлгеров, посрещат Нова година, попита Михаела. - Как върви промотирането на първия ти международен проект \"Tiempo\"?  - Адски щастлива съм от успеха на \"Tiempo\". Знам, че е нещо различно за българския пазар и признавам - имах леки притеснения относно приемането на песента от публиката. Истината е, че феновете ми я обожават и резултатите са налице! - В парчето пееш на английски и испански. За какво разказваш?  - \"Tiempo\" на испански означава \"време\". В песента представям по-романтичната си и загадъчна страна. Ако досега съм пяла в повечето си песни за нещастна любов, то тук любовта е споделена и огнена! - Как избра тематиката и стила на парчето?  -  В момента, в който влязох в студиото, песента просто изникна в главата ми. Знаех, че искам подобен ритъм на латиното. Знаех и че искам песента да е \"пожар\". - Видеото е много изчистено, като в основата са сексапилните визии. Как се чувстваше по време на снимките?  - По време на снимките се чувствах много Аз! Антония Йорданова, която се погрижи за моята визия, заедно с Алина Манова и Стоян Кунев, ме накараха да не се притеснявам за това как изглеждам. Бях максимално съсредоточена, защото знаех, че искам да се получи наистина добре! Режисьорът е Люси Иларионов, с него работата винаги е ползотворна, а времето просто лети и накрая се получава един хубав проект. - Как върви образованието ти?  - В момента съм втори курс \"Музикално-сценична режисура\" в Музикалната академия. Взех изпитите си за първия семестър, сега съм във ваканция. Доволна съм от специалността и най-вече се радвам, че имам най-яките преподаватели и колеги! - В момента си обвързана с бившия футболист на ЦСКА Александър Дюлгеров. От колко време сте заедно и как се случи всичко?  - С Александър сме заедно от 1 година. Всичко се случи, когато най-малко го очаквахме и двамата, по най-естествения начин. Запознахме се чрез общи познати. - Разликата в професиите разделя ли ви или ви събира?  - Бих казала, че по-скоро ни събира. Двамата имаме амбицията да покорим своите върхове. И двамата имаме нужда от подкрепа и вярваме силно в това, което правим. И преди всичко и двамата сме хора-мечтатели.       - Снимките ви от Нова година предизвикаха голям интерес в интернет. Какво беше партито и как изкарахте?  - Тази Нова Година беше една от най-красиво споделените! Имах участие, на което ме придружиха родителите ми и Александър. С мен бяха и моите момичета от ММ Dancers! Беше много лудо, много запомнящо се! Интерес са предизвикали може би истинската радост и щастие в снимките, защото наистина беше едно прекрасно изпращане на старата година и посрещане на новата. - Как прекара Коледа?  - Прекарах я по традиция със семейството ми. Бях вкъщи и пак се почувствах като едно малко детенце, което вярва в Дядо Коледа и чака своите подаръци. - Ти си само на 20 години. Мислила ли си за смисъла на брака и за каква сватба мечтаеш?  - Старая се да се развивам максимално добре във всяка сфера и всяка материя, до която се докосна. Имам кариера, която е в разцвета си и няма нищо по-важно в момента от нея. Смятам, че има време за всичко и се наслаждам на момента. - Спортуваш ли след празниците?  - Обичам да спортувам. Не е само след празниците (Смее се.). А и със спортист до себе си няма как да пропусна... - Планирала ли си пътешествия в чужбина през 2019 година?  - Планирала съм доста пътешествия в чужбина през 2019 г., съчетани с готини хора и споделяне на музикални емоции с любимите ми световни звезди!  ", "date": "2019.01.21", "title": "Михаела Маринова разкри..."}
