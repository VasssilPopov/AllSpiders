{"url": "http://www.classa.bg/%D1%81%D0%B2%D1%8F%D1%82/item/396748-%D0%BC%D0%B0%D1%80%D0%B8%D1%8F-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D0%B2%D0%BF%D0%B5%D1%87%D0%B0%D1%82%D0%BB%D0%B5%D0%BD%D0%B0-%D0%BE%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%80%D0%B0%D0%B4%D0%B5%D0%B2", "text": "\"Много ми хареса.\" Така говорителката на руското външно министерство Мария Захарова коментира речта на българския президент Румен Радев на Международния икономически форум в Санкт Петербург пред журналисти. \"Беше удивително. След речта му аз все се опитвах да намеря това листче или екран, от които той чете и говори. Оказа се, че той говори просто така\", коментира Захарова. \"Беше много впечатляващо. Той беше много убедителен, много ми хареса неговата реч. Беше искрена и емоционална, а аз обичам, когато хората говорят емоционално\", каза още говорителката на външния министър Сергей Лавров. Припомняме, че на 7 юни държавният глава участва в президентския панел на Петербургския международен икономически форум, посветен на устойчивото развитие.", "date": "2019.06.15", "title": "Мария Захарова впечатлена от президента Радев"}
{"url": "http://www.classa.bg/%D1%81%D0%B2%D1%8F%D1%82/item/396743-%D0%BF%D0%BE%D1%81%D0%BB%D0%B5%D0%B4%D0%BD%D0%B0-%D1%86%D0%B5%D0%BB%D1%83%D0%B2%D0%BA%D0%B0-%D0%B7%D0%B0-8-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80", "text": "Млада жена от Барселона е на съд за това, че е откъснала езика на любимия чрез отхапване, когато партньорът й казал, че иска да сложи край на връзката им. Тя поискала последна целувка и в този момент се е възползвала с дива агресия. Испанската прокуратура поиска осем години затвор за нея, съобщава El Taquógrafo. Адая Лопес Естеве и нейният бивш приятел, който не е идентифициран, започнали връзката си след среща в уебсайт за контакти през декември 2016 г. Два месеца по-късно двойката претърпява раздяла поради тежкия характер на момичето, но впоследствие се помиряват и рестартират връзката си от нула. На 27 юни 2017 г. обаче ситуацията на напрежение се повторила. След голям скандал, довел до втората им раздяла, Адая напуснала къщата на приятеля си, но минути по-късно тя се върнала с много различен тон и се извинила, преди да поиска последна целувка. Мъжът се съгласил и в този момент според обвинението момичето изтръгнало езика му и го изплюло на земята. После тя избягала от къщата, оставяйки партньора си да кърви. Младата жена ще бъде съдена в провинциалния съд на Барселона. Частната прокуратура поиска десет години затвор, предвид утежняващото обстоятелство на злонамереност.", "date": "2019.06.15", "title": "Последна целувка за 8 години затвор"}
{"url": "http://www.classa.bg/%D1%81%D0%B2%D1%8F%D1%82/item/396744-%D0%B2-%D0%B5%D0%BA%D0%B2%D0%B0%D0%B4%D0%BE%D1%80-%D0%B5-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BC%D0%B8%D0%BD%D0%B8-%D0%B2-%D1%81%D0%B2%D0%B5%D1%82%D0%B0-%D0%B7%D0%B0-%D0%B7%D0%BB%D0%B0%D1%82%D0%BE-%D0%B8-%D1%81%D1%80%D0%B5%D0%B1%D1%80%D0%BE", "text": "Проектът за добив Каскабел, разположен в Имбабура, в северната част на Еквадор, е поставен от експертите в топ 10 на света по производството на злато, мед и сребро, заради размера на минерални запаси, според Министерството на енергетиката и природните ресурси на тази страна. Извършената предварителна икономическа оценка потвърди, че минералното находище Алпала от проекта Каскабел може да се превърне в „най-голямата мина със сребро, трета по златото и шестата по мед в световната класация\". Минералните резерви на находището достигат 10,9 милиона тона мед и над 23 милиона унции злато. Информацията бе разкрита от Джейсън Уорд, главен изпълнителен директор на Солголд, оператор на мината, по време на пресконференция, в която също участва министърът на енергетиката и природните ресурси, Карлос Перес. Министърът на енергетиката подчерта високия потенциал за добив в Еквадор и даде за пример този проект, който ще изисква \"капитал близо до 26 милиарда долара и ще означава важни ползи от гледна точка на заетостта, инфраструктурата, данъците и възнагражденията\". Предварителната оценка на проекта очаква мината да има полезен живот между 49 и 66 години. Освен това се изчислява, че годишното производство на метали през първите 25 години ще достигне 207 000 тона мед, 438 000 унции злато и 1,4 милиона унции сребро. \"С тези резултати Каскабел е потвърден като един от проектите от световна класа, квалифициран от експертите като находище от първо ниво. Такива са много малко на брой, но допринасят с повече от половината от световното производство на мед.\" заяви министърът в изявлението. Съобщението идва в деликатен момент, тъй като представители на няколко общности в Имбабура очакват Конституционният съд да се произнесе по искане за провеждане на обществени консултации за развитието на минната дейност.", "date": "2019.06.15", "title": "В Еквадор е една от най-големите мини в света за злато и сребро"}
{"url": "http://www.classa.bg/%D1%81%D0%B2%D1%8F%D1%82/item/396745-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B0%D0%BD%D0%B3%D0%BB%D0%B8%D1%8F-%D0%BF%D0%BE%D0%B4%D0%BF%D0%B8%D1%81%D0%B0-%D0%B8%D1%81%D0%BA%D0%B0%D0%BD%D0%B5%D1%82%D0%BE-%D0%B7%D0%B0-%D0%B5%D0%BA%D1%81%D1%82%D1%80%D0%B0%D0%B4%D0%B8%D1%80%D0%B0%D0%BD%D0%B5-%D0%BD%D0%B0-%D0%B0%D1%81%D0%B0%D0%BD%D0%B6", "text": "Британският вътрешен министър Саджид Джавид е подписал искането от Министерството на правосъдието на САЩ. за екстрадицията на Джулиан Асанж, съобщи той в предаването „ВВС Радио 4\". \"Има искане за екстрадиране от Съединените щати, което утре ще бъде представено на съда, вчера подписах заповедта за екстрадиция и я заверих\", каза министърът в програмата. Саджид Джавид подчерта, че \"крайното решение е на съда\". В същото време той добави \"Има много важна роля за секретаря на вътрешните работи по този въпрос, и искам справедливост по всяко време. Имахме законно искане за екстрадиция, затова го подписах, но окончателното решение сега е на съда\", каза той. В момента основателят на WikiLeaks е затворен в затвора Белмарш, в югоизточен Лондон. Кралският съд на Саутуорк го осъди на 50 седмици затвор за предполагаеми нарушения на условията за пробация, които е извършил, след като е потърсил убежище в посолството на Еквадор в Лондон. Изслушването е насрочено за този петък във връзка с искането на САЩ относно Асанж. Журналистът беше болен и не можа да се появи чрез видеоконференция по време на изслушването в съда на Уестминстър в Лондон миналия месец, така че процесът беше отложен. В зависимост от здравословното му състояние, което се е влошило, изслушването може да се проведе и в затвора Белмарш, съобщава The Guardian. На 11 април президентът на Еквадор Ленин Морено заяви, че е поставил за конкретно условие за ареста на основателя на WikiLeaks - \" да не бъде предаден на държава, където може да изтърпи изтезания или смъртно наказание\". \"Поисках уверения от Великобритания, че г-н Асандж няма да бъде екстрадиран в страна, в която може да изтърпи изтезания или смъртно наказание\", каза Морено. Въпреки това, когато журналистът е бил арестуван, неговият адвокат в Еквадор, Карлос Поведа, увери, че \"нямат никакво доверие на това специфично условие. Това не е било официализирано, дори не е било показан документ на медиите\", обясни той.", "date": "2019.06.15", "title": "Вътрешният министър на Англия подписа искането за екстрадиране на Асанж"}
{"url": "http://www.classa.bg/%D1%81%D0%B2%D1%8F%D1%82/item/396746-%D0%BD%D0%B8%D0%BA%D0%BE%D0%B9-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BE%D1%82%D0%BF%D1%80%D0%B0%D0%B2%D1%8F-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%BD%D0%B0-%D1%82%D1%83%D1%80%D1%86%D0%B8%D1%8F%E2%80%9C", "text": "В четвъртък турският външен министър Мевлут Чавушоглу в публично изявления заяви: \"Никой не може да отправя ултиматум на Турция и няма да се откажем от решението си да купим от Русия системите за противоракетна отбрана S-400\", след заплахите на САЩ да изключат Анкара от програмата за самолетите F-35, съобщава Ройтерс. Това е първият пряк отговор на Турция на писмото, изпратено миналата седмица до нейните власти от американския министър на отбраната Патрик Шанахан, предупреждаващо Анкара, че ще бъде изтеглена от програмата за изтребителите F-35, ако не отмени плановете си за инсталиране тази система. \"Турция купи С-400, системата ще бъде доставена и ще бъде инсталирана в Турция\", заключи той, като повтори изявленията, направени ден по-рано от турския президент Реджеп Тайип Ердоган, който увери, че покупката вече е договорена и ще бъде доставена през юли. За Вашингтон руските S-400 не са съвместими с отбранителните системи на НАТО и застрашават американските F-35, които Турция също планира да купи. Предвид това твърдение Анкара предложи да се сформира екип за оценка на въздействието на S-400, но все още не е получила отговор от САЩ. Изявленията на министъра идват на фона на заплахите на САЩ да наложат санкции на Анкара въз основа на техния „Закон за противодействие на противниците на САЩ чрез санкции\". Съобщението предизвика турската национална валута, лирата, да спадне с повече от 1% спрямо долара в четвъртък.", "date": "2019.06.15", "title": "\"Никой не може да отправя ултиматум на Турция“"}
{"url": "http://www.classa.bg/%D1%81%D0%B2%D1%8F%D1%82/item/396747-600-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%BF%D1%80%D0%B8%D0%B7%D0%BE%D0%B2%D0%B0%D1%85%D0%B0-%D1%82%D1%80%D1%8A%D0%BC%D0%BF-%D0%B4%D0%B0-%D1%81%D0%BF%D1%80%D0%B5-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%81-%D0%BA%D0%B8%D1%82%D0%B0%D0%B9", "text": "Повече от 600 американски компании са призовали президента Доналд Тръмп, в писмо да разреши търговския спор с Китай, като твърдят, че митата на първо място увреждат американските предприятия и потребители, а не Пекин. В писмото, изпратено този четвъртък, 661 американски компании и асоциации. изразяват притеснение от ескалацията на митническата война, продиктувана от принципа \"око за око\". \"Ние знаем от първа ръка, че допълнителните мита ще имат значително, отрицателно и дългосрочно въздействие върху бизнеса, фермерите, американските семейства и икономиката на САЩ,\" предупреждават компаниите. Писмото обяснява, че митата не са ефективен инструмент за промяна на нелоялните търговски практики на Китай. \"Вместо това, те представляват цена, плащана директно от американските компании, а не от Китай\". Като цяло, ескалацията на търговската война \"не е най-доброто за страната\", казват компаниите, които прогнозират, че \"и двете страни ще загубят\" и призоват администрацията на Тръмп да се върне на масата за преговори. Американската търговска война и Китай се засили от началото на май, когато Вашингтон реши да повиши митата за серия от китайски стоки, внесени от САЩ, на стойност 200 млрд. долара годишно. От своя страна, азиатският гигант обяви въвеждането от 1 юни на данъци върху вноса на американски стоки на стойност 60 милиарда долара. Съединените щати решиха да включат китайския телекомуникационен гигант Huawei и 70 свързани дружества в своя черен списък, като заплашват Пекин с налагането на мита за още 325 млрд. долара.", "date": "2019.06.15", "title": "600 американски компании призоваха Тръмп да спре търговската война с Китай"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396742-%D0%BF%D1%80%D0%BE%D1%84-%D1%81%D0%BB%D0%B0%D1%82%D0%B8%D0%BD%D1%81%D0%BA%D0%B8-%D1%81%D0%B5%D0%B4%D0%B5%D0%BC-%D1%81%D0%B0-%D1%81%D0%BC%D1%8A%D1%80%D1%82%D0%BD%D1%82%D0%B5-%D0%B3%D1%80%D1%8F%D1%85%D0%B0-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%BF%D1%80%D0%B5%D0%B7-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-10-%D0%B3%D0%BE%D0%B4%D0%B8%D0%BD%D0%B8", "text": "    Днес мой приятел ми каза: - Някои те смятат за краен, за твърде песимистично виждащ нещата. Знаеш ли кое е най-тъжното? Това, че напротив - ти спестяваш част от истината за състоянието на държавата, защото като много информиран, мислещ и четящ човек, ти знаеш колко зле, колко наистина зле е положението на нещата - то е с пъти по-страшно от това, което си позволваш да говориш, защото се опасяваш, че може да посееш паника, а хората и без това са преуморени от случващото се и вече не искат да знаят истината. Да, така е. Реалното положение на нещата е много по-лошо от това, което такива като мен говорят и пишат. През последните десет години протича процес на непрекъснато разграждане на държавата и ерозиране на държавността. Ето, днес чета статия на уважаван журналист, който пише за комплексарската ни държава. Всъщност, от гледна точка на архитектурата и системността на държавата, на структурата на държавата като производител на сигурност, на компетентността на институциите, ние се превръщаме в имитация на държава, в симулация на държавност. Всичко си има цена, нищо не минава даром. Колко висока ще бъде тази цена зависи от дейността на управляващите, но я плаща обществото, плаща я народът, плащат я гражданите, плащат я хората. Може би ще завърша този свой текст за седемте смъртни грха на последните десет години. Отдавна го нося в себе си. Не, че той ще промени нещо, но поне ще знам, че не съм мълчал. Ето ги тези седем смъртни гряха според мен: Грях Първи.  Размиване на ценностите в обществото. Системно се толерира и поощрява презирането на етиката, морала, нормите, нравствеността; нищо нма значение, когато ценностите нямат значение. Грях Втори.  Издигане на некомпетентността в стил и метод на управление. Отпадането на знаенето и моженето, на професионализма и кадърността като критерий за намиране на работа и кариерно развитие - върви потресаващо нашествие на дилетанти, аматьори, лаици и просто (прости) некадърни хора на всички нива във всички администрации. Грях Трети . Превръщането на системата от национална сигурност в механичен сбор от звена.Тази система се свежда до демонстративна (показна) форма с кухо съдържание, изпразване откъм ресурси - материални, финансови, информационни и човешки. Грях Четвърти.  Дескрализиране на властта.  Винаги властта е внушавала респект и уважение, тя има свои ритуали, образци на поведение, протокол, но вместо тях се налага несериозен, леко бабаитски, гротесков, наперен, окарикатуряващ я стил, все едно - властта ли, това е много просто нещо, достъпно на всеки, просто запретваш ръкави, мяташ се на луксозното возило и стой, та гледай, осъществяваш я почти между другото - междуу рязането на ленти, карането на джипа, тичането по бели гащи по футболното поле, щипането на журналистически бузки. Грях Пети.  Подмяна на демократичните управленски механизми и инструменти с вземане на решения и раздаване на ресрси скрито от обществото. Демокрацията е прекрасна и в същото време много сложна форма за фнкциониране на държавата и обществото. Т е жива и ефективна, когато не е формална, не е фиктивна. Ние сме свидетели как всичко се прави тайно, скрито, на нкого нещо се дава, нком нещо се урежда, прави се с есемеси, с ало, ало. А след това се узаконва с машинката за гласуване, като понякога се прибягва до помощта на златни пръстове и партии-идиотки. Грях Шести.  Превръщане на корупцията едни от най-жестоките проблеми на демокрацията и националната сигурност. Корупцията в бич, който съсипва самата логика на функционирането на политиката и на бизнеса. Тя не само добива чдовищни размери, но внушава, че за да си в правлението, за да си във властта, трбва да си коолкото се може по-нечистоплътен, с колкото се може по-малко скрпули и задръжки. Никога досега корупцита не е имала такива чдовищни размери. Вече не в държавата има корупция, вече държавата Е корупция. Грях Седми.  Израждането на администрацията от най-надпартийно функциониращия апарат на държавата в гръбнак на Партията на властта.  Вече почти окончателно администрацията е превърната в гръбнак на Партията на властта. Тя става негова социална база, в негов избирателен потенциал. За първи път след времената на соца ние имаме парти, кото разполага с почти пълен монопол над кадровия подбор и кариерното развитие на администрацията. Това кара всеки в администрацията да се оглежда и ослушва как се отнася към него Партията на властта, докато качеството на работата му е на заден план. Именно този социумен гръбнак, тази социална база, този социетален фундамент на Партията на влаастта ѝ рекрутира нови членове и симпатизанти, печели ѝ избори, обезпечава ѝ огромни финанси и депресира и демотивира нейните опоненти, а понякога ги купува на килограм живо месо. Ето така аз виждам положението в държавата, за тези процеси се каня да напиша и поради тях изпитвам много силна тревога за настоящето и още повече - за бъдещето на България.    ", "date": "2019.06.15", "title": "Проф. Слатински: Седем са смъртнте гряха на властта през последните 10 години"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396739-%D0%BD%D0%B8%D0%B5-%D0%B7%D0%BD%D0%B0%D0%B5%D0%BC,-%D1%87%D0%B5-%D1%82%D0%B5-%D0%B7%D0%BD%D0%B0%D1%8F%D1%82,-%D1%87%D0%B5-%D0%BD%D0%B8%D0%B5-%D0%B7%D0%BD%D0%B0%D0%B5%D0%BC", "text": "Някой разбра ли защо в средата на годината депутатите се решиха да намалят партийните субсидии до 1 лв. за глас? Чухте ли логичен мотив извън обясненията за спестяването на пари от бюджета за 6 месеца и факта, че \"Шоуто на Слави\" пак размъти водата с данните, че всъщност партиите са взимали повече, отколкото им се полага по закон. От референдума на Слави Трифонов минаха вече 2,5 години, а на спестените 14-15 млн. лв. много бързо ще им се намери друго приложение и ще потънат някъде там. Е, защо?       Ако питате ДПС, това е просто опит за популизъм и печелене на електорат месеци преди изборите за местна власт. Ако се обърнете към депутата на БСП Стоян Мирчев, всичко това е начин ГЕРБ да подаде ръка към евентуалния бъдещ политически проект на Трифонов. Някъде там пред телевизионния екран зрителят Х си казва едно \"Ахаааа!\", разбрал най-сетне за какво е цялата тази работа. Подобни неща се случват по няколко пъти всяка сутрин в поне 3-4 сутрешни блока, където редовни гости са действащи политици, политолози, социолози, коментатори, анализатори и Михаил Константинов. Така на ежедневна база се в пространството се излива едно огромно количество политически тълкувания. Ако човек следи, дори и рядко, българската политика, няма как да не забележи един траен и постоянен феномен в нея - у нас тя се е превърнала във въпрос на символизъм и тайни смисли. \"Совите не са това, което са\", сякаш няма политическо решение, което да е точно такова, каквото изглежда на повърхността. Зад завесата на всяко действие има някаква много по-различна логика на частна мотивация - от субсидиите за партиите до кадровите промени в медиите - потайна истина и борба на интереси, за която е дадено на малцина избрани да знаят. Те, на свой ред, подобно оракулите предават избрани части от това \"секретно познание\" на масите, за да дойде след това някой друг, който да разтълкува поведението на конкретния оракул. Тази ситуация залага на общата вяра, че политиката - такава, каквато я виждаме, е само повърхностният слой на нещата, който служи за прикриване на истинските намерения, мотиви и интереси на политиците (и разбира се - на хората зад тях). Няма идеология, няма политически програми, а само ходове в една по-голяма игра, за която обществото чува от различни източници по малко, и то в зависимост от интересите на източниците. Това е и проблемът. Общоприетото чувство на скрито-покрито в българската политика прави невъзможно да вярваш на онези, които я упражняват, че се грижат по какъвто и да е начин за твоите интереси като гражданин. И това не е просто конспиративна теория, която да се подмине с лека ръка. Реалност, в която една дума в закон може да струва няколко дестки хиляди лева, а лобистките практики и игрите със законовите промени и защитаването на нечии интереси са редовна практика.  Ако не броим твърдите партийци, за които лидерските думи са закон и трябва да бъдат бранени с цената на всичко, има ли някой, който наистина да вярва, че която и да е партия служи единствено и само на държавния интерес? Ако има такъв някой, то той спокойно би си спечелил славата на наивник. В опростения свят на политиката политиците са онова необходимо зло - нужен враг на \"народа\", който е \"там горе\", за да оправи собствения си живот и междувременно евентуално да надзирава нещата да не се срутят съвсем. На политиката гледаме като на борба на интереси. В една такава реалност всеки, който познава приятел на приятел на някой, който може и да знае нещо по еди кой си въпрос, се превръща в \"разбирач\" на тънките политически процеси и експерт по \"истинското\" в решенията на властта (или опозицията, зависи от случая). И всяко достатъчно убедено изречено твърдение може да набере последователи и \"вярващи\". Ако някога за т.нар. обществен договор - негласното разбирателство между държавата и нейните граждани - се е смятало, че той се уповава на разбирателството между двете страни по въпроса за размяната на свободи (от страна на граждани) срещу права и услуги (от страна на държавата), то сега нещата се изменят в посока от типа \"Ние знаем, че те знаят, че ние знаем, че те нещо ни лъжат\". Да не вярваш на политиците си, на избраните от теб да те представляват на национална база хора, всъщност е проблем. И съответно така и не очакваме нищо повече от тях.  Всички тези неща говорят за едно - болест на самото общество. Болест, която все някой ден трябва да започнем да лекуваме. А лечението е просто - знанието. Знание за това как функционира всъщност държавата, как работят законите. Това ще разкрие и простите схеми за кого работят законите в този или онзи случай, чии интереси облагодетелстват. Това знание ще помогне да се прескочи момента с оракулите и тълкувателите. Ще даде разбиране за самите процеси в политиката, които ще оголят \"скритото\". Ще има някаква истинска форма на граждански контрол. И прахта в очите, която се хвърля ще изгуби своя смисъл. Тогава, искат-не искат, на политическите играчи ще се наложи сами да бъдат откровени. Поне отчасти...  ", "date": "2019.06.15", "title": "Ние знаем, че те знаят, че ние знаем..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396740-%D0%B4%D0%BE%D1%80%D0%B8-%D0%BE%D0%B3%D0%BD%D1%8F%D1%80%D1%8F%D1%82-%D1%80%D0%B0%D1%88%D0%BE-%D1%81%D0%BB%D0%B0%D0%B3%D0%B0-%D0%B2-%D0%B4%D0%B6%D0%BE%D0%B1%D0%B0-%D1%81%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%BE%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D0%B8%D1%82%D0%B5", "text": "Още от дете трайно място в паметта ми спечели Раш о , най-вероятно – Рангел, от кюстендилските крайгранични селца. Станеше ли дума за него, местните отсичаха: „А-а, он, Раш о , се провре между народо!” Казваха го завистливо, сякаш е някой големец. А той беше станал огняр в Перник. Години наред мяташе кюмюр в парния локомотив, докато не загина в жп катастрофа. Така приключи провирането му между народа. Не беше огняроинтелигент. Но не беше и загубен огняр, биваше го да отговаря на зевзеците. Когато го питаха как влакът взима завоите, ги уверяваше, че хвърля криви дърва в пещта.     Ако е вярно, че мъртвите ни гледат от небето, Раш о  можеда ни е много полезен.Сигурно ще намери начин как новите ни изтребители да взимат завоите по-близо, та да не прескачат оттатък държавната ни граница. На сегашните проврели се между народа това не им идва на ум. Ето защо премиерът заяви, че след като Ф-16 не могат някъде над Раш о вото селце да обърнат посоката на летене, по-добре да охраняваме въздушното пространство и на Северна Македония. Сякаш малко отстъпки й направихме за историята, та нека и за бъдещето пак от нас да мине. Ако Раш о  наистинани гледасеира отгоре, сигурно много ни се чуди на акъла. Колкото и да се взира, няма да види новите ни изтребители, та да се произнесе как да взимат с по-малък радиус завоите. Защото те не само не дават дежурства в небето, но и съществуването им е само на книга. Дори заводът в Грийнвил, който ще ги произвежда, бе открит едва преди месец-два. Раш о  можеда не е самолетоинтелигент, но здравият му житейски възглед ще подскаже на мига решението. Щом тези изтребители не могат да взимат завоите, да си купим други. Нали милиардите, които ще похарчим, са си наши, нормално е да изберем най-доброто. Само че Плевнелиев ще възкликне, че това не е просто покупка, а стратегическо решение на българската държава, което ще покаже къде стоим. Сякаш не е ясно къде в последните три десетилетия сме върху голямата шахматна дъска, та трябва непременно да вземем Ф-16, за да не изпаднем в изключително тежка геополитическа изолация и да не изгубим доверието на американската държава. При което Раш о  щему погледне акъла, па ще му скрои капата. И ще отсъди, че ако някой наистина поставя въпроса така: „Или купувате от нас, или ви изолираме!”, то той не заслужава да сме с него. И ще припомни как предишният Голям брат хем нямаше военни бази у нас, хем ни подаряваше стотици самолети. А сегашният ни натисна да ги нарежем, та да му купуваме изтребителите, и то преди да са произведени, да ги платим наведнъж, че и на висока цена. А ако нямаме пари, да вземем заем, но пак от него. С което заприличва на оня нелегален, когото навремето изпратили да разнася позиви срещу властта, а той се изхитрил да ги продава. Че сделката е неприлична, призна и военният министър: „Когато ви кажат, че нещо струва 5 лева, а то реално струва 3 лева, нормално е да кажеш: „Момчета, няма логика, откъде идва тази цена?” Особено пък когато същите изтребители се продават на други страни по-евтино. Нима за тях не е важно да покажат къде стоят? Нима не ги е еня за доверието на американската държава? Ще помърмори още малко министърът, че за нас цената е по-висока от очакваното, и то неоправдано, пък ще млъкне. И ще купим самолети, които хем са скъпи, хем не могат да завиват. Пък после нека пак ни будалкат, че нямало народна мъдрост. Е, има я. Далеч невинаги, но много по-често при колорити като Раш о , отколкото при сега проврелите се между народа.  ", "date": "2019.06.15", "title": "Дори огнярят Рашо слага в джоба си самолетоинтелигентите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396741-%D0%BA%D0%BE%D0%BD%D0%B3%D1%80%D0%B5%D1%81%D1%8A%D1%82-%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BE%D1%82-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%BA%D0%BE%D0%B9-%D0%B5-%D0%B2%D0%B8%D0%BD%D0%BE%D0%B2%D0%B5%D0%BD-%D0%B8-%D0%BA%D0%B0%D0%BA%D0%B2%D0%BE-%D0%B4%D0%B0-%D1%81%D0%B5-%D0%BF%D1%80%D0%B0%D0%B2%D0%B8", "text": "Това, че загубихме изборите за Европейския парламент, и то със сериозна разлика от близо 7% спрямо ГЕРБ, е факт. Твърденията на част от членовете на ИБ на БСП, че всъщност сме се представили добре, и то много добре, че даже в някаква степен сме победители, са камуфлаж и съчинение за наивници. Същото се отнася и до постановката, че всички партии били наказани на изборите.   Естествен е рефлексът на главните виновници за загубата да изтъкват квазиоправдателни причини. Да твърдят, че основната причина се корени в ниската активност на гласоподавателите, макар да е съмнително дали резултатът нямаше да е по-плачевен за нас при масово гласуване.      Не е естествено обаче обясненията за поражението до такава степен да подценяват съдните способности на членовете и симпатизантите на БСП що е истина и що е лъжа. Потвърждение на тази констатация, въпреки опитите за лавиране, е оставката на Корнелия Нинова като председател пред последния пленум на Националния съвет и насрочването по нейна инициатива на партиен конгрес в средата на юни тази година. I. Не отричам, че Нинова има заслуги за отхвърляне на Истанбулската конвенция, че прояви положително отношение към политиката на унгарския премиер Виктор Орбан, че се обяви срещу икономическите санкции, наложени на Руската федерация. Тя не се подаде на преливащите от Брюксел вълни на десния неолиберализъм в световното ляво движение. Прояви афинитет към традиционните национални ценности, които соросоидите определят като подминат от епохата консерватизъм. Но за съжаление, Нинова не успя да превърне тези верни констатации в политика на партията, да определи идеологическата им същност и граници, да ги въплъти в практически дествия! Наред с това, няма защо да прикриваме: първи у нас срещу Истанбулската конвенция се обявиха обединените български патриоти и едва след тях - ръководството на БСП; извън общите думи факт е, че БСП не прилага на дело социално- икономическите аспекти от политиката на Орбан (с разширена трактовка на категорията „ограничен суверинитет”). Що се отнася до санкциите срещу Руската федерация ще вметна, че едно са клетвите на партията в опозиция и нерядко други, когато е в управлението. В същото време, Корнелия Нинова допусна слабости (някои от тях от стратегическо естество), които дълбоко ерозират влиянието на партията, нейния социален авторитет. Тя непрекъснато говори за социална солидарност с хората на наемния труд, но всъщност БСП рядко участва в конкретното решаване на трудови конфликти, в оглавяването на различните форми на обществен процес, в борбата с масовата бедност и орязването на социалните права на милиони българи? Под лидерството на Нинова БСП продължава целенасочено да губи чертите си на масова партия, превъплъщавайки се в тясно парламентарна политическа сила. Така главен изразител и защитник на лявата идея и на националните ни интереси става парламентарната група на БСП, а не милионите поддръжници на социалистическата идея, не самата БСП с избраните на конгреса нейни органи. Съвсем актуален пример, свързан с намаляването на субсидиите за партиите на цената на 1 лев. Това, разбира се, е подигравка с демокрацията, която води до ликвидиране на партиите в България и както призна самият Борисов, този акт обслужва олигархията.Но тук има една подробност, за която трябва се посочи. Нямаше ли да бъде за предпочитане, ако Нинова направеше острие на политическата дискусия не финансовата издръжка на партиите, а новото увеличаване на цените на тока, парното, водата и жизнено необходимите стоки - равно на социален геноцид! Можеше да алармира далеч по-ефикасно нашето общество и еврокомисията, че социалната пенсия за месец у нас е около и малко над 130 лева, че това е връх на безчовечност, упражнявана в държава член на ЕС, която нашето правителство е в състояние да реши. Можеше да се срещне с медицинските сестри, които справедливо протестират срещу позорно малките си заплати. Омбудсманът на републиката, Мая Манолова, застана начело на малка група протестиращи сестри в Стара Загора, защо такъв акт да е непосилен за Нинова? Нинова можеше да реагира далеч по-енергично на преобразуването на бившата правителствена болница, най-вече на предложението собствеността от държавна да стане публично-държавна, защото това означава право за разпродажба на 50-те декара горска земя от Южния парк, със засадените в нея разкошни многогодишни дървета. Но не го стори! Според мен, евентуалният отказ на правителството от преминаването на Турския поток през България (симптомите за подобен отказ зачестиха) би трябвало да срещнат категоричния отпор на ръководството на БСП. И то най-вече срещу факторите, които жертват перспективите на страната заради своя манталитет на послушни марионетки на Вашингтон. Как е възможно БСП да не активизира всички свои възможности – политически, медийни, вътрешно-партийни и извънпартийни, за решително противопоставяне срещу новата, по-скъпа с един милиард долара, цена за покупка на самолетите Ф-16? Ще попитам: при сегашния злощастен хал на държавата няма ли да е по-правилно ръководството на БСП да пледира настойчиво за отлагане на покупката на нови самолети? Кога най-сетне Нинова ще обещае, че ако БСП дойде на власт ще задължи американците да си плащат за четирите военни бази на българска територия - за овладените от тях терени, за сградния фонд, за повредите, които нанасят на пътната ни мрежа, за замърсяването на въздушното пространство, и т.н.? И стига сме лицемерили, че става дума за българо-американски военни бази. Работила съм с Корнелия Нинова от 2005-2006г. Моето мнение е, че силата й е в полемиката и в пламенното слово, в тактиката на „близкия бой”. Тя е съвестен и полезен изпълнител, на когото обаче не достигат базови познания в идеологическата сфера. Уязвимото й място е в недостига на стратегическо мислене и действие! Оттук неистовият й порив да се докаже върху попрището на лидера! Оттук битката й с реални и мними врагове в БСП, организирали се според нея, за да я унищожат. Оттук болезнената склонност да иска собствените й самозаблуди обществото да възприеме за божествен знак, който пада върху праведни девици като Жана Д’Арк. Склонна е да приема желаното за действително! Прехвърля лесно вините от болната на здравата глава. Най-често действа стихийно и ненужно агресивно. Явно, чуждее се от обективния анализ на ситуациите. Често пъти делата й не подкрепят изречените думи. Поддава се на ласкателства, липсва й самокритичност, а това е беда за един лидер на партия. II. Ето част от причините БСП да загуби изборите за Европейския парламент: На първо място, БСП се яви на изборите разединена, което нямаше как да не подготви загубата. Необяснимо е кое накара Нинова - още с встъпването си в длъжност - да предприеме наказателни акции срещу другари, имали злощастието да ръководят БСП преди нея. С груби квалификации обяви за врагове едни от авторитетите на партията по места. Така нареченото обновяване на партията го извърши недостатъчно промислено, прекалено своеволно и безцеремонно, с чувство за абсурден реванш спрямо личности, които нито са толкова \"презрели\", нито са символи на ретроградност и безплоден консерватизъм. Създаде впечатление, че спешно се заобикаля с хора, неподготвени в момента за високите постове, с които ги удостояват. Така тя нанесе вреди на по-млади кадри, чиито реални възможности в партията тепърва можеха да се развиват.     Забележително е, че по време на предизборната кампания дейците, обидени от Нинова, не се подадоха на първичния инстинкт да отмъщават. Затова и резултатите на БСП на сегашните европейски избори са сравнително по-приемливи в райони на страната, където живеят и работят видни представители на т. нар. вътрешнопартийна опозиция. Аз очаквах преди изборите Нинова да организира среща на \"помирение\" с такива другари, за да подсигури единство в партията. Тя не организира срещата и на изборите БСП участва затлачена от куп нерешени в редиците й проблеми. Корнелия Нинова и до днес не разбира, че БСП, меко казано, е „сложна партия”, че в нея съжителстват либерални и консервативни умонастроения, социалистически и социалдемократически, зелени и неокомунистически възгледи, но също тъй вътрешнопартийни фракции с необявена официално легитимация. През последните тридесет години тези фракции функционираха като публично заявени организационни единства вътре в партията. Наричаха себе си платформи, движения, тенденции, път към България или Европа, демоси и т. н., и т. н. Това, така смятам, са реалности, които макар и във видоизменена форма, продължават и сега да съществуват. Какво да се прави, БСП е многолетна партия със сто и двадесет годишна история, тя в някаква степен „помни” своята връзка с партията-държава, наброявала един милион членски състав. У нас, така се разви биографията на лявото движение през последните тридесет години, че многообразието от леви каузи и убеждения остана да живее в една голяма лява партия на прехода, а не се сепарира в отделни леви формации. С тази специфика на БСП (единна партия с елементи на „конфедерализъм”) всеки неин лидер би трябвало да се съобразява, ако не иска да предизвика разпад на партията. Корнелия Нинова се помъчи в съкратени исторически срокове да изкове от БСП единна партия в буквалния смисъл на думата, партия, реформирана според нейното виждане за политическа сила, изчистена от „еретически” отклонения. Най-вероятно идеята е била изобретена от съветническия й кръг. Във връзка с разразилата се предконгресна дискусия ще се позволя да вметна, че е дълбоко невярно заключението на наши другари, според които силите, позволили се да критикуват Нинова са същите, които снеха от власт Жан Виденов. Напротив, поне аз винаги съм възприемала Нинова като по-близка до лицата, които реализираха преврата на 10 ноември 1989 г. и към които тъкмо Виденов се отнася крайно негативно. Самата Нинова, която има противоречиво политическо развитие през трите преходни десетилетия, е получавала рамо в живота си преди всичко от лидери на българската перестройка и от техни наследници в другите политически организации. III .    На второ място, лошата и късогледа коалиционна политика, ахилесова пета в политическата дейност на Нинова! Още след последните парламентарни избори преди три години лидерите на БСП успяха - под напора на председателя - да се изпокарат с всички парламентарно представени партии. Вместо да направи опит за диалог и за поне частично разбирателство в парламентарния живот, да предложи на всяка една от тези партии своята оферта за коалиционно управление, Нинова предпочете политиката на изолационизма. Не проумя, че само с „С ножа напред”, само с разобличение на останалите парламентарно представени партии се стига до задънена улица. Не осъзна, особено на фона на изострената етническата проблематика в страната, че националната ни съдба ще има бъдеще, ако се строят мостове между основните партии. Може да влизаме в конфликти, в тежки конфликти, с всяка от парламентарно представените партии, но трябва да се помни: тях ги подържат милиони българи! За БСП сега гласуват плюс минус 1 милион гласоподаватели, за разлика от 1994 г., когато за БСП са гласували около 2,4 млн.души. Всъщност, след десетоянуарския преврат през 1997 г. БСП се превърна във второразрядна партия, с таван на гласоподавателите по-малко от 1 млн.души. Ще наблегна на два детайла. След Виденов БСП управлява само веднъж: през периода 2005 г. – 2009 г., с премиер Сергей Станишев, и то в коалиция с центриска и либерална партия. От друга страна, смешно е да се илюстрират провалите на БСП с работата на кабинета Орешарски. Вярно е, че през това време бяха допуснати крупни политически трешки. Политически гафове направиха министри от БСП, чиято кариера продължи да се развива безметежно под покровителството на Нинова. Но каквото и да си говорим, кабинетът Орешарски просъществува една година, отиде си след извършено политическо предателство от лидера на ДПС Лютви Местан, под диктовка на Вашингтон. Но през тази една единствена година бяха хвърлени огромни средства от западни фондации и от партийни каси, за да се предизвикат размирици в държавата. София се беше превърнала в карнавализирано средище на подигравките и сляпата омраза, на уличните побои. Откъдето и да погледнеш, явно беше, че тече бърз процес на снемане на правителството! В парламента - добре трениран хаос, предизвикан най-вече от ГЕРБ, чиито депутатите ту влизат, ту излизат като в селски хан. Навън замерват с камъни автобус с народните представители от опозицията, хвърлят се срещу служебния автомобил на премиера, застрашавайки живота му, къртят павета по подобие на 10 януари, 1997 т., алкохолът се лее като на сватба, пред паметника на цар Освободител дрънчи пиано, политическият плакат и рисунка ни зоват на борба. Стига се до окървавяване на протестите пред централата на партия „Атака”. Парекселанс цветна революция, която по замисъл би трябвало да е българска версия на украинския Майдан. Логично е в такава крайно напрегната, стресова ситуация, когато властта вече е загубила повечето от прерогативите си, БСП да претърпи след оставката на кабинета очаквано голяма изборна загуба. А после пак да се завърне на своето „средняшко” равнище - под и над 1 милион гласоподаватели (нищо ново по слънцето!). Никому не е известно обаче, дали, ако кабинетът на Орешарски беше продължил работата си още три години, крайните резултати щяха да са толкова незадоволителни за БСП. Иначе нелепо е всичките грехове на тридесетгодишния преход да се струпват върху едногодишното управление на Пламен Орешарски! ІV. Би трябвало повече да се съобразяваме и с международното признание и контакти на отделните парламентарни партии. ДПС е член на европейския либерален алианс; ГЕРБ, на най-голямото европейско обединение: Европейската народна партия, с която ПЕС се съюзява по немалко фундаментални въпроси; ВОЛЯ поддържа близки контакти, както с европейските консерватори, така и с Мари Льо Пен; „ОБЕДИНЕНИТЕ ПАТРИОТИ”, въпреки взаимните им дрязги, клонят към мощния алианс на евродепутатите, които ратуват за радикални промени в ЕС. Във всяка една от тези партии има хора, с които БСП може да провежда разговори, да поддържа диалог, да търси и намира решение на остро конфликтните проблеми на България. Но не съм убедена, че сегашното ни партийно ръководство осъзнава, че България е в незапомнена демографска катастрофа и тежка икономическа криза, изискваща национален консенсус по приоритетни политики. Както не съм сигурна, че нашето ръководство притежава необходимата коалиционна култура за провеждане на такъв гъвкав и динамичен политически курс. Ще добавя: ГЕРБ е дясно-центристка партия, а не дясна, както твърдят доста партийни авторитети. Едва по време на кампанията за евроизборите герберите влязоха в съюз с откровено дясна партия като СДС, което потенциално би могло да доведе до коалирания, във вреда на националния ни интерес. Не принадлежа към никакви тайни общества в партията. Но ще кажа, че животът е по-велик и безкраен от различните партии, в това число от БСП и ГЕРБ. Той рано или късно ще ни обясни защо лидерите на БСП не проявяват към десните партии същата ярост и безкомпромисност, както вършат това по отношение на ГЕРБ? Защо съзнателно слагат знак на равенство между идеал и партия? Корнелия Нинова и нейните сподвижници в партията се правят на антични герои и свръхморалисти, като отказват да се съобразят с днешните политически дадености у нас. Да, хубаво би било до си чистофайник, а парламентарните партии да блестят от чистота и съвършенство, да нямат тъмни петна в миналото си. Сигурно някъде по земното кълбо се срещат и такива удивителни с благородството си партии. Но в България, чийто политически елит успя да я нареди на последно място по развитие в Европейския съюз в периода на прехода, нещата никак не са розови. В БСП и в близкото й минало – също. Така че с или без Нинова на БСП ще й се наложи да постига договаряния и съгласувания с другите парламентарни партии. Не ми е ясно защо Нинова предпочита БСП да остане още много години в опозиция, да стои през дълъг период извън управлението на държавата?! Нима няма сетива да разбере, че в условията на демократичния ни развой подобна показна крайно конфронтационна политика тласка нашата партия към самоубийство? И още нещо. Нашият основен опонент по главните направления на съвременната действителност, яростните антикомунисти и русофоби, жадните за кървава разправа със социалистите лица са обединени в десни извънпарламентарни организации, чакайки „часа си сгоден”. Сегашното ни партийно ръководство бърка като избягва идеологическия сблъсък с най-изявените ни противници, наследници на СДС от 90-те години. Това, че десницата в този момент е малобройна, не означава, че няма да влезе в парламента през 2020 г., че ще престане с провокациите, с похода си срещу лявата идея и лявото движение. Десницата бленува да възкреси масовото партийно обединение „СДС”, надявайки се на финансовите инжекции, които получава от фондациите „Отворено общество” на Джордж Сорос, „Америка за България”, от други американски и западноевропейски дружества, фондации и фондове. V. Със свойствения й стил да заповядва, Нинова се възползва от обилния репертоар на заплахите и наказанията, за да сложи кръст на становища и мнения в партията, различни от нейните, по повод на провежданата коалиционна политика. Нинова произволно наложи тезата, че всяка партия в парламента, извън БСП, е краен носител на социалния порок, на реакционните разбирания и постъпки, на вътрешното разложение. Заиграваше с поведението си на победител в съвременната политика, макар ситуацията да не бе толкова безспорна за БСП. Ако някой от нас допуснеше, че ГЕРБ може да победи на който и да е от трите избори – европейски, общински и парламентарни, и че партията ни се нуждае от допълнителна мобилизация, биваше обявяван за платен агент на ГЕРБ и подлаган на аутодафе. Не разбирам кое подтикна Нинова да иска предсрочни парламентарни избори, въпреки статистиката, която предвижда по начало минимално предимство на герберите. Но дори да спечелим парламентарните избори, очевидно е, че няма да имаме парламентарно мнозинство и ще сме принудени да прибегнем към коалиране. Коя партия с авторитет и достойнство обаче би се коалирала понастоящем с БСП при такъв изблик на негативизъм, произведен от Нинова и нейните сподвижници, при такова опозоряване на всеки опонент на левицата?! Връх на тази изолационистка политика бе напускането на Народното събрание от депутатите социалисти в самото навечерие на европейските избори, два или ти месеца преди тях. Поради този неин каприз се пропиля огромния шанс от трибуната на Народното събрание депутатите от БСП да разяснят каква политика ще следва партията в ЕС, как точно ще защитава националните ни интереси в Брюксел, какво ще направи, за да се измъкне България от последното си място на най-неразвита, бедна държава в ЕС. Вместо позитивна БСП предприе негативна предизборна кампания, което беше сериозна грешка (и това пролича през последните две седмици преди изборите, когато Нинова и Йончева тръгнаха от телевизия в телевизия да раздават справедливост, без да артикулират ясно какви са предизборните послания на БСП, какво по-конкретно партията ще направи за добруването на България!). Трябваше далеч по-умело да се съчетаят елементите на позитивната и негативната пропаганда. Черният пиар преди избори не за първи път донася неприятни изненади за употребилите го.  Постигнатите резултати от няколкоседмичната съвместна медийна дейност на тандема Нинова - Йончева бяха обезкостени от Бойко Борисов за десет дни. Може би освен всичко останало това беше въпрос и на харизма. Борисов показа нова 7-километрова отсечка от магистрала, нов цех за олио, нов - за автомобилни части. Просто успешен, елементарен пиар. А ние какво предложихме?  По линия на догонващото Европа икономическо развитие! На преборването с брюкселската бюрокрация! На рязкото нарастване на инвестициите! На защитата на Европейския съюз като  обединение на национални държави,  съхранили независимия си статут и след присъединяването към общността! На ефективното използване на остатъчния ни суверенитет! На енергийните ни връзки с Руската федерация! На базисните проблеми като тези за Крим или намесата на руснаците в Сирия! На бюджетните икономии, които могат да предполагат, примерно, отлагане на покупката на самолетите Ф-16 от САЩ! На увеличаването на доходите на населението! На разгръщането на търговско-икономическите връзки с Брюксел, Москва, Вашингтон и Пекин! На вноса на нови технологии! На обстоятелството, че сега България преживява наред с безпримерната икономическа криза и закъсняла борба за етническо оцеляване и т.н. VІ. Нашето ръководство говореше месеци наред за съществуването на \"паралелна корумпирана държава\", но премълчаваше, че някои дейци на БКП/БСП приватизираха лично за себе си още след 10 ноември външнотърговските ни дружества, участваха в създаването на фалшиви банки, на кредитни милионери и борчески групировки, фалираха предприятия; че кадри на ранната БСП се облагодетелстваха - едва ли законно - от различни форми и етапи на приватизацията, че самият преход представлява отнемане/кражба на държавна собственост, с форсирано \"произвеждане\" на капиталисти. Българите бяха изпитали върху гърба си тези несправедливости и не поискаха да повярват, че БСП е съвсем невинният младенец на преходните времена.   Действително, нашето ръководство правилно, непосредствено преди изборите поиска повече справедливост и възмездие за онези, които са построили къщи и вили с европейски средства, обогатили са се неправомерно от властта. Бойко Борисов като по команда уволняваше всеки, който БСП заподозря в корупция, измолвайки прошка от народа. Щом е така, естествено беше нормалните хора да се запитат дали пък няма корумпирани ръководители и в БСП и по какъв начин са се обогатили известни партийни персони. Сочеха се конкретни имена от високите етажи.   Накратко, Нинова сбърка не с желанието си да каже обществените истини. А с начина, формите и патоса на тяхното поднасяне пред аудиторията. Докато народът искаше да чуе не филтрирани през интересите на ръководството фрагменти, а цялата горчива истина. Що се отнася до конгреса на БСП през близките дни, той действително е необходим както с оглед на едно задълбочено и многостранно обсъждане и анализ на резултатите от изборните резултати, така и във връзка с изводите, които партията е задължена да извлече от тях за себе си и за своето бъдеще. Не смятам, че конгресът ще попречи на подготовката на партията за общинските избори. Напротив, би могъл да се превърне в допълнителен фактор за мобилизиране на партията и партийния актив. Разбира се, ако Нинова честно и далновидно подготви своя отчет за загубата на БСП в евроизборите и се откаже от интригите на вътрешно противопоставяне в партията. VIІ. За непоследователния външнополитически курс на БСП! Ако се освободим от предубежденията ще установим, че между БСП и ГЕРБ няма толкова съществени различия по отношение на САЩ и НАТО. Ръководството ни и до ден днешен не иска да даде оценка на обстоятелството, че секретар на ИБ на БСП и неин министър първи легитимира преврата в Украйна през 2014 г., че министър от БСП подписа в крайна сметка документа за прекратяване на участието на нашата държава в енергийния проект „Южен поток”. ИБ не информира привържениците ни кое накара Корнелия Нинова да съдейства толкова всеотдайно за форсирано приемане на Западните Балкани в ЕС и НАТО, като и за слепеца е ясно, че в случая се работеше за мълниеносно приемане на Македония и Косово в НАТО, а не в Европейския съюз; за дооформяне на блока от Балканските държави (всичките членки на НАТО), готови да се включат в евентуалната регионална война срещу Москва. Извън риториката, констатираме, че руското направление във външната политика на БСП страда от мимикрия и наподобяване на активно сътрудничество с руските ни партньори. Доколкото ми е известно, договорът за сътрудничество със руската социалистическа партия „Справедлива Русия” не е придвижен напред. Пропуснат беше шансът да се постигнат договорености на различни нива с партиите „Единна Русия” и тази на комунистите на Зюганов. За ситуацията в Украйна – гробно мълчание, въпреки че в тази постсъветска държава разпериха криле неолибералният фашизъм, ксенофобията и антисемитизмът, че беше забранена комунистическата партия. Свидетел съм на факта как миналата година най-високопоставено лице в БСП забрани на наши депутати да посетят Крим за срещи с тамошното българско землячество. VIIІ. За отношенията с лявата интелигенция. Корнелия подценява работата с лявата интелигенция. Като член на БСП, който се занимава с проблемите на българската духовност, имам впечатление, че Корнелия Нинова е склонна да гледа от високо на писателската гилдия, на университетските дейности и ръководства, на научните среди в БАН. Подценява директните контакти с представители на лявата ни интелигенция, които вътрешно са по-освободени от условностите на личното оцеляване и преуспяване, по-смело стават бранители на премълчаваните истини. Занимават ги крупни проблеми на националния ни развой, умеят да извеждат главната тенденция в даденото явление и процес, да издигат равнището и смисъла на партийната дейност. Колко губи партията, че в ръководните органи са толкова малко високо подготвени леви интелектуалци, че техният талант и гражданска отговорност остават неизползвани и неоценени! А именно БСП като наследник на БКП винаги е била партия на духа, на интелекта. Нейните създатели са интелектуалци от висока проба, неслучайно имената им се нареждат между големите строители на лявата идея в Западна Европа и Русия. Значима част от великите български писатели и хора на изкуството са били членове на БКП или нейни съмишленици. И сега едни от най-стойностните учени, писатели, журналисти, хора на изкуството изповядват хуманизма на лявата ни партия. Един факт, малко известен. Непосредствено преди първото заседание на конгреса през 2016 г., на Позитано 20 беше изпратено предложение от крупния български държавник и бивш министър на културата Георги Йорданов и големия български прозаик и сценарист Анжел Вагенщайн, един от доблестните мъже на националната ни съпротива срещу фашизма и нацизма. Двамата подчертаваха, че при действащата система за избор на ръководни органи в партията големите фигури на българската култура и наука нямат никакъв шанс да попаднат нито в сбщинските, нито в Националния съвет. А това рефлектира върху по-нататъшното деинтелектуализиране на партийните дейности. Този въпрос за целенасочена работа с интелигенцията десетилетия наред се подценява. Като че ли съществува страх от участието на повече самостоятелно мислещи хора със самостоятелни позиции, които се чуждеят от приспособленчеството. За съжаление, председатели на БСП преди Нинова подцениха сериозността на този въпрос. Парктика, която и Нинова продължава. VIII. Няколко слова за предстоящото заседание на конгреса. През изминалата седмица в медийното пространството се изявяват различни представители на ръководството на парламентарната група и на БСП, със задача да внушат как група ретрогради от Националния съвет вредят на революционните промени, осъществени през последните три години. В интернет-пространството и в социалните мрежи се увиличиха нападките срещу всеки, дръзнал да се усъмни в безпогрешността на екипа, обединен около Нинова. В същото време валят декларации с призиви за оттегляне на оставката на Нинова, наподобяващи грандиозен античен плач: след Нинова и потоп! Не мисля, че наложеният през последните три години принцип в БСП „Разделяй и владей” носи позитиви за нас. Обратно, сценаристите на предконгресните баталии би трябвало да си дават сметка, че животът продължава и след заседанието на конгреса от 16-ти юни. Резултатите от предстоящите местни избори, които изискват реална мобилизация и консолидиране на партийните членове, едва ли ще бъдат много по-различни от резултатите от евроизборите, ако се запази настоящият курс на управление от ръководството. Що се отнася до осъществените промени, свързани с устава, ще припомня няколко важни факта. На 47-я конгрес на БСП, през 2008г., по предложение на тогавашното ръковоство, с председател Сергей Станишев, бяха приети уставни промени. Те въведоха принципът на мандатността в партийните органи, както и принципът на несъвместимостта. В Устава бе записано, че ръководителат в БСП (на Националния съвет, на общинскитеу партийни организации и т.н.) може да има само два мандата по четири години. Тогава, през 2008г., се прие и другата уставна норма – за несъвместимостта на постовете – ако си избран за народен представител, например, не може да заемаш и висока партийна длъжност. Това даде възможтност през 2016 г. в партията да се осъществи естественото обновление в ръководствата на партийните организации. Така че принципът за промяна, на подмладавяне на партийния актив, на смяна на поколенията - същината на политиката на всяка партия, бе заложен още тогава. За да бъде реализиран осем години по-късно – т.е. съвпадна с избора на Нинова за председател на БСП през 2016г. По-нататък. Смятам за правилно въведеното от Нинова през 2017г. уставно предложение и изборът на народни представители от БСП също да бъде регламентиран с брой пълни мандати – общо 12 години. Според мен, принципът на мандатност от 12 години трябваше да се отнася и до гражданската квота, както и да включва партийни членове, които през посочения период са били министри, зам.-министри, членове на европейския парламент. Това не бе прието. Според мен, на конгреса въпрос на въпросите ще бъде дискусията дали да се запази новоприетата поправка в Устава - председателят на БСП  да го избира цялата партия  или да се върне предишното положение: избора да го прави (каквато е многогодишната практика) конгресът! Ще подчертая, че и през периода на социализма, когато се налагаше стереотипа за непогрешимостта и изключителността на първия партиен и държавен ръководител, БКП спазваше уставната си норма: председателят на партията да го избира конгресът! Последователно отстоявам разбирането, че в съвременните български условия ще е катастрофално за БСП, ако се запази процедурата за пряк избор на председателя от партийните организации! Защото под предлог, че с помощта на прекия избор се разширява вътрешнопартийната демокрация, фактически се бетонира едноличната власт на председателя - той вече няма да зависи нито от конгреса, нито от Националния съвет. И което е също важно – не са изработени/прецизирани правилата, по които цялата партия ще избира своя председател. Липсват и механизми за освобождаване или снемане на председателя от поста му, ако това се наложи. И това се отнася колкото за Нинова, толкова и за всеки друг бъдещ председател на БСП. Корнелия Нинова неведнъж се е изказвала в полза на провеждането на пряк избор, като иронично вметва, че решенията на партийните конгреси за избор на председател досега са били недемократични и користни, отразявали са интересите на дадена котерия делегати, докато чрез прекия избор самият народ изрича тежката си справедлива дума. Изглежда, Нинова забравя, че бе избрана за председател от конгрес и че, ако конгресът е натоварен с такава грамада отрицателни значения, значи и с нейния избор за председател нещата не са били изцяло порядъчни.  И все пак, надявам се, че заседанието на конгреса ще премине в конструктивен дух, делово, без обругаване на критиците на Нинова. Че няма да се използват различен вид манипулации. Че на конгреса няма да бъде гласувана оставката на Нинова, а тя само ще се констатира. Още повече, че оставката е въпрос на лично решение. Буди тревога „обещанието” на членове на парламентарната група и ИБ в медиите, че ще направят всичко възможно, за да не бъде приета оставката.  Дано делегатите на настоящия конгрес удържат на натиска, който ще упражнят организаторите на конгреса, и да проявят воля, за да не се тръгне към прогласяване на председателя на БСП за \"свещена крава\". Дано!     ------------------- ЕДНО ХРУМВАНЕ! В знаменитата пиеса на Пушкин „Борис Годунов” има характерна сцена. Народът моли жадния за власт Борис да приеме да стане негов господар, политически владика, цар. Вълненията народни са невъобразими, досущ като на съвременен референдум. Народът се трупа в Девичо поле, разтревожен дали Борис ще даде съгласие след срещата си с патриарха и групата боляри. Наоколо кубета, камбанарии, църкви и кръстове, панически викове и призиви на народа, който, както пише Пушкин, застанал на колене, с вой и плач стене: „Ах, милост, татко наш! Владей ни!/ Баща и цар бъди ни!” Нататък отново плачове, отново боготворене на вожда, но видимо пародирани, докато накрая щастливият народ въздъхне облекчен: „Прие короната! Съгласен! Цар е! Борис наш цар е! Да живей Борис!”  ", "date": "2019.06.15", "title": "Конгресът и резултатите от изборите - \"Кой е виновен?\" и \"Какво да се прави?\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396738-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%BE-%D0%B4%D1%8A%D0%BD%D0%BE-%D0%BD%D0%B0-%D0%BC%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B5%D0%B7%D0%B8%D0%BA", "text": "Средната оценка от държавните зрелостни изпити по български език и литература е „Добър (4,06)”. Това обяви на брифинг зам.-министърът на образованието Таня Михайлова. Това е най-слабото представяне на зрелостниците откакто този формат беше въведен през 2008 г. През миналата година средната оценка беше „Добър (4,25)”, преди две – „Добър (4,13)”. Това е далеч от постиженията на Випуск 2011, които почти вързаха петица – „Добър (4,49)”.     Зрелостниците със 100 от 100 възможни точки са малко повече в сравнение с 2018 г. (226 срещу 215), но има 7-кратно увеличение на зрелостниците с 0 точки, а с над 2000 по-малко са положилите матури с две отлични оценки. С над 1000 са се стопили отличните оценки по БЕЛ, докато слабите оценки са с почти 1300 повече. София-град с много изпреварва всички останали региони в класацията на резултатите от първата задължителна матура, докато на опашката са Шумен, Хасково, Разград, Ямбол, Силистра и Кърджали. Не е изненада и че най-добре са се справили възпитаниците на 4 столични училища: 91 НЕГ „Проф. Константин Гълъбов”, 73 СУПЧЕ „Владислав Граматик”, 164 ГПИЕ „Мигел де Сервантес” и Американският колеж, като чак след тях идва ЕГ „Пловдив”. Таня Михайлова, че посочи, че и тази година има зрелостници, които просто преписват художествения текст от последната задача: „Тоест не създават собствен текст, а преписват този от упражнението. За съжаление, намалява броят на зрелостниците, които се справят с резюме”. Втората матура По-добре са се справили зрелостниците с втория задължителен зрелостен изпит по избран от тях предмет – там средната оценка е „Много добър (4,67)”. Зам.-министър Михайлова отбелязва, че в годините традиционно най-висок брой точки има по предметите, по които зрелостниците са най-малко – немски език, френски език, испански език, химия и опазване на околната среда. Обратно, най-желаните предмети носят най-ниски оценки – география и икономика, биология и здравно образование, философски цикъл. Изключения са историята, където и малкото престрашили се зрелостници не са се справили твърде добре и английския, където пък има над 14 000 зрелостници, но резултатите са сравнително високи. Тук своеобразен феномен излиза от класацията на училищата у нас. Ако, очаквано, първите две места се държат от софийски училища (СМГ и Първа частна математическа гимназия), то третото отива в… СУ „Христо Ботев” от село Чепинци. То оставя зад себе си Американския колеж, Испанската гимназия, ПМГ, Първа английска, водещите гимназии на Варна и Бургас и др. бТВ  ", "date": "2019.06.15", "title": "Историческо дъно на матурата по български език"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396734-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B0%D0%BC%D0%BE%D1%81", "text": "  Роден в палестинския град Текоа и пастир по занятие, Амос бил повикан от Бога на пророческо служение през времето на юдейския цар Озия и израилския цар Йеровоам. Неблагодарният народ не се вслушвал в предупрежденията и откровенията на пророка, който възвестявал наказание от Бога. Към вождовете на израилския народ той казвал: ( ). В седма глава от книгата на пророка четем:     \"Амасия, свещеник ветилски, прати при израилския цар Йеровоам, а Израил непременно ще бъде откаран пленник от земята си\". И рече Амасия на Амос: \"Ясновидецо, иди и се отстрани в земята Юдова! Там яж хляб и там пророкувай, а във Ветил вече не пророкувай! Защото той е светиня царева и е царски дом\". Отговори Амос и рече на Амасия: \"Аз не съм пророк и не съм син на пророк. Аз бях пастир и събирах диви смокви. Но Господ ме взе от овцете и ми рече: \"Иди, пророкувай при Моя народ Израиля!\" Сега изслушай словото Господне! Ти казваш: \"Не пророкувай против Израиля и не произнасяй думи против дома Исааков!\" Затова ето що казва Господ: \"Жена ти ще бъде обезчестена в града, твоите синове и дъщери ще паднат от меч, земята ти ще бъде разделена с мерилна връв, ти ще умреш в нечиста земя, а Израил непременно ще бъде отведен от земята си\" ( ). Не изтърпял тия думи, ветилският жрец заедно със сина си нанесъл такъв побой на Амос, че пророкът едва бил доведен до къщата му, където скоро и умрял - в VІІІ в. преди Христа. Той живял около 200 години преди Вавилонския плен. Пророчествата му са събрани в книгата, която носи неговото име и се състои от девет глави.", "date": "2019.06.15", "title": "Св. пророк Амос"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396735-15-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1215 г. в Англия е подписана Магна харта, ограничаваща правата на монарха за сметка на правата на аристокрацията и църквата.   През 1253 г. българският цар Михаил II Асен сключва договор с Дубровник, насочен срещу сръбския крал Стефан Урош I.   През 1389 г. (по стар стил) се е състояла битката на Косово поле, при която Османската империя побеждава обединените сили на сърби и босненци.   През 1510 г. папа Лъв X отлъчва от църквата Мартин Лутер за ерес.   През 1826 г. в Цариград избухва Бунт на еничарите с участие на около 20 000 наемници, който е против решението на султан Махмуд II да модернизира армията и да създаде редовна турска войска.   През 1836 г. Арканзас става 25-я щат на САЩ.   През 1858 г. е изигран първият мач по Австралийски футбол.   През 1863 г. излиза първият брой на вестник „Гайда\",редактор на който е Петко Славейков.   През 1876 г. в резултат на цунами в Япония загиват около 28 000 души.   През 1907 г. в Хага започва втората световна мирна конференция с участие на представители на 44 държави.   През 1911 г. е основана корпорацията Tabulating Computing Recording Corporation (IBM).   През 1930 г. в София е създаден Съюз на славянските дружества.   През 1954 г. в Базел, Швейцария е учреден европейският футболен съюз УЕФА.   През 1969 г. по време на вътрешната премиера на пиесата на Георги Марков „Аз бях той\" (режисьор Методи Андонов) в Сатиричния театър представлението е спряно и забранено; по-късно на същия ден Георги Марков напуска страната, за да избегне преследване.   През 1977 г. в Испания са проведени първите демократични избори след 41 години тоталитарно управление.   През 1988 г. в Пакистан е приет за върховен закон Шериата, което на практика означава, че държавата става ислямска република.   През 2001 г. Китай, Русия, Казахстан, Киргизстан, Таджикистан и Узбекистан създават Шанхайска организация за сътрудичество.   През 2006 г. Сърбия признава независимостта на Черна гора.  ", "date": "2019.06.15", "title": "15 юни, историята в снимки"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/396736-%D0%BA%D0%BE%D0%BB%D0%BA%D0%BE-%D0%B1%D0%B5%D0%B4%D0%B5%D0%BD-%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D0%B4%D0%B0-%D0%B2%D0%B8%D0%B4%D0%B8%D0%BC", "text": "Вече се наложи клишето, че България е най-бедна в целия ЕС. Но да не забравяме, че в случая страната се сравнява с едни от най-богатите. Затова нека видим колко беден е всъщност българинът.         Класациите редовно ни припомнят, че България е най-бедната страна в ЕС. Уточнението “в ЕС” тук е много важно, защото то подчертава относителността на понятията за бедност - те зависят от хората, с които се прави сравнението. Хубавото е, че България вече се сравнява с едни от най-богатите. И в резултат от това българите не са доволни от факта, че са по-заможни от кажи-речи 6/7 от останалото човечество. Вярно е, че по повечето измерители, свързани с бедността, България е на последно място в ЕС. Особено неприятно е изоставането ни от Румъния, с която тръгнахме от равни позиции. Но също така е вярно, че през последното десетилетие бедността в България спадна осезаемо. Основният индикатор на Евростат е “риск от бедност и социално изключване”. През последните десет години за България той е намалял от 46,2% на 32,8%. За сравнение: данните за Румъния към 2018 година отчитат 32,5%, а за Чехия, отличника в целия ЕС - 12,2%. Другият основен индикатор - за сериозни материални лишения, което е по-остра форма на бедност, също е спаднал: от 41,2% през 2008 година до 20,9% през 2018. Интересното е, че между 2017 и 2018 година имаме голямо подобрение на всички индикатори. Например: само за година нашият индекс за сериозни материални лишения се е свил с около 10 пункта. Дано това да е тенденция, а не някакъв временен измервателен шум. Защото въпреки този спад сме далеч от отличниците в ЕС (Австрия, Холандия и скандинавските страни), при които материални лишения на практика няма (само около 1-2% от населението влизат в тази категория). Как е  по света? Маркс е очаквал глобализацията на капитализма да доведе до пауперизация на средната класа и превръщането ѝ в пролетариат. Нищо такова обаче не се наблюдава. Напротив - има глобално намаляване на крайната бедност (тази бедност спада от над 90% по време на Френската революция до около 10% днес).     Световната банка дефинира като крайно бедни онези хора, които живеят с под 2 долара на ден потребление. В либералните демокрации (и особено в ЕС) такава Дикенсова бедност почти няма. Днес такава няма включително и в България, макар че бяхме изпаднали в тази група по време на фалита на банковата ни система през 90-те години на миналия век. Средната класа  -  страхове и реалности Данните отхвърлят идеята за масова пауперизация, но все пак средните класи в развитите западни общества имат основание да се описват като “пострадали” и дори “обеднели” през последните десетилетия. Това е стандартно оплакване на западния човек, с което вече сме свикнали. Едното основание e, че средната класа се чувства все по-заплашена от “изпадане” в по-долна класа, най-вече заради загуба на работни места вследствие от глобализацията. Голяма част от антиимигрантските настроения, както и критиките срещу свободната търговия и движението на стоки и капитали се мотивират именно с този страх. Икономическите данни са доста амбивалентни. Едно от последните изследвания на ОИСР се фокусира върху средната класа в развитите либерални демокрации, дефинирана на базата на хората с между 75% и 200% от средния доход за дадена страна. В развитите икономики това са между 50% (САЩ) и 70% (Скандинавия) от населението. За последните три десетилетия тази група е намаляла с 3 на сто (от 64% през средата на 1980-те години до около 61% днес). Спадът с 3% за цели 30 години едва ли може да бъде разглеждан като сериозна причина за страх и несигурност, да не говорим за усещане за страдание. Тук трябва да се има предвид и това: за този период стандартът на живот като цяло се е повишил - в крайна сметка средата на 1980-те са времената преди всеобщо достъпните персонални компютри, мобилни комуникации и интернет. Изследването на ОИСР демонстрира, че докато субективно все повече хора се “усещат” и самовъзприемат като “средна класа” (над 4/5 от хората в Скандинавия и Холандия), обективно погледнато тя се свива (макар и маргинално). Далеч по-важно е обаче забавянето на растежа на нейните доходи. През последното десетилетие те като цяло стагнират или слабо нарастват, докато доходите на най-богатите 10% от обществото са се увеличавали с по-бърз темп (с 1/3 повече). В резултат икономическата тежест на средната класа е намаляла в сравнение с икономическата тежест на най-богатите. Като цяло данните говорят, че съвременното “страдание” на средната класа се дефинира най-вече като субективно усещане за растяща несигурност и обективно изоставане спрямо най-богатите няколко процента от населението на развитите държави. Българската бедност на световен фон Това, което се случи през последните десетилетия в България, с пълно основание може да бъде наречено “европеизация”. Българинът започва да се отнася към бедността все повече като европеец, а не като човек от „втория\" или „третия\" свят: 1) Икономическият и социалният модел на България води до съществено намаляване на относителния дял на хората, които по европейска дефиниция са бедни. Ако тенденциите се запазят, в следващите десетина години можем да очакваме догонване - ако не на отличниците, то поне на средняците в ЕС. Опитът на държави като Словакия и Чехия показва, че Източна Европа може да е първенец в дисциплината „намаляване на бедността\"; 2) Българите все повече “страдат” от заболяването на развитите западни демокрации - нарастването на дистанцията между средната класа и най-богатите в обществото. При нас това се случва дори с изпреварващи темпове: българският Джини коефициент - стандартният измерител на неравенството - е около 40 на сто, което е с десетина процента повече от средното за ЕС. В този смисъл усещането за “притисната средна класа” е при нас по-остро, отколкото при други европейци. Три грешни твърдения Нормално е БСП и левицата като цяло да превърнат елиминирането на бедността в свой приоритет. Нормално е и другите партии да имат разгърнати програми по този въпрос. Но при нас дебатът се изкривява силно в популистка посока, най-вече заради следните погрешни твърдения: -    . Нищо подобно - примерът на Чехия показва, че преходът към демократизация няма нищо общо с бедността. Ние сме по-бедни от другите в ЕС основно заради двата фалита на България през 1990-те и неохотната и закъсняла либерализация на икономиката; -    . Точно обратното - ЕС е очевиден фактор за съществен спад на бедността в страната; -    . Не, неравенството нараства поради по-ускорено забогатяване на най-заможните. Тези грешни твърдения възпрепятстват изработването на реални, работещи политики за справяне с бедността. Има и нещо друго, което обаче слабо се разбира. Както при нас, така и в цяла Европа се налага оплакването заради растящото неравенство, без обаче да има желание за преразпределение чрез данъците. Този парадокс се обяснява така: неравенството, което тревожи все повече европейци, е това между средната класа и най-богатите. А вдигането на данъците на средната класа няма да реши проблема. Няма да го реши и вдигането на данъците на най-богатите - най-много те да отидат в чужбина или в сивия сектор. Дори и цялото им богатство да се преразпредели, увеличението за средната класа на човек ще е минимално. Затова “притиснатата средна класа” действа опортюнистично и гласува за политици като Тръмп или брекзитърите, които са далеч от идеите за данъчно преразпределение. И така се получава странният свят, в който всички се оплакват от растящото неравенство, но и един Ципрас сваля данъците. Оттук нататък За България най-ефективната борба срещу бедността минава през удържане на европейския път на страната. Място за подобрения има много: задължителен е например необлагаемият данъчен минимум за хората с най-ниски доходи. Постепенното повишаване на качеството и количеството на публичните услуги е другият път за намаляване на бедността. Популистки идеи като сваляне на ДДС за хляба и други продукти са просто лобизъм в полза на определени фирми, който няма да даде ефект върху цялостната картина. А тотална ревизия на данъчното законодателство в посока към силно прогресивна скала няма да намери опора в средния избирател. Това са общите параметри на проблема с бедността в България. Именно в техните рамки управляващите би трябвало да поемат конкретни ангажименти за позитивна промяна в индикаторите и за продължаващо приближаване към средното за ЕС.    ", "date": "2019.06.15", "title": "Колко беден е българинът? Да видим:"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396737-%D0%B7%D0%B0%D1%89%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BB%D0%B0%D1%89%D0%B0%D0%BC%D0%B5-%D0%BF%D0%BE%D0%B2%D0%B5%D1%87%D0%B5-%D0%B7%D0%B0-%D0%BC%D0%B5%D1%81%D0%BE-%D0%B8-%D1%8F%D0%B9%D1%86%D0%B0", "text": "Масовият потребител плаща луди пари за почивки, автомобили, телефони. А когато купува храна, гледа да е евтина. Цената на евтините хранителни продукти обаче е солена.       Германците дават луди пари за почивки и скъпи автомобили. Цените на имотите за наем и продажба растат главоломно - особено в градовете. Същевременно хората в Германия отделят за храна средно едва 10 процента от приходите си. Много млади германци залагат на вегетарианската или дори веганската кухня. Но мнозинството консумира редовно животински хранителни продукти, при това - най-евтините. Да живеят дискаунтърите! Ще попитате: какво общо има това със съдебното решение за умъртвяването на пиленца от мъжки пол? В четвъртък (13 юни) Върховният административен съд в Лайпциг постанови, че в промишлените птицеферми в Германия могат да продължат да умъртвяват новоизлюпените мъжки пиленца. Начинът, по който те умират, е брутален. Потребителите въобще не искат и да знаят как точно се случва това. А на тази жестока смърт са обречени 45 милиона пиленца на година.      Днес промишленото производство на животински хранителни продукти е подчинено изцяло на ефективността и максималната печалба. Ясно е, че яйца снасят само кокошките. А пилето на грил също е \"женско\", защото то има повече месо от \"мъжкото\". Същото важи и за пилешките гърди. Съществува метод за определяне на пола на пиленцето още преди то да се е излюпило, но той все още не е масово разпространен. И докато не започне да се прилага масово, умъртвяването на пиленцата от мъжки пол ще продължи. Моралът срещу печалбата Защитата на животните е залегнала в Основния закон на Федерална република Германия (конституцията). Но на практика това не играе съществена роля. Съдиите от Лайпциг виждат нещата така: икономическите интереси и защитата на животните са две различни неща, като желанието за извличане на по-високи печалби не бива да отменя основното право за защита, включително на животните. Но на практика в продължение на десетилетия се е случвало именно това. Ако сега предприятията бъдат принудени незабавно да променят тази практика, биха се изправили пред много сложен проблем, а много от тях може би ще фалират. Ето така стоят нещата със защитата на животните в консуматорското общество, особено пък когато то търси бързата и евтина консумация. Между другото, по същия начин стоят и нещата със защитата на климата: еко автомобилите може и да намаляват количеството изпускани в атмосферата вредни газове. Но това не е достатъчно. Бъдещето принадлежи на една съвсем нова философия за мобилност - електрическа, интелигентна и дигитална, съвсем без лични автомобили. И който иска да спре умъртвяването на новоизлюпени пиленца, трябва да започне да дава повече пари за био яйца, за био месо и т.н. От нас зависи много В крайна сметка голямата тема за екологията и опазването на природата върви ръка за ръка с темата за консумацията и начина ни на живот. Дълго време политиците и бизнесът в богатите държави караха хората да си мислят, че можем да продължим да си живеем както досега, стига да направим някои дребни компромиси. Но това е лъжа. Не можем. Сега, ако политиците решат, че трябва да започнат да се съобразяват с последиците (в случая: да забранят умъртвяването на пиленца), те трябва да представят сметката на хората. Но никой от тях не се осмелява да го направи. Затова е крайно време да започнем да говорим открито за нашата лична роля в опазването на околната среда и животните. Какви жертви са необходими от наша страна? Дали не трябва да променим коренно начина си на живот? Един труден дебат - особено, когато популизмът е във възход. Но този дебат е повече от необходим.    ", "date": "2019.06.15", "title": "Защо трябва да плащаме повече за месо и яйца"}
{"url": "http://www.classa.bg/%D1%81%D0%B2%D1%8F%D1%82/item/396729-%D0%B3%D1%8C%D0%BE%D1%80%D0%BB%D0%B8%D1%86-%D0%BC%D0%BE%D0%B6%D0%B5-%D0%BB%D0%B8-%E2%80%9E%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D1%85%D0%BE%D0%BB%D0%B8%D0%B2%D1%83%D0%B4%E2%80%9C-%D0%B4%D0%B0-%D0%B1%D1%8A%D0%B4%D0%B5-%D0%BF%D1%80%D0%B5%D0%B2%D0%B7%D0%B5%D1%82-%D0%BE%D1%82-%D0%BA%D1%80%D0%B0%D0%B9%D0%BD%D0%B0%D1%82%D0%B0-%D0%B4%D0%B5%D1%81%D0%BD%D0%B8%D1%86%D0%B0", "text": "Неговият исторически център, спасен от бомбардировките, е станал предпочитано място за международната филмова индустрия, която привлича кино звезди и туристи. Но има и друга причина, заради която Гьорлиц – „германският Холивуд“, отскоро фокусира вниманието върху себе си: градът на германската граница с Полша и Чехия може в неделя да стане първият град, превзет от крайната десница.  Към тази перспектива се отнасят много сериозно няколко десетки артисти, като Бернхард Шлинк, автор на бестселъра „Четецът“ или актьора Даниел Брюл, с неговия „Сбогом, Ленин“, които призовават да не се оставя града в ръцете на „омразата“. Гьорлиц, отделен от Полша от река Ниса, този юни предлага приятна гледка. С павираните си улици, реновираните си барокови фасади и туристите, обикалящи в горещината улиците му.   В последните години градът е станал и предпочитано място за снимане на филми, сред които са големи американски продукции като „Гранд хотел „Будапеща“ или „Гадни копилета“. В „Гьорливуд“ са идвали Джордж Клуни, Кейт Уинслет, Ема Томпсън или Джеф Голдблум. На местните избори в края на май в този град с население 55 000 души на първо място излезе кандидатът на „Алтернатива за Германия“ (АзГ) Себастиан Випел. Бивш полицай, с бръсната глава, любител на бойните изкуства, известен с цветистия си език, той е един от първите членове на крайнодясната партия, който разтърси германския политически пейзаж, особено след притока на стотици хиляди мигранти през 2015 г. За него призивът на германските артисти е просто прищявка на „хора, които не живеят в Гьорлиц“.  В края на май този як мъж, висок 1,90 м, получи 36,4 процента от гласовете, като изпревари Октавиан Урсу, кандидата на дясноцентристкия Християндемократически съюз (ХДС) на Ангела Меркел, получил 30,3 процента. На втория тур ХДС е с изравнени шансове, дори при положение, че Урсу, който обясни пред АФП как се „опитва да си върне доверието“, загубено от традиционните партии, е подкрепен от другите партии. Изборите в неделя ще бъдат внимателно наблюдавани от политическите щабове, в които ври и кипи, тъй като вот след вот крайната десница се представя като най-популярната партия в Източна Германия. Три провинции от бившата ГДР, сред които Саксония, ще обновят това лято местните си власти и могат да се озоват в ръцете на АзГ. От тези няколко вота зависи и бъдещето на нестабилната коалиция на Ангела Меркел. Шестият по големина град в Саксония – Гьорлиц, символизира тази бивша Източна Германия, която се чувства пренебрегната 30 години след падането на Берлинската стена въпреки наливането на милиарди евро там. Саксония е провинцията, която се ползва с най-голяма подкрепа от европейските фондове с 2,75 млрд. евро за периода 2014-2020 г. Гьорлиц ще получи близо 10 млн. евро за реновирането си. Но на евроизборите еврофобската крайна десница се класира първа. Застаряващото население, високите нива на безработица спрямо националните равнища… Гьорлиц е събрал в себе си проблемите на тази Германия в „източната част на Изтока“. За Томас привърженик на Зелените, когото срещнахме в центъра, успехът на АзГ е свързан с „голямата заблуда, родена от обединението“, и от „разочарованието, което направи част от населението податливо на десния популизъм“.  По улиците много от магазините си търсят нов собственик, а повечето хора са на преклонна възраст. А повечето млади са напуснали града. „Цяло едно поколение, моето поколение, вече не е тук“, изразява съжаление 36-годишният Випел, който обещава „да го върне“, ако стане кмет. Затова той има два приоритета – сигурността и борбата с незаконната имиграция, ключова тема на АзГ, откакто Меркел отвори през 2015 г. границите за търсещите убежище. Гьорлиц, който досега се е сблъсквал само с имиграцията на поляци, приютява в момента около хиляда мигранти, от които неколкостотин сирийци. Това е промяна, която трудно се възприема. „Нещата се промениха много бързо в този град, особено с  безконтролната имиграция“,  твърди Карстен , около 50-годишен местен жител, който гласува за АзГ, но не ни казва фамилното си име. Той приписва на партията една заслуга: тя „отделя време да изслушва“ жителите на града.", "date": "2019.06.15", "title": "Гьорлиц: Може ли „германският Холивуд“ да бъде превзет от крайната десница"}
{"url": "http://www.classa.bg/%D1%81%D0%B2%D1%8F%D1%82/item/396730-%D1%82%D1%83%D1%80%D1%86%D0%B8%D1%8F-%D0%BD%D0%B0%D0%B2%D0%BB%D0%B8%D0%B7%D0%B0-%D0%B2%D1%81%D0%B5-%D0%BF%D0%BE-%D0%BD%D0%B0%D0%B2%D1%8A%D1%82%D1%80%D0%B5-%D0%B2-%D0%BE%D1%80%D0%B1%D0%B8%D1%82%D0%B0%D1%82%D0%B0-%D0%BD%D0%B0-%D0%BF%D1%83%D1%82%D0%B8%D0%BD", "text": "В това няма нищо лошо, точно обратното: напълно легитимно е Турция да си набави собствена противоракетна система. Проблемът е друг: тактическите игрички на Ердоган.  И отдалечаването на Турция от Запада.       Тъй като не разполага със собствена противоракетна система, в миналото Турция вече се е възползвала от съдействието на НАТО. Германският Бундесвер също е давал своя принос. Затова е напълно легитимно, че сега Анкара иска да си набави собствена противоракетна система. Това дори е в интерес на НАТО, тъй като неспокойният южен фланг би трябвало да бъде максимално подсигурен. Но Ердоган превръща това начинание в едно тактическо надиграване, което на финала може и да навреди на НАТО.     Придобивайки руската противоракетна система S-400, Турция не само разхлабва връзката си с Алианса в една толкова значима във военен план сфера, но и навлиза още по-навътре в геополитическата орбита на Путин, към която, както е известно, се числи и Иран. Досега не е имало страна-членка на НАТО, която да се присъединява към подобна ос. Ергодан очевидно разглежда тази акция като мъдър ход, като един вид шпагат между Америка и Русия. В действителност обаче той прави голяма крачка встрани от пътя към Запада. С други думи: вреди на НАТО се нанасят не само във Вашингтон.        ", "date": "2019.06.15", "title": "Турция навлиза все по-навътре в орбитата на Путин"}
{"url": "http://www.classa.bg/%D1%81%D0%B2%D1%8F%D1%82/item/396731-%D0%B8%D0%BC%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BE%D1%82-%D1%81%D0%B1%D0%BB%D1%8A%D1%81%D1%8A%D0%BA-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%B8%D1%80%D0%B0%D0%BD", "text": "Светът трябва да се готви за въоръжен конфликт между САЩ и Иран, предупреждава германски експерт. Ако ескалацията продължи, още преди края на мандата на Доналд Тръмп можем да очакваме военен сблъсък.       Анализаторът на Близкия Изток Гидо Щайнберг заяви в предаване на Дойче Веле, че светът трябва да се готви за въоръжен конфликт между САЩ и Иран. По неговите думи, ако   продължи със същите темпове както през последните два месеца, ще станем свидетели на военен сблъсък още преди да е изтекъл мандата на президента Доналд Тръмп.  ДВ: Иран ли стои зад нападенията срещу двата петролни танкера, както твърдят САЩ?  Щайнберг: Използването на морски мини е типичен метод на Иран да покаже на САЩ, че може да влияе на превоза на петрол през Персийския залив и Ормузкия проток, без това да изглежда непременно като иранско нападение. Според мен има ясни признаци, че именно иранците са отговорни за тези нападения.      ДВ: Преди това американските военни разпространиха видеозапис, на който, според тях, се вижда как ирански военни премахват невзривена мина от един от повредените кораби. Иран обаче отхвърли обвиненията и на свой ред заяви, че е оказал помощ на двата чуждестранни танкера. Какво означава присъствието в региона на Пети американски флот и в каква посока може да се развива конфликтът оттук нататък?     Щайнберг: След последната ескалация миналия месец отново имаше опасения, че това може да доведе до военен конфликт. Но напрежението спадна, след като президентът Тръмп заяви, че лично той нямал подобни намерения. По-скоро неговите помощници Помпео и Болтън вероятно проявяват интерес към евентуален военен сблъсък, не и Тръмп. Ето защо мисля, че опасността не е по-голяма, отколкото беше преди шест седмици. Все пак тя съществува, защото Иранската революционна гвардия, която, според мен, е отговорна за нападенията, очевидно иска напрежението да ескалира. Двете нови атаки са много по-сериозни от тези от миналия месец, което си обяснявам с това, че така Иран иска да покаже, че няма да се поддаде на силния американски натиск, на който той е подложен. Това са най-радикалните елементи от иранския военен елит,  , саудитците и други регионални сили от вече почти 15 години. Тяхното послание гласи: ние сме тук и ако вие - САЩ, Саудитска Арабия, ОАЕ - решите да ни нападате, ние можем да блокираме напълно  .  ДВ: Оттам преминава 1/3 от петрола, предназначен за световния пазар...  Щайнберг: Точно така. Едни от най-големите износители на петрол и газ се намират в Персийския залив - Саудитска Арабия, Кувейт, Катар. Същевременно Ормузкият проток е много тесен, а иранците - чрез морски мини, торпеда и т.н. - могат да блокират пътя на корабите. Ето защо всичко това не е никак безобидно. И ако тенденцията от последните два месеца се запази, може да се стигне до военна ескалация още преди края на мандата на Доналд Тръмп. ДВ: Тоест, трябва да се готвим за въоръжен сблъсък между Иран и САЩ?     Щайнберг: Да, трябва. Може да е просто съвпадение, че това сега се случва в Оманския залив, в Персийския залив или в Ормузкия проток. Но има и нещо друго: иранците поставиха на европейците ултиматум да им предоставят възможности за подобряване на  , или в противен случай те могат да подновят обогатяването на уран след 7 юли. Ако това се случи, тогава можем да очакваме реакция не само от Военноморския флот на САЩ, но и от израелските военновъздушни сили.  ", "date": "2019.06.15", "title": "\"Има опасност от сблъсък между САЩ и Иран\""}
{"url": "http://www.classa.bg/%D1%81%D0%B2%D1%8F%D1%82/item/396732-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B7%D0%B0%D0%BF%D0%BE%D1%87%D0%BD%D0%B0-%D0%B1%D0%BE%D1%80%D0%B1%D0%B0-%D0%B7%D0%B0-%D0%BF%D0%BE%D1%81%D1%82%D0%B0-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Бившият външен министър на Великобритания Борис Джонсън даде началото на своята избирателна кампания за поста лидер на Консервативната партия и за премиер. След три години и два пропуснати крайни срока за провеждането на Брекзит, ние трябва да напуснем ЕС на 31 октомври”, заяви Джонсън по време на първото си публично изказване след издигането му като кандидат-председател на Торите. „Време е за обединяване на страната и на обществото, допълни той, уточнявайки, че това ще е единствено възможно при излизане от Евросъюза. По време на речта си Джонсън също така се извини пред тези, които по-рано са се засегнали от изказванията му. „Ако някога съм използвал неподходящи фрази и език, то аз съжалявам за нанесените оскърбления, но ще продължа да говоря толкова прямо, колкото мога”, заяви той, отговаряйки на въпроса за отношението му към критиката от страна на бившите му колеги, изказали се за маниера му.     Така на Джонсън му припомниха, че той нарече жените с фереджета „банкови обирджии”, казвайки, че приличат на „пощенски кутии”, а също така заради сравнението му на правителствената стратегия за Брекзит с пояс на камикадзе. На 7 юни Тереза Мей официално подаде оставка от поста председател на Консервативната партия. Изборите за нов председател на Тори започнаха на 10 юни и ще приключат не по-късно от 28 юли. Според местните медии, най-голяма популярност сред членовете има Джонсън, следван от настоящия външен министър Джереми Хънт и министъра на околната среда, продоволствието и селското стопанство на Великобритания Майкъл Гоув, който по-рано призна, че е употребявал дрога.     Превод: В.Сергеев", "date": "2019.06.15", "title": "Борис Джонсън започна борба за поста премиер на Великобритания"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396733-%D0%B7%D0%B0%D1%89%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0%D0%BC%D0%B5%D1%81%D0%B8-%D0%B8-%D0%B2%D0%B5%D1%81%D0%BA%D0%BE-%D0%BC%D0%B0%D1%80%D0%B8%D0%BD%D0%BE%D0%B2", "text": "Бойко Борисов предизвика всеобщо изумление, когато в обяснението защо отстранява Цветанов изведнъж намеси и певеца Веселин Маринов. Но всъщност няма нищо учудващо:  Маринов носи вина за една невъзвратима за ГЕРБ загуба.         „Не ми се искаше повече Веско Маринов да ми пее” - това признание на Борисов вдигна вълна от реакции в социалните мрежи, някои от които бяха на облекчение: „Бойко изрази на глас това, което стотици хиляди българи си мислеха от доста време насам”. Други обаче, без значение дали харесват или не харесват певеца, се настроиха обвинително към премиера - откъде накъде ще посяга на човека? Кога и в какво е демонстрирал по-висок вкус от музиката на Маринов, че вече не иска да я слуша? Тандемът  Цветанов-Маринов Борисов остави впечатлението, че употребява певеца в наказателната си акция срещу Цветанов. А това започна да генерира съчувствие към двамата приятели, въпреки че доскоро бяха обект на сарказъм във Фейсбук-фолклора - певецът заради склонността му обилно да се поти на сцената и да „се слага\" на Цветанов, а самият Цветанов заради неподражаемия му синтаксис и страстта към апартаментите. Сега обаче „ранимата душа” на Маринов (по думите на Цветанов) можеше да бъде видяна като невинна жертва на политиката - „най-мръсното нещо на света” (по думите на Маринов). Заедно с освобождаването му от всички постове, Цветанов бе уязвен и в частен порядък - чрез близкия му приятел, което изглежда като удар под кръста във вътрешнопартийните разпри. Така наказанието му започна да стои непропорционално тежко, особено на фона на други фактори в държавата със сходни прегрешения, на които не им се случва нищо. Репликата на Борисов за Маринов обаче имаше продължение: „Ясно бях казал как трябва да се проведе кампанията. Не се съобразиха на моменти с мен”. Което показва, че изнервеността му към певеца не идва само от промененото отношение към Цветанов. Вината на Веселин  Маринов За музикалните предпочитания на Борисов може само да се гадае. Но е сигурно, че той има изострена и добре тренирана интуиция за електоралните нагласи. И няма как в политическото му подсъзнание да не е заседнало усещането, че Маринов носи вина за една невъзвратима за ГЕРБ загуба - загубата на градския културен елит. Тя може да има различни сложни обяснения, но най-простото се крие в песента „Нашата полиция”, появила се през 2010 година. След нея за хората с интелектуално самочувствие беше някак неудобно да признаят, че са привърженици на тази партия. Проблемът не беше в това, че песента и съпътстващият я „балет на полицаите” беше кич от времето на художествената самодейност, подходящ за перото на Илф и Петров. Далеч по-лошо беше, че тя играеше ролята на химн на МВР, поради което се сдоби с институционална легитимност и се превърна в демонстрация на вкуса на държавата. Тоест, проблемът идваше от сглобката между певеца Маринов и партиеца Цветанов. Затова всъщност не е учудващо, че когато единият си отива от партията, трябва да вземе със себе си и другия.     Тази сглобка направи от музиката на Веселин Маринов политически феномен, в който се четеше идеологията на ГЕРБ, изразена с „художествени средства”. В началото на прехода подобна функция за СДС имаха блусовете на Васко Кръпката и песните по текстове на Александър Петров „Последен валс”, „Развод ми дай” и „Времето е наше”. Те от една страна показваха генеалогичната връзка на новопоявилата се опозиция с ъндърграунда от годините на соца, с аутсайдерите и маргиналите с бира в ръка, непожелали да се подчинят на официалната конюнктура. А от друга показваха недоверието, че БКП, прекръстила се на БСП, може да се промени. Стиховете на Петров настояваха, че „животът в лъжа” продължава и след 10 ноември. И търсеха гражданска подкрепа, която да му се противопостави. Нещо като Сънчо за възрастни А какво внушават песните на Веселин Маринов? Лишени от каквито и да било граждански адреси и преживявания, те те потапят в сантиментално-битова мъгла, изпълнена с музикални клишета и словесни безсмислици от типа „за сладко вино няма да те дам”. Това е музика, която с нищо не те провокира и нищо не изисква от теб, емоционалният ѝ регистър не надраства възможностите на малко дете. Веско Маринов е нещо като Сънчо за възрастни. Обрича те на културна инфантилност и те кара да се оставиш в ръцете на по-големите и по-силните. Но когато песните му звучат по партийните митинги, а не докато си пиеш ракията вкъщи, това се превръща в политическо послание, което може да бъде резюмирано така: гледай си дребните човешки радости и тъги, другото не е твоя работа. Това намери естествената си кулминация в „Нашата полиция” - бъди спокоен, тя те пази, а единственото, което се изисква от теб, е да подариш цвете на властта.   Всичко това, освен че самó по себе си беше трудно поносимо за хора с индивидуална позиция и критично мислене, неминуемо отвеждаше към чалгата. Не толкова в мелодиката си, колкото в скъсяването на човешкия хоризонт до моментната наслада и утехите на анонимността. А чалгата, каквато и популярност да трупаше сред масите, си оставаше със знак „влизането забранено” за културния елит. Камо ли пък когато политиката иска да влезе в сговор с нея. Затова първата съпротива, която ГЕРБ предизвика, беше естетическа. А отстраняването не само на Цветанов, а на тандема Цветанов-Маринов прилича на закъсняла санкция от страна на Борисов. Санкция за наложената партийна естетика, която отблъсна част от избирателите му още през 2010 година. Да, Борисов продължава да мобилизира другата част, но не може да се примири, че вече не се харесва на всички. Иначе нямаше да си спомня с носталгия, че „когато в началото правих избори с 90% рейтинг, магаре да бях вързал за депутат, щяха да го изберат”.", "date": "2019.06.15", "title": "Защо Борисов намеси и Веско Маринов"}
{"url": "http://www.classa.bg/%D1%81%D0%B2%D1%8F%D1%82/item/396728-%D0%B8%D1%80%D0%B0%D0%BD,-%D1%81%D0%B0%D1%89-%D0%B8-%D0%B7%D0%B0%D0%BB%D0%B8%D0%B2%D1%8A%D1%82-%D0%BA%D0%B0%D0%BA%D0%B2%D0%BE-%D1%81%D0%BB%D0%B5%D0%B4%D0%B2%D0%B0", "text": "САЩ и Иран вече имат две напълно противоположни оценки за нападенията срещу двата танкера. Американският държавен секретар Майк Помпейо бързо и категорично хвърли вината върху Техеран. „Тази оценка“, каза той, се „основава на разузнавателни данни, използваните оръжия, нивото на експертни познания, необходими за извършването на операцията, неотдавнашни подобни ирански нападения срещу корабоплаването и факта, че нито една прокси група, действаща в района, няма ресурсите и уменията за толкова сложни действия.“ Доста категорична присъда, но досега не са дадени особени подробности за какви точно разузнавателни данни става дума и до каква степен експертният анализ на щетите на двата танкера е подкрепен от друга информация: сателитно или друго проследяване на придвижването на някакви други замесени плавателни съдове и т.н. Някои може да кажат, че е опасно да се прибързва с оценките.     Ясно е също така, че ако САЩ възнамеряват да отговорят, особено с военни средства, тогава много страни, дори приятелски правителства, ще искат подробна информация какви точно са разузнавателните данни на САЩ. Иран, от своя страна, побърза да отрече, че е замесен по какъвто и да е начин във вчерашните инциденти. Всъщност той се опита да отклони въпроса за вината, като на практика настоя, че е станал жертва на инсценировка. „Някой“, заяви ирански служител, „се опитва да дестабилизира отношенията между Иран и международната общност“. Американските аргументи обаче съвсем не са свързана само с последното нападение. Правителството на Тръмп настоява, че Иран е извършвал подобни действия и преди. САЩ вече заявиха, че Иран е имал пръст в нападенията с магнитни мини срещу други танкери преди месец. Помпейо подробно се аргументира, като настоя, че „като цяло тези непредизвикани нападения са явна заплаха за международния мир и сигурност, очевидна атака срещу свободата на корабоплаването и неприемлива кампания за изостряне на напрежението“. Това са тежки обвинения, а въпросът, който неизбежно следва, е какво са готови да направят САЩ? Единият подход може да са съгласуваните дипломатически действия; усилия за постигане на международно порицание заедно с усилия за по-голямо изолиране на Иран чрез допълнителни икономически санкции. Но почти няма съмнение, че засилването на санкциите е допринесло за сегашната ситуация, увеличавайки натиска върху Техеран, вероятно до такава степен, че някои елементи в страната – навярно Корпусът на гвардейците на ислямската революция (КГИР), който си има свои автономни военноморски сили, са решили да нанесат ответен удар. Независимо кой е извършил нападенията срещу танкерите, напрежението неизбежно се повишава. Могат ли САЩ да предприемат някакъв вид наказателен военен отговор? Каква ще бъде позицията на техните съюзници сред държавите от Залива и извън региона? И какви могат да бъдат последиците от военни действия? Опасни времена Възможно е да има съвсем реална опасност Иран да започне някакъв вид хибридна война, спорадични и доста разпръснати нападения срещу корабоплаването, което да доведе до повишаване на цените на петрола и застрахователните премии и вероятно да насърчи по-нататъшни наказателни отговори. Това е неприятна перспектива за всички заинтересовани, при която има риск от опасно изостряне на напрежението. Никой в действителност не мисли, че Иран или САЩ наистина желаят същински конфликт. За американците, въпреки значителната им военна сила, евентуална въздушна и морска война с Иран би създала всевъзможни опасности. Въпреки своята на моменти войнствена реторика президентът Тръмп досега не показва желание да предприема големи военни действия в чужбина. Одобрените от него американски удари в Сирия бяха до голяма степен символични. Опасността, както винаги, е от случайна, а не от преднамерена война. Независимо кой е извършил нападенията срещу танкерите, Техеран и Вашингтон взаимно си отправят сигнали, но може би не възприемат точно посланията, които всеки от тях има предвид. Иран например може би разглежда засилването на американското присъствие в региона отчасти като шумни заплахи и отчасти като опит за сплашване в район, който той смята за свой заден двор – сплашване, което не е склонен да приеме. Само да предположим, че някои елементи в КГИР например погрешно разберат сигналите. Да предположим, че те смятат, че имат много повече свобода да отстояват позициите си във водите на Залива, отколкото американците са готови да приемат? С други думи, вместо „да изпробват границите“, което може би смятат, че правят, да преприемат действия, които Вашингтон и техните съюзници просто няма да допуснат да останат ненаказани? Това е рецепта за конфликт – международен или друг. Това са опасни времена. Много от съюзниците на Вашингтон като Франция и Германия вече призовават към предпазливост. В ярък контраст говорител на външното министерство на Великобритания просто каза, че британското правителство „твърдо се съгласява с оценката на САЩ“. Но ако САЩ наистина обмислят да предприемат действия, тогава ще трябва да представят своите доказателства ясно и убедително. В случай че не успее да го направи, Тръмп рискува да нанесе още по-големи вреди на пострадалите връзки на Вашингтон с някои от най-отдавнашните му партньори.    ", "date": "2019.06.15", "title": "Иран, САЩ и Заливът: какво следва?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396723-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D1%8E%D0%BD%D0%B8", "text": "ОВЕН ( 21 март - 20 април ) Днес са възможни загуби и емоционални терзания. Всичко това ще се случи неочаквано, така че наберете търпение. В противен случай, ще излеете целия си гняв върху хора, които изобщо не го заслужават. По отношение на финансите, трябва да застраховате частните си дейности. В противен случай, парите ще изчезнат. ТЕЛЕЦ ( 21 април - 21 май )  Ще трябва да вземете важно решение и не за себе си, а за близък приятел. Той ще поиска от вас подкрепа, а да му откажете не бива. В края на краищата вашият приятел за вас, е готов на всичко. В любовта, ще трябва да се борите за репутацията на избраника си, за когото в последно време се разпространяват много лоши неща. БЛИЗНАЦИ ( 22 май - 21 Юни ) Препоръчително е, да изясните нещата в личната сфера, така че по-късно никой и за нищо да не е виновен. Информацията ще бъде толкова много, че трудно ще я „смелите“ веднага. В работата, не трябва да давате воля на емоциите. Особено, ако всички ви познават, като балансиран и кротък човек. Изчакайте и всичко ще си дойде на мястото.   РАК ( 22 юни - 23 юли ) Няма да е лесно да се откажете от привилегиите, които ви дава съдбата. Но това трябва да направите, за свое добро. В края на краищата щастието може да завърти главата ви и да забравите за най-важните неща. В общуването с роднини, трябва да сте максимално деликатни. А битовите въпроси, да решавате спокойно. ЛЪВ ( 24 юли - 23 август ) Очаква ви труден ден, когато всички наоколо ще ви обвиняват, обиждат и мамят. Не сте очаквали такъв ход на събитията, какво да правите? Естествено, без сълзи и драми. Е, ако имате възможност, тогава е по-добре да прекарате този ден далеч от дома - в гората, близо до езеро и само с най-близките си и скъпи хора. ДЕВА ( 24-ти август - 23 септември ) Трябва първо да решите собствените си проблеми и след това да помагате на обкръжаващите ви. Възможно е да има много препятствия по пътя ви, но всичко е преодолимо, когато имате цел и желание. Вечерта, по-добре се откажете от алкохола и шумните компании и прекарайте времето със семейство или стари приятели. ВЕЗНИ( 24 септември - 23 октомври) Отнасяйте се по-леко, към проблемите които ви тежат. Като се абстрахирате от неприятностите, ще станете още по-уверени и целенасочени. Възможни са авантюри в личния живот. Но дори и те няма да ви разубедят или разочароват в избраника. Вие го обичате толкова много, че не слушате никого. СКОРПИОН ( 24 октомври - 22 Ноември ) Ще може да си върнете всичко, което някога сте загубили. Това не са вещи, а чувства. Може би, това ще е помирение със стар приятел или бивш любим. Със самолечение, по-добре, не се занимавайте, а отидете в болница. Не прекалявайте със слънчевите бани и не плувайте далеч от брега.   СТРЕЛЕЦ ( 23 Ноември - 21 Декември ) Очакват ви запознанства не само с искрени, но и с користни хора. Вие няма да разбирате веднага намеренията им, но скоро ще се досетите, че нещата \"миришат\" на неприятности. От финансовите инвестиции трябва да се откажете, веднъж и завинаги. Особено, ако за тях активно ви агитира човек, който многократно е развалял бизнеса си. КОЗИРОГ (22 Декември - 20 януари ) Очакват ви, много разногласия, свързани с финансови въпроси. Ще се окаже, че не сте изчислили всичко правилно и сега трябва да платите сметките. В любовта, трябва да се смирите с фактите, дори и ако те не ви харесват много. Ако включите и гордостта си, най-вероятно, ще получите червен картон.  ВОДОЛЕЙ ( 21 януари -  19  февруари ) Очаква ви труден ден, когато на карта ще бъде заложен личния ви живот. Ще трябва да се уедините, за да разрешите всички натрупали се проблеми. Вашият избраник, се опитва да седи на два стола, а вие мигновено сте го разсекретили. Големи разходи очакват тези, които имат собствен бизнес свързан с търговия. Отменете всички вложения в стока.   РИБИ ( 20 февруари - 20 март ) Ще разберете, че вашият звезден час е настъпил. Особено, когато шефът ви назначи на нова длъжност и ви представи официално на висшето ръководство. Накратко, вие дори не сте мечтали за такъв статут, но сега сте много щастливи. За здравето не се притеснявайте. Въпреки че е по-добре, да се откажете от активен спорт.", "date": "2019.06.15", "title": "Дневен хороскоп 15 юни"}
{"url": "http://www.classa.bg/%D1%81%D0%B2%D1%8F%D1%82/item/396724-%D1%82%D0%B2%D1%8A%D1%80%D0%B4%D0%B5-%D0%BA%D1%80%D0%B0%D0%B9%D0%BD%D0%BE%D0%B4%D0%B5%D1%81%D0%BD%D0%B8-%D0%B4%D0%BE%D1%80%D0%B8-%D0%B8-%D0%B7%D0%B0-%D0%BE%D1%80%D0%B1%D0%B0%D0%BD", "text": "Прави ли унгарското правителство крачка назад от тенденциозната си подкрепа за радикално десните групи? Този въпрос излиза на преден план, след като държавният секретариат на Унгария за национална политика към кабинета на Виктор Орбан оттегли финансовата си подкрепа за фестивал, известен с връзките си с крайнодесни и неонацистки групи. Въпросният музикален и културен фестивал Фелвидеки се провежда всяка година в Словакия. Организатори са Младежкото движение \"64 държави\", иредентистка крайнодясна унгарска група, известна с крайните си представители.  Миналата година двама членове на движението бяха осъдени на затвор в Румъния заради планове от 2015 г. да взривят самоделна бомба срещу бежанския поток, минаващ през страната. Всяка година Фелвидеки привлича членове на унгарската екстремна музикална (и не само) сцена с много спорни групи. Тази година например една от бандите, поканени да свирят, стана известна с песен, възхваляваща скинарите. Миналия месец Facebook премахна страница, която рекламира тазгодишното събитие.       Сред лицата, поканени за оратори на фестивала тази седмица, ще бъде Ласло Тороцкай, основател на Младежкото движение \"64 държави\", лидер на крайнодясната унгарска партията \"Наша родина\" и кмет на малкото село Ашотхалом около границата със Сърбия. Именно в тази си последна роля Троцкай придоби известност в Европа и у нас. Той обяви забрана в своето село на мюсюлмани, роми и гейове и създаде местен отряд за лов на бежанци. Действията му предизвикаха страхове за подновяване на расово мотивираното насилие в страната. Друг говорител, планиран да се яви на фестивала, е и Ерньо Рафай, бивш политически секретар към министерството на отбраната на Унгария, известен антисемит и почитател на конспиративните теории. На фестивала той ще говори за ролята на масоните в Унгария. Първи за правителствената подкрепа за феста писа словашкият вестник на унгарския език Új Szó (\"Нов свят\"). Дори на сайта на фестивала секретариата за национална политика е посочен като един от спонсорите.  Сега тази подкрепа обаче е преразгледана, а унгарското правителство се дистанцира от събитието. В официално изявление от пресцентъра на премиера се казва, че кабинетът е инструктирал финансираната от правителството фондация Габор Бетлен, която е дала малка финансова подкрепа за фестивала, да изтегли участието си от проекта. В резултат на това фондацията е спряла подкрепата си и по този начин \"нито цент\" не е отишъл за фестивала, се допълва в изявлението. Преди това обаче експерти в областта на екстремизма и националната сигурност разкритикуваха оказаната подкрепа за провеждането на фестивала. \"Младежкото движение \"64 държави\" (HVIM) е крайно дясна организация, чийто основен профил е ревизионизмът и връщането на границите на Унгария в положението им от преди Трианонския договор\", коментира Булску Хуниади, старши анализатор към будапещкия тинк-танк \"Институт за политически капитал\". Групата също така участва в събирания на \"международни неонацистки организации\", сред които и демонстрациите за \"Деня на честта\", посветен на опита на германски и унгарски войници да разбият обсадата на съветските войници около Будапеща през 1945 г. - събитие, което всяка година се отбелязва от крайнодсените екстремисти в страната. И тук идва тънкият момент с танца на управляващата партия ФИДЕС с най-радикалното дясно на хора като Ласло Тороцкай.  Подкрепата за него и други крайнодесни фигури в Унгария позволяват на партията на премиера Виктор Орбан да отслаби един от съперниците си в дясно - националистическата Йобик (\"Движение за по-добра Унгария\"), която (макар и трудно) се опитва да промени крайнодесния си профил в по-умерен и дори центристки. Тороцкай е бивш зам.-председател на Йобик и едно от изявените й лица, преди да бъде отстранен заради разрив с търсещото все по-умерени позиции ръководство. Тогава той се оттегли с част от членовете на партията, за да създаде националистическата партия \"Наша родина\".     \"Тороцкай и \"Наша Родина \"могат да представляват радикалното дясно - критично, но лоялно към ФИДЕС\", коментира пред Politico един високопоставен служител на Фидес, който запазва анонимност. За партията на премиера Орбан подобни формации са важен коз в политиката за установяване на надмощие над опозицията, което води и до редица спорни моменти. Така например правителството не третира \"Наша родина\" като останалите свои опоненти. Въпреки че формацията на Тороцкай има едва няколко процента подкрепа в последните месеци, медиите, свързани с ФИДЕС, редовно дават трибуна на изявени лица от \"Наша родина\", откакто партията е основана преди година. За сметка на това остананалите партийни лидери, които се ползват с далеч повече подкрепа и със значително по-високи резултати на изборите за Европейски парламент, получават много по-малко отразяване в същите тези медии. \"Ляво-либералната опозиция се е събрала с Йобик. Трябва отново да покажем как да бъдеш в опозиция, без да ставаш противник на собствения си дом. Ние, естествено, сме в опозиция на правителството на Орбан, но нашата опозиция е различен тип опозиция\", каза по-рано тази година Даниел Фараго, младият лидер на \"Наша родина\" за южната област Бач-Кишкун. И в ролята си на \"различен тип опозиция\" \"Наша родина\" подкрепя някои инициативи на Орбан.  Четирима бивши депутати на Йобик, които сега са част от новата партия, миналия октомври гласуваха в подкрепа на прокарваната от ФИДЕС резолюция за осъждане на критичния доклад на ЕП за състоянието на правовата държава в Унгария. Все пак партията критикува Орбан по някои въпроси, свързани най-вече с икономиката, отношението към кредитите и състоянието на средните заплати в страната, но когато става въпрос за протести и демонстрации срещу правителството, \"Наша родина\" е твърдо против. На въпроса за предложенията, че ФИДЕС неформално подкрепя развитието \"Наша родина\", от управляващата партия коментират, че няма каквато и да е причина, била тя формална или неформална, ФИДЕС да подкрепя която и да е опозиционна партия. И действията на Орбан за изтегляне на подкрепата за събитието на \"64 държави\" изглежда като ход, целят поне публично разграничаване от крайнодесните. По-важният въпрос в случая е дали това е само привидно решение и прах в очите или действителен опит за ФИДЕС и ръководството в страната да се отделят от все по-крайния имидж в Европа, особено на фона на специфичните отношения на партията с ЕНП след изборите за Европейски парламент.  Унгарското правителство е поставено в нелеката позиция да е обвързано едновременно със старата традиционна десница в Европа и с младите и нахъсани крайнодесни радикали в собствената си страна. Скоро обаче Орбан и хората му ще трябва да направят някакъв избор. Другият вариант е всичко това да е просто хвърляне на прах в очите на европейските партньори, които да се държат настрана от вътрешните работи на унгарските управляващи. Ако това е случаят, то на тях ще им се наложи да играят една дълга и сложна игра, защото Европа вече е фокусирала вниманието си върху политиката на Орбан и следи неговите действия. Въпросът обаче е, че със или без финансирането на правителството, фестивалът Фелвидеки ще се проведе. А хора като Лазло Тороцкай и подобните му са достатъчно силни, че да нямат нужда от \"дребните суми\" на властта.", "date": "2019.06.15", "title": "Твърде крайнодесни дори и за Орбан?"}
{"url": "http://www.classa.bg/%D1%81%D0%B2%D1%8F%D1%82/item/396725-%D1%87%D0%B5-%D0%B2%D0%B5%D1%87%D0%BD%D0%B8%D1%8F-%D1%81%D0%B8%D0%BC%D0%B2%D0%BE%D0%BB-%D0%BD%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F%D1%82%D0%B0", "text": "Ернесто Че Гевара е роден на 14 юни 1928 г. Неговият образ на героичен борец за свобода и справедливост и днес не помръква, а само се засилва. \r\n   Каква е причината за това? \r\n   През 1952 г. Ернесто и негов приятел обикалят Южна Америка на мотоциклет; след това той завършва медицина и става хирург; през 1959 г. заедно с Фидел Кастро извършват кубинската революция. В резултат на което той се превръща в команданте и кубински държавен деец. След това Ернесто Че Гевара се заема да „изнася революция“ извън Острова на Свободата и организира партизански войни в Африка и Л. Америка. \r\n През 1962 г. Че има ключова роля в привличането на съветски ядрени ракети в Куба, с което има дял в Карибската криза. Скоро аржентинецът се превръща в радикален маоист. \r\n   \r\n   Животът на Че завършва героично. Той е разстрелян, след като е пленен по времето на опита му да вдигне марксистко въстание в Боливия. Разказват, че той казал на палача си: „Стреляй, страхливецо, ти ще убиеш само един човек!“ Смисълът на фразата е, че революцията не може да бъде убита. \r\n Едва ли има човек, от когото ЦРУ да се е страхувало повече отколкото от Че Гевара. Това признава един от агентите на специалната служба. \r\n Самият Че нямал страх от никого и от нищо. \r\n Икона с бунтарски стил \r\n Че Гевара не е само символ на съпротивата и борбата за правата на потиснатите народи. Той е безсребреник, интелектуалец и поет, боец и полеви командир, пострадал заради идеята. \r\n С една дума Че е икона за младите бунтари, които искат да променят света, „Дон Кихот на ХХ век“. \r\n За онези, които го ненавиждат, Че е фанатичен убиец, готов да положи пред олтара на революцията всякакво количество човешки животи. Често в писмата си се подписвал с името „Сталин II“. Има доказателства, че след победата на въстаниците той екзекутирал пленените войници и всички, които поддържали режима на Батиста, изтезавал пленниците и лично ръководел разстрелите. На съвестта му според неговите хулители тежат десетки хиляди жертви. \r\n Агентът на ЦРУ, който пленил команданте в Боливия, разказвал, че преди разстрела той признал, че е извършил „две хиляди“ екзекуции на „империалистически шпиони и агенти“, но не съжалявал за това. \r\n Въпреки това Че Гевара и днес се смята за светец от боливийските селяни, на чиито земи той се опитал да разпали пожара на революцията. Те го споменават с името „Сан Ернесто“, молят му се и искат помощ от него. Неговите портрети висят в латиноамериканските храмове. Селяни, които видели трупа му след разстрела, разказвали: „Нито един мъртвец не приличаше толкова много на Христа колкото Че…“ \r\n Най-известният портрет на Че Гевара е изработен от кубинския фотограф Алберто Корди, който и днес се продава добре. \r\n Снимката на пламенния революционер с барета със звезда била подарен на команданте от Кастро и е най-тиражираната в света. Тениски, бейсболки, значки и чанти, плакати, сувенири с неговите портрети и кафе ресторанти, които носят името му, са стабилен бизнес. \r\n Търговците много ефективно използват протестните настроения на прогресивната младеж и с времето превърнаха образа на романтичния бунтар в добре тиражирана стока. По ирония на съдбата Че Гевара внася огромен дял в културата на потребителското общество, което презирал цял живот. \r\n         Изначално човекът има нужда от герои. Проблемът на днешните деца е, че им липсват герои. В соцвремето децата се възпитаваха в духа на героичното, а сега героите им са Мики Маус, Батман и др. Дори в детските книги с приказки отсъстват герои. \r\n Затова на този фон героизацията на Че Гевара задоволява това търсене, което ние проявяваме още от деца. Така се обяснява фактът, че и досега Че се изобразява на тениски, плакати и пр., и символизира образа на безкористния човек, който не е служил на себе си, не на джоба си, а на идеята за промяна на света. Такива фигури липсват в днешното буржоазно общество и като контраст привличат особено младите хора. \r\n Според историци тиражираният факт, че ръцете на Че са потопени в кръв е поредният мит. Той не е бил по-кръвожаден от други революционери. \r\n За днешното младо поколение е важно, че Че не се е ръководил от користни цели. Идеята за революцията и бунта винаги е била притегателна за младостта. \r\n Идеите на Че намират отклик в сърцата на младите, колкото повече обезпечено и стабилно става обществото. И в това се заключава психологическият феномен: хората се уморяват от стабилността. Чрез привързаността към Че Гевара младите хора реализират своята потребност от свобода, включително и от свободата на парите. \r\n ПЪЛНОТО МУ ИМЕ Е ЕРНЕСТО ГЕВАРА ДЕ ЛА СЕРНА ИНЧ ИЛИ ПО ИСПАНСКИ Ernesto Guevara de la Serna Linch. \r\n Съратниците на Гевара го наричали Че, подчертавайки аржентинския му произход. Това междуметие е много разпространено обръщение сред аржентинците. \r\n Интересни факти за Че Гевара \r\n 1. Далечен прадядо на майката на Ернесто бил генерал Хосе де ла Серна е Нохоса, вицекралят на Перу. \r\n 2. От четиригодишна възраст Ернесто обичал да чете. Вкъщи родителите му имали библиотека с няколко хиляди тома. \r\n 3. Ернесто обичал поезията и пишел стихотворения. \r\n 4. Бил силен в точните науки, особено в математиката, но предпочел професията на лекар. \r\n 5. Най-големият авторитет за Че бил Алберт Швайцер. \r\n 6. Не искал да служи в армията и след като взел ледена вана, се простудил и предизвикал пристъп на астма; признали го за негоден за военна служба. \r\n 7. След като получил диплома на лекар, Че Гевара лекувал бедни хора без пари. \r\n 8. Кастро споделил, че Ернесто бил по-добър революционер от него. \r\n 9. Че се научил да пуши пури в Куба, за да гони нахалните комари. \r\n 10. В Куба Че получил званието „команданте“, което се равнява на „майор“. \r\n 11. Убиецът на Че е сержантът от боливийската армия Марио Теран. \r\n 12. Образът на Че е изобразен на кубинската банкнота от три песос. \r\n „Дон Кихот на ХХ век“ умира с думите: „Стреляй, страхливецо, ще убиеш един мъж!“ \r\n Ернесто Че Гевара е символ на самоотверженост и безкористие, на революцията и на борбата против лъжата и несправедливостта. \r\n Главната задача в живота му е помощта на онеправданите и обезверените. \r\n Че Гевара е роден на 14 юни 1928 г. в аржентинския град Росарио, в семейството на архитекта с ирландски корени Ернесто Гевара Линч и Селия де ла Серна ла Льоса, която има испанска кръв. В семейството има четирима братя и сестри и родителите правят всичко възможно да ги отгледат като достойни хора; всички получават висше образование. \r\n Бащата симпатизира на левите сили и общува с живеещи в Аржентина испанци-републиканци, напуснали страната след поражението в Гражданската война с франкистите. Политическите възгледи на малкия Ернесто започват да се формират още тогава.  Бъдещият революционер страда от бронхиална астма и е принуден да носи със себе си инхалатор. \r\n Въпреки болестта той се занимава с футбол, ръгби, конен спорт и други видове спорт. Освен това обича да чете; започва с приключенски книги и завършва с трудовете на Маркс, Енгелс, Ленин, Бакунин, Кропоткин. Ернесто обиква и шахмата; когато е 11-годишен, в Аржентина пристига световният ексшампион кубинецът Хосе Капабланка. \r\n На младини бъдещият команданте знае вече, че иска да помага на хората. През 1946 г. той постъпва в медицинския факултет в националния университет в Буенос Айрес. Едновременно с обучението пътешества, стремейки се да научи за света повече. През 1950 г. като матрос на нефтен кораб посещава Тринидад и Британска Гвиана. През 1952 и 1954 г. Гевара обикаля Латинска Америка, която неофициално се нарича „задният двор на САЩ“. \r\n След като се дипломира като лекар, Че Гевара се включва в екипа на президента на Гватемала Хакобо Арбенс, който води независима от Щатите политика, но е свален чрез преврат, организиран от ЦРУ. \r\n Следващите две години Ернесто работи като лекар в Института по кардиология в Мексико и там се запознава с Фидел Кастро, който подготвя революция в Куба. По-късно Кастро признава, че младият аржентинец му направил много силно впечатление. По това време той вече е убеден марксист. \r\n Че Гевара изоставя спокойната си кариера на лекар и се посвещава на подготовката на революцията в Куба. \r\n Първият опит за десант в Куба през 1956 г. завършва с провал. Голяма част от въстаниците на яхтата „Гранма“ се разболяват от морска болест, а на мястото на десанта ги чакат войските на диктатора Батиста, с танкове, кораби, авиация и брегова охрана. \r\n В боевете загива половината група кубински въстаници; оцелелите се изтеглят в планината Сиера Маестра; сред тях се оказва и Гевара. \r\n Независимо от провала, с тази група започва Кубинската революция. \r\n От юни 1957 г. Ернесто Че Гевара е командир на едно от съединенията на революционната армия. Бойците отбелязват, че командирът им правилно въздейства на войниците в трудни минути, понякога е жесток в думите, но никога не унижава подчинените си. \r\n Въпреки пристъпите на болестта, Че извършва големи преходи наравно с останалите и оказва медицинска помощна ранените. \r\n Прозвището „Че“ дават на Гевара в Куба въз основа на навика да използва тази дума в разговорната реч; според една от версиите на аржентински език „Че“ означава „приятелю“. С нея Ернесто се обръща към часовите, когато обхожда постовете. \r\n Така Ернесто Гевара влиза в историята като команданте Че Гевара. \r\n След победата на революцията в Куба Че Гевара става президент на Националната банка, след това – министър на промишлеността. \r\n Ернесто Че не смята да живее спокоен живот, а се стреми да продължи революционната борба в други кътчета на света. \r\n През 1965 г. известният и популярен в целия свят кубински политик напуска всичките си постове, пише прощално писмо и заминава в Африка, където се включва в революционната борба в Конго. Заради разногласия с местни революционери и заради неблагоприятната обстановка, скоро заминава за Боливия; там през 1966 годена оглавява отряд партизани и се включва в борбата с проамериканския режим. \r\n Една от грешките на команданте е, че за разлика от кубинците, местното население в Боливия не поддържа революционерите. Освен това боливийските власти, наплашени от появата на Че, искат и получават помощ от САЩ. \r\n В страната са сформирани специални отряди едва ли не от всичките тогавашни диктаторски режими в Латинска Америка. Спецагенти на ЦРУ издирват местата където се укрива Армията за национално освобождение на Боливия – така се нарича отрядът на Че. \r\n През август-септември 1967 г. партизаните понасят сериозни загуби. Въпреки пристъпите на астмата, Че ободрява другарите си, оказва медицинска помощ, освобождава пленените от боливийската армия партизани. \r\n През октомври информаторът Сиро Бустоса издава на правителствените войски къде се намира отрядът на Че Гевара. \r\n На 8 октомври 1967 г. спецчастите обкръжават и атакуват лагера в района на клисурата Юро. В кръвопролитния бой Че е ранен, пушката му е разбита на парчета, но е заловен когато свършват патроните в пистолета му. \r\n Раненият команданте е закаран в селското училище в Ла Игера. \r\n В нощта на 8 срещу 9 октомври е получена заповед революционерът да бъде разстрелян. Зелена светлина дава и американското правителство. \r\n Когато палачът сержант Марио Теран влиза в помещението, където се намира, Че разбира участта си. Спокойно застава пред палача, чиито ръце треперят, и изрича думите: \r\n – «Стреляй, страхливецо, ще убиеш един мъж!» \r\n Прогърмява изстрел, който отнема живота на революционера. \r\n Ръцете до китките му са ампутирани като веществено доказателство за убийството. Тялото е изложено на показ в село Валиегранде.  Но се случва нещо неочаквано; отнасялите се с предпазливост досега към Че боливийски селяни виждат в трупа му разпънатия Христос. След време местните жители го обявяват за светец, към когото се обръщат с молитви за помощ. \r\n Лявото движение в Боливия получава тласък в развитието си; Армията за освобождение на Боливия продължава борбата и след смъртта на команданте Че до 1978 г., когато нейните дейци се легализират. \r\n Тялото на Че Гевара е тайно погребано; през 1997 г. участникът в екзекуцията на революционера генерал Марио Варгас Салинас разказва, че останките му се намират край летището във Валиегранде. \r\n През октомври останките на Че са пренесени в Куба и са погребани в мавзолея в град Санта Клара, където отрядът му удържа една от най-големите си победи в годините на Кубинската революция. \r\n   \r\n \r\n \r\n \r\n\t \r\n \r\n \r\n   \r\n", "date": "2019.06.15", "title": "Че: Вечния символ на революцията"}
{"url": "http://www.classa.bg/%D1%81%D0%B2%D1%8F%D1%82/item/396726-%D0%B8%D0%BC%D0%B0%D0%BC%D0%BE%D0%B3%D0%BB%D1%83-%D0%B2%D0%BE%D0%B4%D0%B8-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB", "text": "  На 16 юни ще се проведе телевизионен дуел между двамата кандидати – първият предизборен диспут от 17 години в Турция. Ще го излъчват всички канали в страната     Кандидатът на опозицията Екрем Имамоглу може отново да спечели кметското място в 16-милионен Истанбул. Това сочат сондажи и прогнози за потворението на балотажа, който е насрочен за 23 юни. На 31 март управляващата Партия на справедливостта и развитието (ПСР) на Ердоган загуби както административната столица Анкара, така и икономическата – мегаполиса Истанбул. Резултатите бяха обжалвани, а впоследствия турската ЦИК отмени избора. Така на 23 юни един срещу друг ще се изправят отново бившият премиер Бинали Йълдъръм от ПСР и Екрем Имамоглу от Народнорепубликанската партия.  Шансовете са на страната на Имамоглу, прогнозират различни медии. Засилен интерес проявяват немските медии заради милионите граждани с турски произход, които живеят в Германия.     На 16 юни, неделя, с огромен интерес се очаква телевизионният дуел между двамата претенденти – първият предизборен диспут в Турция от цели 17 години, който ще се предава от всички тв канала. Според регламент, обсъден и утвърден от представители на двата щаба, кандидатите ще отговарят на едни и същи въпроси и ще имат еднакво време за отговори. Дебатът ще бъде заснет в конгресния център „Лютфи Кирдар“, а за модератор е избран известният журналист Исмаил Кючюккая.  Досега президентът Ердоган и съпартийците му винаги са бягали от подобни предизвикателства, които крият рискове. Те се придържаха към практиката да задават правилната линия на пресата, като купуват все повече издания и телевизионни канали и затварят тези на конкуренцията. Това винаги е правела политическата битка неравностойна за опозиционните партии и кандидати. Другото, което прави впечатление сега, е дистанцията на Ердоган от предизборната кампания. Правителството е изнервено от популярността на Имамоглу, а кампанията на ПСР е лишена от размах. ПСР подкрепя и стои зад Йълдъръм, както и партийният апарат и повечето медии. Но масово споделяната критика, че не е трябвало да има анулиране на вота в Истанбул, действа като спирачка на про-правителствената кампания. Дори съпругата на Йълдъръм нарече повторението на изборите „мъчение“. Настроенията спрямо Имамоглу са благоприятни, обяви Институтът Piar. Първоначално медиите съобщиха, че Ердоган ще участва в кампанията, но очевидно той е променил плановете си. Партията на справедливостта и развитието не иска да създава впечатлението, че двубоят е между Имамоглу и Ердоган, се казва в официалното становище за отсъствието на президента.  Според някои наблюдатели и опозиционни медии Ердоган се подсигурява в случай на загуба, а изкупителната жертва при подобен неблагоприятен за ПРС развой ще е Йълдъръм. Според социологически прогнози Имамоглу води с 180 000 гласа, докато разликата в негова полза на 31 март бе 14 000. Други сондажи дават по-малка разлика, но така или иначе опозицията има превес на този етап. В ход е и черният пиар. Бе съобщено, че опозиционният претендент имал гръцки корени. Иначе и двамата кандидати раздават щедри социални обещания. Йълдъръм обещава на жителите на мегаполиса повече работни места, по-евтин ток и повече зелени площи в град, превърнат според критиците на ПСР в бетонна пустиня.  Имамоглу също залага на социалните обещания като подкрепа за бедните семейства и безработните. След тв дуела битката за Истанбул ще навлезе в решителната си фаза, а изходът все пак остава неизвестен. Сигурно е обаче, че повторна победа на опозицията в най-големия турски град може да засили турбуленциите около правителството на Ердоган. Включително – икономически.      ", "date": "2019.06.15", "title": "Имамоглу води в Истанбул"}
{"url": "http://www.classa.bg/%D1%81%D0%B2%D1%8F%D1%82/item/396727-%D1%81-400-%D0%BD%D1%8F%D0%BC%D0%B0-%D1%80%D0%B0%D0%B2%D0%BD%D0%B0-%D0%BD%D0%B0-%D1%81%D0%B5%D0%B1%D0%B5-%D1%81%D0%B8", "text": "Индия вече сключи сделка, Китай получи първите комплекси още през януари 2018, а Турция очаква поръчаната от нея пратка през 2019 година   Руската противоракетна система С-400 се оказва истински експортен шлагер. Причината: твърди се, че в технически план този оръжеен комплекс няма равен на себе си. Но има и друго: \"Купуват не С-400, а дързостта на Путин\".  Индия вече сключи сделка за покупката на С-400, Китай получи първите комплекси от системата още през януари 2018, а Турция очаква поръчаната от нея пратка през 2019 година. Интерес проявяват също Саудитска Арабия, Катар, Ирак и Алжир, съобщава германският вестник \"Ди Велт\" и пита: Защо това руско оръжие е толкова популярно?  Експортният шлагер на Путин  „На хартия С-400 изглежда наистина блестящо. Твърди се, че мобилният оръжеен комплекс може както денем, така и нощем да прихваща всевъзможни летящи цели в рамките на радиус от 400 километра и на височина до 30 километра. С други думи: системата може да поразява както балистични ракети, така и ниско летящи дрони и дори невидимите за радарите американски самолети F-22 и F-35. За сравнение: американската система THAAD също може да сваля ракети, но не и самолети\", пише изданието и изброява още предимства на руското оръжие.    Първо, С-400 може да се задейства извънредно бързо. И второ, докато руската система може да се зарежда с ракети с различен обсег на действие, възможностите на американските „Пейтриът“ се изчерпват при радиус от близо 100 километра. В техническо отношение С-400 действително превъзхожда американските системи, казва пред \"Ди Велт\" Симон Веземан, оръжеен експерт от стокхолмския мозъчен тръст СИПРИ.  Но дали популярността на тази руска оръжейна система се дължи единствено на техническите ѝ преимущества? Московският оръжеен експерт Руслан Пухов твърди, че за да се отговори на този въпрос, трябва да се познава начина, по който функционира световният пазар за високотехнологични оръжейни системи: „Доскоро на този пазар имаше само двама продавачи на противоракетни системи: американците и руснаците. Американците обаче са труден партньор - те предлагат най-модерните си оръжейни системи само на най-близките си съюзници, и то след сложна процедура на обстойни проверки, която обикновено не е по вкуса на тоталитарните режими. При руснаците е друго - те доставят много по-лесно и значително по-бързо“, казва експертът.  Отскоро руснаците и американците си имат нови конкуренти от Китай и от Европа. Но докато моделът SAMP-T на един френско-италиански консорциум е относително нова разработка, която тепърва трябва да доказва своите качества, руската система за противоракетна отбрана е завършен продукт, който вече е на въоръжение в руската армия, обяснява Симон Веземан.  И все пак  Но световният оръжеен пазар не се регулира единствено от търсенето и предлагането - всяка покупка на оръжие е и политически акт. По думите на руския оръжеен експерт Пухов, \"чужденците купуват не толкова С-400, колкото дързостта на Путин\". С други думи: агресивната външна политика на Русия се явява един вид реклама за нейната противоракетна система. Дори самото намерение да се закупи тази система дава възможност на потенциалните купувачи да се инсценират като суверенни държави, които не позволяват на американците да ги командват.  Особено ярък пример в това отношение е Турция, която още през 2019 ще получи руската С-400. От военна гледна точка не е особено ясно за какво точно ѝ е притрябвала на Анкара подобна оръжейна система. \"В случая става дума за послание към Вашингтон. И към Брюксел\", твърди руският оръжеен експерт Руслан Пухов. Затова той е убеден, че сделката ще се осъществи. Независимо от натиска, който упражнява Вашингтон.  Въпреки това Русия трябва да е наясно, че за много страни по света най-важна цел си остава подсигуряването на оръжия и военна помощ от САЩ. А покупките на руско оръжие са просто средство за оказване на натиск в преговорите с Вашингтон, гласи заключението на \"Ди Велт\".    ", "date": "2019.06.15", "title": "С-400 няма равна на себе си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396719-%D1%81%D0%BF%D0%B0%D1%81%D0%B5%D0%BD%D0%B8%D0%B5%D1%82%D0%BE-%D0%BE%D1%82-%D0%B8%D0%BD%D1%84%D0%B0%D1%80%D0%BA%D1%82", "text": "  Това развитие може да бъде избегнато например, ако следвате всички препоръки, дадени ви от вашия лекар. На първо място, това е адекватна и редовна лекарствена терапия, която включва лекарства за понижаване на холестерола (статини), предотвратяване на тромбозата (антикоагуланти), както и бета-блокери, които блокират бета-адренорецепторите в сърцето, което води до нормализиране на неговия ритъм и понижаване на кръвното налягане. И, разбира се, трябва да държите под контрол онези фактори, които са ви довели до исхемичната болест на сърцето: спрете пушенето, нормализирайте теглото си, поддържайте поне минимална физическа активност, а именно: ходене всеки ден в продължение на 45 минути, без да спирате, с удобно за вас темпо.     Между другото, противно на общоприетото схващане, не всяка атеросклеротична плака води до образуването на кръвен съсирек. Всичко зависи от здравината на обвивката, ограничаваща агресивното съдържание на мазнини, което, веднъж попадайки в кръвообращението, води до образуването на тромб. И в крайна сметка - до инфаркт, когато поради рязко прекратяване на притока на кръв, една от областите на сърцето се изключва от кръвообращението. При исхемична болест на сърцето атеросклеротичното увреждане на ендотелиума, който покрива вътрешната повърхност на кръвоносните съдове, може да настъпи не само в коронарните артерии, но и в други уязвими области на кръвния поток, които са най-подложени на хидравличен удар, предизвикан от повишеното артериално налягане. По правило, това са местата, където големите кръвоносни съдове преминават в по-малки. Освен коронарните, към тях се отнасят сънната артерия, както и разклоненията на коремните артерии.  Но тъй като най-често този процес е асимптоматичен, не забравяйте да правите редовно биохимични кръвни изследвания за холестерол (липиден профил). За проверка на състоянието на артериите и откриване на засегнатия съд се използват рентгенови методи, ултразвук, компютърна томография.      ", "date": "2019.06.15", "title": "Спасението от инфаркт"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396720-%D0%BD%D0%B0%D1%82%D0%B0%D0%BB%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2%D0%B0-%D0%BF%D1%80%D0%B8%D0%B7%D0%BD%D0%B0,-%D1%87%D0%B5", "text": "Изкусителната синоптичка Натали Трифонова и приятелят й от турски произход Доан Хасан са преминали през много бури, но днес са по-влюбени от всякога и красавицата вече иска да свие семейно гнездо с любимия си и да му роди дете.   „Привърженичка съм на брака. Не разбирам днешното съвместно съжителство на семейни начала. Щом двама души се обичат, какво пречи да се оженят.     Не виждам причина това да не се случи. Искам да стана майка, но не знам дали съм готова\", признава красавицата пред списание Diva.     Изобщо дали човек някога се чувства подготвен за тази важна стъпка. Защото не можеш да си представиш какво е. Вече съм на 27 обаче и за човек, заобиколен от доктори, се замислям дали вече не ми е време\".     Красавицата все още няма годежен пръстен от любимия си, който се занимава със строителен бизнес, пише . Тя обаче не го пресира, защото смята, че мъжът трябва да предприеме първата крачка, когато се почувства готов.", "date": "2019.06.15", "title": "Натали Трифонова призна, че..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396721-%D0%BC%D1%8A%D0%B6%D1%8A%D1%82-%D0%B4%D0%BE-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D1%8F-%D1%83%D0%BD%D0%B8%D0%B6%D0%B8", "text": "Бившата журналистка и настояща евродепутатка е изгонила архитекта прелюбодеец с грандиозен скандал. Елена изхвърлила багажа му от просторната къща в столичния квартал \"Драгалевци\", където двамата живеят под наем, и с крясъци му заявила, че не иска да го вижда повече, съобщи \"Уикенд\". Драмата се разиграла малко преди публикацията, разказваща за първи път за изневерите на Тодоров. Доброжелатели осведомили Йончева, че мъжът й вече е преминавал границите на благоприличието, появявайки се на публични места с любовницата си.      С това чашата на търпението й преляла – разгневена, тя му събрала багажа в няколко сака и ги изхвърлила през терасата на дома им. \"Елена не може да преглътне унижението. До един момент търпеше, но вече й писна да я излагат по този начин!\", коментира близък на семейството. От няколко месеца евродепутатката подозирала, че Пламен има друга жена, но предпочитала да си затваря очите и да се съсредоточи върху политическата си кариера. Скоро обаче положението излязло извън контрол и намесата й била наложителна. Архитект Тодоров бил хлътнал до уши по любовницата си и без никакъв свян я представял пред приятели и роднини. Новата му фаворитка е Виктория и е едва на 27 години. Двамата са колеги и работата по различни проекти ги сближила. Авантюрата им започнала още в края на миналата година, когато често пътували по работа из страната и в чужбина.", "date": "2019.06.15", "title": "Мъжът до Елена Йончева я унижи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396722-%D1%83%D0%B0%D0%BD%D0%B4%D0%B0-%D0%BD%D0%B0%D1%80%D0%B0-%D0%BF%D0%B0%D0%BA-%D0%BF%D1%80%D0%BE%D0%B2%D0%BE%D0%BA%D0%B8%D1%80%D0%B0", "text": "Половинката и агент на звездата на Интер Мауро Икарди - Уанда Нара съвсем ядоса недоброжелателите си. След като се изпокара със семейството на аржентинеца, с ръководството на Интер, а феновете смятат, че се опитва да разкара Икарди от миландския гранд, сега блондинката отново прикова вниманието. Нара е на почивка в Дубай, където ще щракна с червен бански по подобия на Памела Андерсън в спасители на плажа. \"Никога няма да бъдеш като нея, защото си само едно бледо копие\", критикуват я в интернет.", "date": "2019.06.15", "title": "Уанда Нара пак провокира"}
