{"url": "http://www.classa.bg/%D1%81%D0%B2%D1%8F%D1%82/item/385959-%D1%81%D0%B0%D1%89-%D0%B8-%D1%84%D0%B1%D1%80-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%BC%D0%B0%D1%89%D0%B0%D0%B1%D0%BD%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-us-%D0%BF%D0%B0%D1%80%D0%B8-%D0%B2-%D0%BC%D0%BE%D0%BB%D0%B4%D0%BE%D0%B2%D0%B0", "text": "Съдейки по последните новини, одиозният молдовски бизнесмен и политик Владимир Плахотнюк ще се натъкне в скоро време на лоши времена. Миналата седмица няколко важни събития се случиха на международната арена, но съобщенията за тях по незнайни причини не попаднаха в големите молдовски медии. Точно затова си струва да споменем някои от тях. САЩ ХВАЩАТ КРАДЕЦА Федералният съд на Вашингтон започна досъдебна проверка на материалите по делото за разхищаване на пари в САЩ от програмите за държавна подкрепа, реализирана чрез международните структури (в това число МВФ) в Молдова и Украйна. Проверява се финансовата документация на лица, свързани с разхищаването на средства от САЩ. Забелязан е трафик на средства чрез фиктивни държавни програми за подкрепа. Съдът разследва разхищаването на средства от федералния бюджет на САЩ, средства от демократическата партия в САЩ, отделени за реализиране на целева програма за подкрепа на МВФ за страните със зараждаща се демокрация. В частност, според изявлението на Министерството на правосъдието на САЩ и ФБР, става дума за група екс-чиновници от Украйна и Молдова, начело с Михаил Саакашвили. Информацията на украинските СМИ бе потвърдена от известния киевски  адвокат Андрей Смирнов. Към проверката е включен и Департаментът за Финансово разузнаване към Държавния департамент на САЩ. От страна на Украйна организатори на мошеническите схеми са Порошенко, а от страна на Молдова — Владимир Плахотнюк. Доколкото Порошеко има жителство в Швейцария (кантон Цуг), а Плахотнюк има румънски и руски паспорти, към делото се включи и ФБР. В материалите по делото стоят резолюциите както на вицепрезидента на САЩ Майк Пенс, така и на държавния секретар на САЩ Майк Помпео. Проверката ще се провежда 60 дена, след което материалите ще бъдат върнати в съда и ще започне съдебно дело по същество. Дори и в момента част от материалите са под грифа «строго секретно». Има големи шансове всички материали по делото за бъдат засекретени. Както твърди каналът Shadow Policy (  ), причина за това може да бъде сътрудничеството на Владимир Плахотнюк със структурите на ЦРУ (Източно-Европейски отдел) и изпълнението от него на редица профилирани задачи за това разузнавателно ведомство от 2004 по 2016 години. Вторият информационен блок, лансиран от редица молдовски СМИ, се отнася до Русия. Телеграм-каналът «Изборът на Молдова»  (  ) съобщи, че властите в Русия са забранили влизането в страната на трима граждани на Молдова: Сергей Яралов (гражданин и на САЩ), Константин Ботнар и Константин Цуцу. Всички лица са високопоставени чиновници и известни държавни дейци в република. Например, бизнесменът и вицепредседател на Демократическата партия Сергей Яролов си счита за доверено лице на Плахотнюк. Той участва в няколко преговори за формирането на парламентарно болшинство през 2014 година, дори не е член на парламента. Според последните изявления в пресата, той може да е потенциалният «координатор на кражбата на милиарди». Името на Яралов фигурира в списъка от участници в схемите за монополизиране на импорта на месо, т.нар. «месна мафия». Вторият гражданин — бивш боец по муай-тай и кикбоксьор, а понастоящем депутат от парламента от Демократическата партия е Констинтин Цуцу. Според съобщения от RISE Moldova, Цуцу присъства в редица наказателни дела. Той бе обвиняем по делото за убийството на криминалния авторитет Алексей Веретно, известен с псевдонима Красавецът. Трети в списъка е полковник Георге Кавакалюк — замначалник на Генералния инспекторат на полицията в Молдова. В политическите среди името му се свърза с отстраняване на политически противници и лично с Плахотнюк. Самият Плахатнюк е обявен в Русия за международно издирване. Както изглежда, над главата на Владимир Плахотнюк се сгъстяват гръмотевични облаци. Очевидно е, че олигархът вече няма при кого да избяга. В навечерието на крупния протест на проевропейката опозиция в Кишинев практически всички световни центрове на сила обърнаха гръб на молдовския олигарх. А ако отчетем това, че за него в последно време се говори от трибуната на Европарламента и е налице отказ на европейците да се срещат с властите, то ситуацията съвсем е сумрачна. Неотдавна немският статс-секретар на Федералното министерство за икономическо сътрудничество и развитие Мария Флахсбарт пристигна на визита в републиката, проведе редица срещи с представители на НПО, проевропейски. А действията на молдовските власти бяха разкритикувани и тя отказа да се срещне с правителството в официален формат. Създава се впечатлението, че целият свят брои часовете, в които властта в тази страна ще се смени. Това е една от най-големите вероятности, които могат да се случат там.  ", "date": "2018.08.22", "title": "САЩ и ФБР разследват мащабна кражба на US пари в Молдова"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385953-%D0%B1%D0%BE%D0%B3%D0%B0%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82%D0%BF%D1%83%D1%81%D0%BA%D0%B0-539-060-%D0%BB%D0%B5%D0%B2%D0%B0-%D0%B7%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0-%D0%BF%D0%BE%D0%BC%D0%BE%D1%89", "text": "България отпуска 539 060 лева за международна помощ  България предоставя 539 060 лева по линия на официалната помощ за развитие към международни организации. Средствата ще бъдат разпределени на следните организации:  * 24 077 лева на Върховния комисариат на Организацията на обединените нации (ООН) за бежанците. * 136 908 лева на Агенцията на ООН за подпомагане на палестинските бежанци. * 42 375 лева на Службата на Върховния комисар по правата на човека. * 32 102 лева на Централния фонд на ООН за реакции при спешни ситуации. * 80 255 лева на Доверителния фонд, подпомагащ посредническата дейност на Департамента на ООН по политически въпроси. * 3 371 лева на Доброволния доверителен фонд за изпълнение на Договора за търговия с оръжие. * 3 371 лева на Звеното за подпомагане на изпълнението на Отавската конвенция за противопехотни мини. * 1 460 лева на Звеното за подпомагане на изпълнението на Конвенцията за касетъчни боеприпаси. * 195 583 лева на Европейския фонд за дем * 19 558 лева на Плана за действие на Съвета на Европа за Република Молдова. От началото на годината България е предоставила официална помощ за развитие в общ размер на 4,1 млн. лв. ", "date": "2018.08.22", "title": "Богата България отпуска 539 060 лева за международна помощ!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385954-%D0%B0%D0%B4%D0%B2-%D0%BA%D1%80%D0%B8%D1%81%D1%82%D0%B8%D0%B0%D0%BD-%D0%B3%D1%8C%D0%BE%D1%88%D0%B5%D0%B2-%D0%B2-%D0%B4%D1%80%D1%83%D0%B3%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D1%86%D0%B5%D1%86%D0%BA%D0%B0-%D1%86%D0%B0%D1%87%D0%B5%D0%B2%D0%B0-%D1%89%D0%B5%D1%88%D0%B5-%D0%B4%D0%B0-%D0%B5-%D1%83%D0%B2%D0%BE%D0%BB%D0%BD%D0%B5%D0%BD%D0%B0-%D0%BE%D1%82%D0%B4%D0%B0%D0%B2%D0%BD%D0%B0", "text": "Но премиерът Бойко Борисов винаги постъпва така. Той уволнява някакви чиновници, които може и да не са преките виновници. Така става и в този случай. Но Борисов е зодия Близнаци, иска да е близко до народа, “аз съм прост и вие сте прости”, и действа така. А Цецка Цачева е особено ценен кадър на ГЕРБ, не може туко – така да се освободят от нея, независимо от нейния капацитет, който нито е показала, нито е реализирала.- Но премиерът Бойко Борисов винаги постъпва така. Той уволнява някакви чиновници, които може и да не са преките виновници. Така става и в този случай. Но Борисов е зодия Близнаци, иска да е близко до народа, “аз съм прост и вие сте прости”, и действа така. А Цецка Цачева е особено ценен кадър на ГЕРБ, не може туко – така да се освободят от нея, независимо от нейния капацитет, който нито е показала, нито е реализирала.-  ", "date": "2018.08.22", "title": "Адв. Кристиан Гьошев: В друга държава Цецка Цачева щеше да е уволнена отдавна"}
{"url": "http://www.classa.bg/%D1%81%D0%B2%D1%8F%D1%82/item/385955-%D0%BA%D0%B0%D0%BA-%D0%BC%D0%BE%D0%BB%D0%B4%D0%BE%D0%B2%D1%81%D0%BA%D0%B8%D1%8F-%D0%B3%D0%B0%D0%BD%D0%B3%D1%81%D1%82%D0%B5%D1%80-%D0%BE%D0%BB%D0%B8%D0%B3%D0%B0%D1%80%D1%85-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D0%BB%D0%B0%D1%85%D0%BE%D1%82%D0%BD%D1%8E%D0%BA-%E2%80%9C%D0%B2%D1%80%D1%8A%D1%82%D0%BD%D0%B0%E2%80%9D-%D1%81%D0%B0%D1%89", "text": "Пренасяме се за малко в Молдова, за да надникнем в политическия живот там и последните новини. Като всяка не особено голяма страна, Молдова също си има своите олигарси и политически гангстери, които се обработват по стара, добре позната схема-с пари, с повече пари и поставени задачи за изпълнение при използване на държавата в полза на «инвеститорите». Но понякога парите се услаждат твърде много и платените политически протежета започват да живеят независимо, без да изпълняват поставените задачи. Тогава «инвеститорите» се сърдят. Както става в конкретния случай с известния бизнесмен и политик от Молдова Владимир Плахотнюк, или  . Излезе информация за започването на досъдебна проверка по материали по дело за присвояване на пари от САЩ в особено крупни размери. Става въпрос за програма за държавна подкрепа на «младата демокрация», която САЩ осъществяват в различни държави. Програмите на САЩ за подкрепа на «млада демокрация» много активно се развиват в страни като Украйна, Молдова, Грузия, като парите се реализират през международни структури, в това число и ВМФ. И очевидно се е оказало, че Влад Плахотнюк е усвоил американските средства за себе си, тъй като е започнато разследване по отношение на лица причастни към присвояването на средства от САЩ, участвали в организацията и трафика на средства, чрез фиктивни държавни програми за подкрепа. Конкретно съдът в САЩ е започнал разследване на изразходването на средства от федералния бюджет на САЩ, средства от демократичната партия на САЩ, отделени в рамките на програмата на МВФ за страни «със зараждаща се демокрация». Общо взето нищо сложно. Оказва се, че САЩ са дали едни пари, които са били взети и изхарчени. И сега си ги търсят, ползвайки дори Департамента по Финансово разузнаване на Държавни департамент на САЩ. Проверки са възбудени по 3-ма основни фигуранти-от страна на Украйна-заемащия длъжността президент Петро Порошенко (който е с вид на жителство в Швейцария, ако нещо се обърка),от страна Молдова Владимир Георгиевич Плахотнюк. Влад от своя страна, има румънски и руски паспорт, за това в делото са включени и усилията на ФБР. Третия фигурант-Михаил Саакашвили, но там историята заслужава отделно внимание, също като случая с Прошенко. Въпросът е, че и тримата са взели сериозни суми пари от САЩ и сега САЩ си ги търсят. Според федералното законодателство проверката по случая ще тече между 25-60 дни, след което материалите ще бъдат върнати в съда и ще започне съдебно производство по същество. Тоест, на практика се получава, че САЩ са заложили на «неправилните коне» в държави, в които искат да покарват интересите си, и освен всичко са били преметнати от тях, и сега си търсят правата. Очаквайте подробности по темата в развитие.  ", "date": "2018.08.22", "title": "Как молдовския гангстер-олигарх Владимир Плахотнюк “врътна” САЩ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/385956-%D0%B3%D0%BB%D0%B0%D0%B4%D0%BD%D0%B8%D1%82%D0%B5-%D0%B7%D0%B0-%D1%81%D0%B4%D0%B5%D0%BB%D0%BA%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%BE%D0%BD%D0%BD%D0%B8-%D0%B1%D0%B0%D0%BD%D0%BA%D0%B5%D1%80%D0%B8-%D1%81%D0%B0-%D0%BF%D1%80%D0%B5%D0%B4%D0%BF%D0%B0%D0%B7%D0%BB%D0%B8%D0%B2%D0%B8-%D0%BA%D1%8A%D0%BC-tesla", "text": "Планираното делистване на Tesla, оценявана на 72 млрд. долара, от главния ѝ изпълнителен директор Илон Мъск изправя инвестиционните банкери пред дилема – да пренебрегнат притесненията доколко сделката е осъществима или да рискуват да пропуснат най-голямата придобивка на годината, пише Ройтерс. Мъск не само свари инвеститори и анализатори неподготвени, когато по-рано този месец обяви в Twitter, че смята да извади американския производител на електромобили от борсата, а също така предизвика сътресения в света на инвестиционното банкиране, което реагира на новината с вълнение и изумление. Причината е, че никоя друга компания с размерите на Tesla не е била придобивана от инвеститори, както предложи Мъск, вместо да бъде погълната от по-голяма компания. Освен това стандартният метод да се направи това чрез обременяването на компанията с дълг чрез т. нар. изкупуване със заемен капитал не е вариант за Tesla, тъй като тя вече обслужва огромен дълг от 11 млрд. долара и не постига никаква печалба. Компанията обяви оперативна загуба през 2017 г. в размер на 1,6 млрд. долара. Дебатите дали сделката е осъществима поляризираха банкерите. По време на конферентен разговор в инвестиционна банка миналата седмица дискусия дали сделката е голяма възможност или огромен риск се превърнала в размяна на реплики на висок глас, разказва един от банкерите, пожелал да остане анонимен. „Предвид размера на сделката, възможностите на компанията за поемане на дълг и притока на средства банкерите са предпазливи в прогнозите си дали сделката ще се случи скоро“, казва Стефан Селиг, бивш високопоставен банкер в Bank of America, основател на компанията за финансови и стратегически консултации BridgePark Advisors, която не участва в сделката. Банкерите, които искат да бъдат консултанти по сделката, ухажват Мъск и специалния комитет от членове на борда на директорите на Tesla, който ще прецени независимо ползите от очакваното предложение на главния изпълнителен директор. Работата за Мъск може да създаде риск и за репутацията, тъй като Комисията за ценните книжа и борсите разследва фактическата точност на твърдението му в Twitter, че финансирането на сделката е осигурено, разкриват запознати източници. Но много банкери смятат, че това няма да бъде пречка заради мащаба на потенциалната сделка. „Това вероятно няма да е достатъчно, за да промени мнението на даден банкер дали има добра възможност или не“, казва Тед Смит, съосновател и партньор в инвестиционната банка Union Square Advisors, която не опитва да спечели роля в сделката за Tesla. Мъск каза още, че Държавният инвестиционен фонд на Саудитска Арабия, който стана акционер в Tesla по-рано тази година с дял от малко под 5%, може да му помогне да финансира кешовата част от сделката, въпреки че според близки до фонда източници той не гледа сериозно на такава перспектива. Трофейна сделка Засега няма прецедент големи индустриални акционери и хиляди малки инвеститори да прехвърлят дяловете си в трансакция с подобен размер и правни експерти предупреждават, че осъществяването ѝ ще изисква внимателно стъпване в регулаторно минно поле. Ако сделката бъде структурирана като изкупуване със заемен капитал, консултантите на Tesla също може да спечелят 90 до 120 млн. долара от хонорари, а съветници на инвеститорската група на Мъск може да заработят от 30 до 50 млн. долара. Разходите по финансирането на дълга може да достигнат 500 млн. долара, показват изчисления на финансовата консултантска компания Freeman & Co. Но ако сделката за Tesla бъде осъществена чрез партньори с инвестиционни намерения и малко дълг, както очаква Мъск, разходите ще бъдат значително по-ниски, показват сметките на Freeman. Това я превръща повече в трофейна сделка, отколкото в доходоносна възможност за банкерите. Миналата седмица банкери от Goldman Sachs Group предложиха да консултират Мъск. Банкери от Goldman имат близки връзки с него повече от десет години, които доведоха до първичното публично предлагане на Tesla през 2010 г. Близки източници до Morgan Stanley заявиха във вторник, че банката също е близо до това да бъде наета от Мъск, въпреки че в момента тя консултира конкурента на Tesla Lucid Motors за привличане на потенциални инвестиции от Държавния инвестиционен фонд на Саудитска Арабия, съобщават източници на Ройтерс. Morgan Stanley беше топ финансов съветник на Tesla през годините, което я превръща в основен кандидат за привличане на дългово финансиране, ако такова е необходимо, допълват източниците. Не липсват кандидати и за финансови консултанти на специалния комитет на Tesla. Evercore Partners Inc, която съветва Tesla преди две години по придобиването й на компанията за възобновяеми енергийни източници SolarCity за 2,6 млрд. долара и също така консултира Държавния инвестиционен фонд на Саудитска Арабия за потенциалната му инвестиция в Lucid Motors, е една от банките, която се стреми да съветва специалния комитет на Tesla, разкриват източниците. Други инвестиционни банки, които се стремят към ролята на финансов консултант на специалния комитет на Tesla, са Centerview Partners, Lazard, Moelis & Co и Perella Weinberg Partners, допълват източниците. Мъск, който притежава около една пета от компанията, съобщи в блог публикация миналата седмица, че действителният размер на сделката няма да е по-малък от 72 млрд. долара, защото според неговите сметки две трети от акционерите на компанията ще изберат варианта, който той им предложи – да запазят дяловете си и да продължат да бъдат инвеститори в частна компания, вместо да изтеглят средствата си.", "date": "2018.08.22", "title": "Гладните за сделки инвестиционни банкери са предпазливи към Tesla"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385957-%D0%BE%D1%82-%D0%BD%D0%B8%D0%BC-%D0%BE%D0%B1%D1%8F%D0%B2%D0%B8%D1%85%D0%B0-%D1%86%D1%8F%D0%BB%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%BE%D1%82%D0%BE-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5,-%D0%BE%D1%82%D0%BA%D1%80%D0%B8%D1%82%D0%BE-%D0%B2-%D0%BA%D1%80%D0%B5%D0%BF%D0%BE%D1%81%D1%82%D1%82%D0%B0-%D0%BA%D0%B0%D0%BB%D0%B8%D0%B0%D0%BA%D1%80%D0%B0-%D1%81%D0%BD%D0%B8%D0%BC%D0%BA%D0%B8", "text": "Рано сутринта на 17 август 2018 г. в крепостта Калиакра, под подовото покритие на помещение, опожарено в края на XIV в. археолози откриват малко глинено гърне, в което е трезорирано богато съкровище. То съдържа 957 предмета, от които 873 сребърни и 28 златни монети, 11 апликации и катарами, 28 сребърни и бронзови копчета, 11 златни обеци, два пръстена, от които един златен и четири мъниста от скъпоценни камъни и злато, съобщават от Националния исторически музей. Находката е открита по време на редовни археологически разкопки, които се провеждат за петнадесета поредна година в крепостта Калиакра. През 2018 г. те се финансират от Министерството на културата на Република България, Община Каварна и Националния исторически музей (НИМ). Екипът се ръководи от директора на НИМ доц. д-р Бони Петрунова. В него участват археолози от НИМ, НАИМ, дипломанти на Пловдивския и Софийския университет, студенти от НБУ и Шуменски университет.      Открито през 2018 г. съкровище съдържа изключително ценни монети. От направения първоначален преглед на една малка част, се констатира, че то не включва само сребърни османски монети, а и много български. Акчетата (сребърни монети от времето на Османската империя) заемат приблизително 60% от количеството. Основно принадлежат на султан Баязид Йелдъръм (1389-1402), и малка част на неговия предшественик Мурад I (1362- 1389).      Всички скъпоценности са били укрити в края на 14-и в., по време на някое от драматичните нападения над столицата на Добруджанското деспотство. Едно от тези събития е описано в една от хрониките от това време, в която е отбелязано, че през 1399 г. татарите от ордата на Актав нападат Варна и други градове по Северното Черноморие. През 1401 г. татарите на Актав, който е бил известен като Добруджанския татар, били разгромени и разселени в различни селища като Провадия, Русокастро и др.      Възможно е един от техните военачалници да е събрал откритото на Калиакра съкровище. Очевидно той ги е заграбил от различни хора и места и ги е скрил под пода на къщата си, малко преди тя да бъде опожарена. В същата сграда, при проучванията през 2014 – 2017 г. бяха намерени част от сребърен обков от църковна книга, катарама за колан от бял нефрит, както и колективна находка от 26 медни мангъра (малка медна монета) на Баязид І Йълдъръм (1389 -1402).      Самата сграда е построена непосредствено върху руините на антични постройки и около нея се откриват богати погребения от 14-и в. В един от гробовете, през 2014 г. бяха намерени три златни монети, хиперперон нумизма, от времето на Никейската династия при управлението на Йоан III Дука Ватаци (1222-1254).          В годините назад, през които полуостровът е проучван, изследователите са имали късмет да попаднат на още две значително по-малки съкровища, чиито състав кореспондира с откритото преди дни.      Първото включва 60 акчета на Баязид открити разпилени върху пода на опожарено жилище. Второто се състои от 80 акчета също от времето на Баязид и един сръбски грош, но в малката каничка, в която е укрито, има 2 чифта златни и няколко единични обици и други дребни накити.", "date": "2018.08.22", "title": "От НИМ обявиха цялата истина за сензационното съкровище, открито в крепостта Калиакра (СНИМКИ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385958-%D1%80%D0%B0%D0%BB%D0%B8%D1%86%D0%B0-%D0%B0%D0%B3%D0%B0%D0%B9%D0%BD-%D0%BE%D1%89%D0%B5-%D0%BD%D0%B0-10-%D0%BC%D0%B0%D0%B9-%D0%B8%D0%BD%D1%84%D0%BE%D1%80%D0%BC%D0%B8%D1%80%D0%B0%D1%85-%D0%BA%D0%B0%D1%80%D0%B0%D0%B8%D0%B2%D0%B0%D0%BD%D0%BE%D0%B2%D0%B0-%D0%B7%D0%B0-%D1%84%D0%B0%D0%BB%D0%B8%D1%82%D0%B0-%D0%BD%D0%B0-%E2%80%9E%D0%BE%D0%BB%D0%B8%D0%BC%D0%BF%D0%B8%D0%BA%E2%80%9C", "text": "Няма да влизам в спор с бившите си колеги, заяви тя. И допълни, че определя тона на днешното прессъобщение на КФН като неподходящ     „Няма да влизам в спор с бившите си колеги от Комисията за финансов надзор\". Така бившият вече зам.-председател на КФН Ралица Агайн коментира пред Епицентър.бг днешното прессъобщение на ръководството на КФН, с което цялата вина за скандала с фалиралата застрахователна компания „Олимпик\" е прехвърлена върху нея. „Не ми се иска да влизам в противоречия или спорове с бившите си колеги, които аз много ценя като професионалисти. Намирам тона в днешното прессъобщение на КФН за неподходящ\", каза още Ралица Агайн. Тя опроверга настоящия председател на КФН Карина Караиванова, която твърди, че е научила за фалита на „Олимпик\" едва ли не на 17 август. „Кризата със застрахователната компания стана факт на 10 май. Още същия ден аз докладвах пред цялото ръкодоство на КФН включително и на Карина Караиванова\", категорична бе бившата зам.-шефка на регулатора. Същият ден КФН обяви, че е била информирана за решението на Министерството на финансите на Кипър, с което е отнет лицензът на компанията и на същата е предоставен т.нар. \"специален лиценз\". От този момент на „Олимпик\" беше забранено да сключва нови застрахователни договори или да удължава срока или разширява покритието на съществуващите договори. На същата дата КФН издаде също принудителна административна мярка по отношение на клона на застрахователната компания в България да сключва нови договори, да разширява покритието или да удължава срока по действащите договори, както и да се разпорежда свободно с активите си у нас. Започналата процедура беше обжалвана по административен ред от страна на застрахователната компания, но очевидно неуспешно, за да се стигне до обявеното на 10 август назначаване на предварителен ликвидатор до назначаването на постоянен такъв от съда. Това решение беше официално обявено на 17 август, с което започналата през май процедура беше окончателно финализирана. Ралица Агайн не чувства вина за скандала с „Олимпик\", тъй като през цялото време е информирала шефката си за случващото се. Тя все пак призна, че действително е била в отпуск през първата половина на месец август. „През цялото време следих за „Олимпик\". Във всеки момент съм била на разположение на Комисията\", каза тя. За Ралица Агайн са несериозни писанията в определени медии, че не е имала достъп до класифицирана информация, както и че това е причината да не „прави проверки на застрахователни компании\". На въпрос с какво ще се занимава оттук нататък, Агайн отговори: \"Още не съм мислила по този въпрос\". Днес стана ясно, че ръководителят на финансовия надзор Карина Караиванова, която е един от най-скъпо платените служители на държавна служба, е била силно неинформирана за проблема с фалита на кипърския застраховател \"Олимпик\". До момента тя не е поела никаква отговорност по случая, за който отговаря органът, който тя ръководи. На фона на политическия скандал, довел и до извънредно заседание на НС във вторник, пресцентърът на КФН излезе с изключително остро изявление, с което хвърля цялата отговорност по случая на Агайн, която единствена до момента пое отговорност като подаде оставка пред парламента. От изявлението на КФН става ясно, че Караиванова и другите членове на комисията изобщо не са били информирани от Агайн за \"рисковете\" и \"възможните неблагоприятни последици\" от фалита на \"Олимпик\". Чак в петък, на 17 август, тоест около 3 м. след фалита на компанията комисарите били информирани за рисковете. По подобен начин преди няколко години управителят на БНБ Иван Искров си \"изми ръцете\" и отказа да поеме отговорност за фалита на КТБ, като прехвърли вината изцяло върху подуправителя Цветан Гунев. \"Не са били внасяни каквито и да е писмени сигнали, представляващи анализ и предупреждения за възможните рискове, свързани със ситуацията около ЗК \"Олимпик\" - Кипър. Като заместник-председател на КФН, ръководещ управление \"Застрахователен надзор\", Ралица Агайн-Гури никога и по никакъв начин не е предупреждавала останалите членове на КФН и/или председателя на комисията за евентуални рискове относно фалита на ЗК \"Олимпик\" - Кипър. Не беше предоставен анализ и оценка за възможните неблагоприятни последствия от фалита на кипърската компания\", се посочва още в изявлението си КФН. От прессъобщението става ясно, че едва ли не в петък Караиванова е получила подробности по случая. \"Вариант с фактология относно ЗК \"Олимпик\" - Кипър беше качен в деловодната система на КФН едва в петък, 17.8.2018 г. КФН до този момент въобще не разполага с доклада, който Ралица Агайн-Гури представи в Народното събрание. Голяма част от изнесените пред народните представители факти бяха абсолютно нови и непознати до този момент и за нас\", твърди един от двата най-скъпо платени регулатора в държавата, на който се разчита да пази националната сигурност на България в сферата на небанковия финансов сектор.", "date": "2018.08.22", "title": "Ралица Агайн : Още на 10 май информирах Караиванова за фалита на „Олимпик“"}
{"url": "http://www.classa.bg/%D1%81%D0%B2%D1%8F%D1%82/item/385950-%D1%80%D1%83%D1%81%D0%BA%D0%B0%D1%82%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B1%D0%B0%D0%BD%D0%BA%D0%B0-%D0%BA%D1%83%D0%BF%D1%83%D0%B2%D0%B0-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%B7%D0%BB%D0%B0%D1%82%D0%BE,-%D0%B1%D0%BE%D1%80%D0%B5%D0%B9%D0%BA%D0%B8-%D1%81%D0%B5-%D1%81%D1%8A%D1%81-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89", "text": "Русия е увеличила златните си резерви през юли с обем, по-голям отколкото всеки друг месец през тази година, продължавайки да купува от ценния метал, за да се пребори със санкциите от САЩ, коментира  Bloomberg. Руската централна банка е добавила 26,1 тона злато към резервите си миналия месец, увеличавайки ги до 2170 тона, сочат данни на Международния валутен фонд, събрани от  Bloomberg.  Резервите се оценяват на 77,4 млрд. долара към края на месеца, показва сайтът на централната банка. Последният път, когато Русия е купила повече злато в рамките на един месец, е бил ноември миналата година. През април и май Русия е свила притежанието си на американски долари и облигации с около 80% и е купила повече злато. Това води до спекулации, че страната се отказва от американски активи, за да се защити от нарастващия риск от по-строги санкции. Златото е „100-процентова гаранция срещу правни и политически рискове“, каза тогава първият заместник-гуверньор на централната банка Дмитрий Тулин.  „Това е много умен ход от страна на Путин“, коментира Джим Рикардс, автор и редактор на  Strategic Intelligence. “ Русия е във финансова война. Те се отказват от американските долари и взимат злато. Това ги изолира от замразяване на долари и санкции“. Натискът върху Русия нараства, след като САЩ засили санкциите си, а външният министър на Великобритания Джереми Хънт призова Европейския съюз да последва действията в отговор на отравянето на бивш руски агент на британска земя. „Американците превръщат долара в оръжие и е абсолютно правилно Русия да иска да диверсифицира притежанието си на чуждестранна валута“, коментира Джон Мейер, партньор в  SP Angel  в Лондон. „Златото е най-добрата ликвидна инвестиция, ако не искаш експозиция към долара“.", "date": "2018.08.22", "title": "Руската централна банка купува все повече злато, борейки се със санкциите на САЩ"}
{"url": "http://www.classa.bg/%D1%81%D0%B2%D1%8F%D1%82/item/385951-%D0%BD%D0%B0-%D1%80%D1%83%D1%81%D0%B8%D1%8F-%D1%81-%D0%BB%D1%8E%D0%B1%D0%BE%D0%B2-%D0%BE%D1%82-%D0%BA%D1%80%D0%B0%D0%B9%D0%BD%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8-%D0%BD%D0%B0-%D1%81%D0%B0%D1%89", "text": "Южната лига - водещата нео-сепаратистка група в САЩ - е организация на \"бялото мъжко превъзходство\". Лигата описва дълбокия американски юг като Меката на истинските мъже (бели, разбира се). Членовете й често говорят как наближава нова расова война, която неминуемо ще спечелят срещу чернокожите. Мразят евреите и вярват, че Холокостът е измислица. Вярват, че Югът е домът на истинското християнство в един безбожен свят. Обявяват егалитаризма като наистина, ама наистина еретична философия. Открито приветстват Ку-Кукс Клан и други екстремистки организации. Но най-важното е, че много обичат Русия. Това стана кристално ясно преди няколко седмици, когато на официалния им уебсайт се появи специална секция, преведена на руски език. Там е публикувано есе от президента на Лигата Майкъл Хил, озаглавено \"За нашите руски приятели\". Хил е бивш академик и бивш умерен националист, който в момента призовава към въоръжаване в подготовка за нова гражданска война. Есето е почти обяснение в любов към Русия. Според описанието американците от южните щати и руснаците са почти кръвни братя, културни и религиозни съюзници, защото идват от \"генетичния басейн\" на Северна Европа. И като наследници на белите северноевропейци, те споделят сходни ценности и начин на живот. А като християни, споделят същата вяра в Исус като Спасител. Вярата окончателно ги сплотява като братя и сестри. Имаше време, в което подобно изказване от крайнодесни щеше да звучи като богохулство. В крайна сметка такива групи хора през по-голямата част от XX-ти век са виждали в Съветския съюз врагът на всички врагове. Те са мразели потъпкването на човешките права и отричането на религията за сметка на идеологията. Дори и в момента Южната лига осъжда безбожието и \"юдео-марксизма\". Но като всяка крайнодясна група, която нараства с всеки изминал ден, и подобно на аналозите й в Европа, Лигата започва да харесва Русия все повече и повече. А причината си има име - Владимир Путин. Русия под управлението на Путин и особено след третия му мандат, който той спечели през 2012-а, представлява това, което крайнодесните американци желаят. Тя е дълбоко националистическа, авторитарна и става все по-голям защитник на \"традиционните ценности\". Ценности, които включват завръщане към основите на ортодоксалната църква, омраза към LGBTQ хората и трудно прикривана дискриминация към жените. Тук се включват и антиглобалистките настроения и стремежът към етнически хомогенни нации. Както през 2016-а отбеляза New York Times, Путин мобилизира вярата, за да увеличи влиянието си върху народа си. Върл враг на хомосексуалността и против всеки опит за поставяне на индивида над общото благо, руската ортодоксална църква спомогна Русия да се превърне в естествен съюзник на всеки, който иска повече сигурност с цената на повече нелибералност и който желае да елиминира заплахите за традициите си. Сред тези заплахи попадат глобализацията, мултикултуризма, правата на жените и правата на LGBTQ общностите. По време на третия си мандат Путин сам започна да се представя като \"консервативен\". Той обвини северноатлантическите страни, че загърбват корените си, включително и християнските си ценности. Според неговите думи Западът е захвърлил моралните си принципи и е забравил устои като националност, култура, религия и дори сексуалност. Путин допълва, че не е случайност как все повече европейски лидери започват да говорят за провал на мултикултуризма. Мачизмът на руския държавен глава, защитата му на правата на мнозинството над тези на малцинствата, бруталните му репресии над дисиденти и дори инвазиите му се нравят на европейските и американските крайнодесни групи. В крайна сметка в умовете на много от американските и европейските екстремисти Русия е \"бяла\". Те пренебрегват факта, че в Русия има повече от 200 етнически малцинства, което я прави забележително мултикултурна нация. Всъщност корените на любовта на радикалното дясно към Русия са на повече от половин век. През 1948-а философ на име Франсис Паркър Йоки пише книга, в която вижда Съветския съюз като по-малка заплаха за Европа, отколкото САЩ. Към края на 50-те Йоки предполага, че СССР може да \"спаси Европа\" от \"американската доминация\". След това Александър Дугин започва да проповядва идеята за \"Евразия\" - фашистка империя, която ще откаже от либералните ценности да я доминират. Но политиците на съвременна Русия са различни от тези на СССР, което не пречи на групи като Южната лига да ги приемат за естествени съюзници. Американските радикалисти са против комунизма, докато Кремъл възхвалява съветското си минало, култа към КГБ и Сталин. И това не е всичко. Свободното носене на оръжие в Русия е немислимо. Всякакви призиви за сепаратизъм могат да бъдат сурово наказани. Полицията арестува дори и мирно протестиращи хора. Асоциация като Южната лига просто не може да просъществува в Русия дори и за ден. Всички нейни членове щяха да са арестувани моментално и щяха да лежат в затвора. Но за Южната лига това е една населена с бели хора богоязлива страна, която точно както тях е против цветнокожите, мюсюлманите, LGBTQ обществата, мигрантите и който още решат, че им е идеологически враг.", "date": "2018.08.22", "title": "На Русия с любов от крайните националисти на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385952-2,4-%D0%BC%D0%BB%D0%BD-%D0%BB%D0%B2-%D0%B7%D0%B0-%D0%B8%D0%B7%D1%87%D0%B8%D1%81%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D0%B7%D1%83%D1%82%D0%B0-%D0%BA%D1%80%D0%B0%D0%B9-%D1%81%D0%BE%D0%B7%D0%BE%D0%BF%D0%BE%D0%BB", "text": "Замърсяването на морето край Созопол с мазут ще бъде спряно с операция по източването на горивото от потънал преди близо 100 години кораб. 2,4 милиона лева ще бъдат отделени за организацията по обезопасяването на кораба, каза министърът на транспорта Ивайло Московски. Средствата ще бъдат осигурени от Фонда за бедствия и аварии. \"Предполагам, че още днес ще бъде направена цялата организация на плавателните съдове с необходимото техническо оборудване. Ще бъдат взети и всички мерки, които да обезпечат съхранението на мазута. Разчетът предвижда повече от 50 дни работа по източването. Ако мазутът се окаже по-малко от обема на резервоарите, може да се приключи и по-бързо\", каза Ивайло Московски. Директорът на агенция \"Морска администрация\" Живко Петров казва пред \"Фокус\", че вече се подготвя водолазен кораб и барокамера за операцията. Източникът на разлива е американският товарен кораб \"Мопанг\", потънал през 1921 г. край Южното Черноморие. Предполага се, че корозията на парахода е довела до пробиви в резервоарите му, от които изтича гориво.", "date": "2018.08.22", "title": "2,4 млн. лв. за изчистването на мазута край Созопол"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385944-%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BE%D0%B3%D1%80%D0%BE%D0%BC%D0%BD%D0%B0%D1%82%D0%B0-%D1%88%D0%B0%D1%88%D0%BC%D0%B0,-%D0%BA%D0%BE%D1%8F%D1%82%D0%BE-%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D1%85%D0%B8%D0%BB%D1%8F%D0%B4%D0%B8-%D0%B1%D0%BE%D0%BB%D0%BD%D0%B8-%D0%B8-%D0%BD%D0%B0%D0%B8%D0%B2%D0%BD%D0%B8-%D0%B1%D1%8A%D0%BB%D0%B3%D0%B0%D1%80%D0%B8", "text": "За 25 години у нас кадрите намаляха наполовина, казва председателят на Българската асоциация на професионалистите по здравни грижи Милка Василева.          - Г-жо Василева, сайтът www.медицински-сестри.com, който набираше и жени без медицинско образование за обгрижване на болни по домовете, вече е спрян от органите на МВР след публикации по темата. Все още обаче Българската асоциация на професионалистите по здравни грижи (БАПЗГ) не е излязла с позиция. Защо?     - Действително Управителният съвет все още няма решение. Когато разбрахме за сайта, ние сигнализирахме до Министерството на здравеопазването и изчакахме за становище от там. Управителният ни съвет не е имал специално събиране, направихме on-line заседание по интернет. Решението е всички да бъдем активни и когато получим подобна информация, веднага да алармираме обществото. За съжаление, не можем да следим изявите на най-различни хора, които на наш гръб правят пари. Проблемът е в резултат на това, че има дефицит, който се запълва от немедицински лица. Същевременно държавата и общините нямат изградени звена за оказване на здравни грижи по домовете. Пациентите няма как да знаят, че ги обслужват хора без медицинско образование, на тях не им показват никакъв документ, който да удостоверява, че лицето е оторизирано да извършва такава дейност. Попадали са ни сигнали и за други сайтове.    - За какви измами става дума?   - Имахме сигнал от медицински сестри, които в собствен сайт са публикували имената и телефоните си и търсят допълнителна работа. От там лица взимат имената и телефоните им и ги предоставят на хора без медицинско образование, като ги предлагат в друг сайт. Там обаче зад данните на медицинските сестри стоят други жени. Когато пациент звънне на телефона на истинската медицинска сестра, за да я наеме, но тя не се обади веднага, защото например е заета, обаждането се пренасочва към друга жена без медицинско образование, която приема заявката, представяйки се за истинската сестра и действа от нейно име.  - Искате да кажете, че някой краде самата телефонна връзка?     - Прави се прехвърляне. Това е абсолютно незаконно. Имали сме такива случаи. Самите колеги бяха установили този проблем и сигнализирали органите, в резултат на което тези сайтове бяха блокирани. Такива неща се случват в последните две-три години.    - Колко такива сайта са били блокирани през този период?    - Четири-пет. Случаите бяха във Варна, Бургас и София. Сигнализирахме органите и сайтовете бяха спрени своевременно. Проблемът е, че има недостиг на медицински сестри в лечебните заведения, болни на легло също имат нужда от сестрински грижи по домовете, но такава услуга не се предоставя нито от държавата, нито от общините. МВР спря огромната шашма, застрашаваща живота на хиляди болни и наивни българи - Знаете ли какво се е случило с измамниците? - Не знам дали са били съдени и има ли присъди срещу тях. Ние като съсловна организация не сме водили дела, не сме и правили шумни кампании по този повод.    - Защо, става въпрос за проблем, някой краде труда ви?     - Самите колеги, чиито имена са ползвани, бяха сигнализирани веднага, а собствениците на сайтове бързат за изчезнат, за да не попаднат под ударите на закона. Факт е, че тези случаи зачестиха в последните години. Причината е, че хората са все по-болни, населението застарява, има нужда от здравни грижи вкъщи и човешко отношение от медицинско лице. Твърде много са самотно живеещите стари хора, та макар и с деца в чужбина, които ги подпомагат финансово. Те обаче се нуждаят точно от човек до себе си, който може да им помогне с грижа по отношение на здравния им проблем. Затова има и голямо търсене на болногледачи, но тези хора са без медицински познания, каквито също следва да притежават.    - Има ли въобще обучени болногледачи в България?     - Да, има такава специалност в сферата на професионалното обучение. В нашата асоциация също се предлага такова обучение. За съжаление обаче, щом получат съответните медицински и здравни знания и удостоверение на здравен асистент, както се наричат болногледачите, заминават за чужбина. Както е известно, медицинските сестри също са огромен дефицит.    - Колко медицински сестри не достигат?     - В Европа съотношението медицински сестри към население е 6,5- 7 :1000, докато в България е 3,8 : 1000. Към момента съотношението на лекар към медицинска сестра е 1:0,9. Огромна шашма застрашава живота на хиляди болни и наивни българи - Има ли норматив с колко медицински сестри трябва да работи един лекар? - Такъв норматив няма, но практиката показва, че медицинските сестри към един лекар трябва да бъдат поне две, но това за нашите условия е немислимо.    - Преди няколко години съсловната ви организация искаше да бъде върнат статута на патронажната сестра. Отказахте ли се от това желание?     - Практиката на патронажните сестри беше много добра, но се вижда, че с модела на сегашната здравна система е невъзможно тази структура да бъде възстановена. Повикът на Световната здравна организация, Международния съвет на сестрите, Европейската федерация на сестрите и Европейската комисия е да се обърне изключително внимание на първичните здравни грижи.    - Как в български условия ще бъде обърнато такова внимание, след като патронажни сестри няма, няма и медсестри, като цяло?    - Тук основно място има общопрактикуващият лекар и екипите от медицински сестри, които да се грижат за болния в неговия дом, както и за децата и бременните. Това е залегнало и в Националната здравна стратегия. За съжаление обаче все още почти няма такива служби за интегрирани здравно-социални услуги, които са регламентирани в закона за лечебните заведения. Основният проблем е финансирането, защото не е ясно кой ще дава парите за тях. Където ги има, работят по европейски програми. Някои от по-богатите общини също се опитват да организират такава дейност, но като цяло тази практика е по-скоро изключение. - Колко са медицинските сестри в България към момента? - През 1993 г. имахме 55 000 медицински сестри. Към момента те са около 25 000. - Има ли все още кандидатки в колежите, или предстоят нулеви години? - Кандидатски все още има. Затова и няма да се наложат нулеви години. Тази година имаше дори до 4 кандидатки за едно студентско място. Със 100 бройки е увеличен и приемът за медицински сестри и акушерки. Добре е, че има кандидатки, но не се радваме.    - Защо?     - Защото тяхната амбиция е да завършат в България, тъй като образованието тук е много добро, и да заминат на работа в чужбина. Затова като съсловна организация искаме да бъдат дадени адекватни заплати на тези специалисти и да им бъдат създадени нормални условия за работа, защото не е приемливо една медицинска сестра с дългогодишен опит и огромни отговорности да получава 700 лева заплата. При това има сестри и с много по-ниски възнаграждения.", "date": "2018.08.22", "title": "Нови разкрития за огромната шашма, която застрашава живота на хиляди болни и наивни българи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385945-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8-%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%BE%D1%82-%D0%BA%D0%BE%D0%BB%D0%BA%D0%BE-%D1%81%D0%B5%D0%BA%D1%81-%D1%81%D0%B5-%D0%BD%D1%83%D0%B6%D0%B4%D0%B0%D1%8F%D1%82-%D0%B6%D0%B5%D0%BD%D0%B8%D1%82%D0%B5", "text": "Настроението на една жена може да се прецака от много неща - излишни килограми, целулит, бръчки... Но това, което по никакъв начин не може да се отрази негативно на душевното й състояние, е сексът! Наскоро Асоциацията на американските психолози проведе анонимно допитване сред жени на възраст между 28-55 години от най-различни социални групи. Въпросът, на който дамите е трябвало да дадат отговор, бил следният: \"От колко секс се нуждаете, за да се чувствате сексуално пълноценна?\".  Резултатите били потресаващи, а най-често разпространеният отговор звучал така: \"Колкото повече, толкова по-добре!\".  Научавайки за експеримента на американските си колеги, и други психолози са решили да направят подобно изследване в своите страни. Секс допитвания са били направени в Англия, Франция, Германия, Италия. Можете ли да се досетите какъв е бил най-разпространеният отговор, който са получили специалистите? Точно така - \"Колкото повече, толкова по-добре!\".  Ах, тези жени! Кой би предположил, че нежният пол мисли за секс не по-малко от мъжете! А може би тези данни са резултат от сексуалната революция? От колко секс се нуждаем, за да сме здрави? Половите контакти, от които се нуждаем, за да сме здрави, зависят от възрастта на човека. След многогодишни наблюдения на пациентите, е станало ясно, че:  • От 20-25 години - 4 пъти седмично  • От 25-30 години - 3 пъти седмично  • От 30-40 години - 2 пъти седмично  • От 40-50 години - по-малко от веднъж седмично  • От 50-60 години - веднъж на 2 седмици • Над 60 години — най-малко веднъж месечно Своята гледна точка към статистиката дава и ценител на източната философия. Той казва така: \"За здравето на всяка жена е достатъчно такова количество секс, което й позволява да се чувства достатъчно здрава\".   А от колко секс се нуждае една дама, за да е щастлива? Това е съвсем друг въпрос. Тук всичко е индивидуално.  Максимата \"количество - в качество\" Сега мнозина от вас сигурно четат и си мислят: \"Нима всичко е в количеството?\". Разбира се, че не! Но не забравяйте философския закон, че количеството неизменно води до качество. Ако не получавате удовлетворение от половите си контакти, не се отказвайте от тях! Всяка жена може да подобри секса. Няма да лъжем, че това е изключително елементарно, но ако приложите търпение и изобретателност, ще бъдете в състояние най-сетне да получите удовлетворение. Но ако няма количество... За какво изобщо да говорим?!? Естествена секс терапия В днешно време всички са толкова образовани на тема секс, че едва ли се налага да говорим за опасностите, които той крие (нежелана бременност, инфекции, травми). Заслужава си обаче да споменем част от преимуществата, които може да ни донесе (освен върховната наслада, разбира се). Специалистите твърдят, че редовният полов живот намалява риска от сърдечно-съдови заболявания. Вероятността от   инфаркти и инсулти се намалява двойно. При редовен полов живот процесът на кръвообращение протича много по-ефективно, което допринася за пълноценен поток на кръв към всички органи, т.е. за пълноценното им функциониране.  Освен това, редовният секс осигурява добра двигателна активност, един вид гимнастика за мускулите на цялото тяло, което им позволява да съхранят жизнения си тонус. При редовен секс поцесът на изгаряне на калории се нормализира; редовно се отделя ендорфин, известен повече като хормона на щастието; повишава се имунитетът, което означава, че сексът е много добра профилактика срещу всякакви болести, вируси и епидемии. Високата хормонална активност се отразява много добре на състоянието на кожата, косата, зъбите и ноктите. Правейки секс, вие не спирате да се подмладявате! И никога няма да страдате от депресия и други психични и нервни заболявания.  Не се страхувайте да бъдете прекалено сексуална! Не се притеснявайте от това, че искате често да правите любов, а от това, че нямате желание за полови контакти. Ето това си е наистина катастрофа! Но и в този случай не следва да драматизирате! Всичко е поправимо. Започнете да следвате максимата \"количество - в качество\".      Каквито и проблеми да имате, рецептата е една: Секс трябва да се прави!", "date": "2018.08.22", "title": "Специалисти установиха от колко секс се нуждаят жените"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385946-4-%D0%BDe%D1%89a,-%C4%B8o%D0%B8%D1%82o-%D1%82p%D1%8F%D0%B1%D0%B2a-%D0%B4a-%D0%BDa%D0%BFpa%D0%B2%D0%B8%D1%82e,-%D0%B7a-%D0%B4a-%D0%B1%D1%8A%D0%B4e%D1%82e-%D0%B3o%D1%82o%D0%B2%D0%B8-%D0%B7a-%D0%BD%D0%BE%D0%B2%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0-%D0%BA%D1%80%D0%B8%D0%B7%D0%B0", "text": "Peдицa eĸcпepти oчaĸвaт, чe иĸoнoмиĸитe cĸopo щe дocтигнaт, a няĸoи вeчe ca дocтигнaли cвoя пиĸ нa pacтeж и cлeдвa пepиoд нa зaбaвянe зa тяx. Hиĸoй нe би мoгъл дa ĸaжe ĸoгa би ce пoявилa cлeдвaщaтa peцecия. Paзбиpa ce, тя e чacт oт ecтecтвeния иĸoнoмичecĸи циĸъл, нo пocлeднaтa ocтaви тeжĸa cлeдa въpxy глoбaлнaтa иĸoнoмиĸa. B cвoя paзpaбoтĸa oт СNN Моnеу oбaчe дaвaт 4 cъвeтa зa тoвa ĸaĸ вceĸи eдин би мoгъл дa ce пoдгoтви зa cлeдвaщaтa тaĸaвa, нeзaвиcимo ĸoгa щe yдapи тя, пише Мъни бг. 1. Haпpaвeтe cи coбcтвeн фoнд зa cпeшни cлyчaи Xapaĸтepнoтo пpи peцecиятa e, чe тя нaмaлявa дoxoднocттa oт инвecтициитe, вoди дo нecтaбилнocт нa пaзapa нa тpyдa, a пoвишeниятa в пoзиции и нa зaплaти cтaвaт pядĸocт. Eĸcпepти cъвeтвaт, чe зa дa ce избeгнe тoзи нeгaтивeн eфeĸт e нyжнo чoвeĸ дa изгpaди coбcтвeн фoнд, в ĸoйтo дa cъбepe cyмa, нeoбxoдимa дa пoĸpиe нaй-вaжнитe мy paзxoди зa шecт мeceцa. Toй би бил дoбpa гapaнция, aĸo чoвeĸ изгyби paбoтaтa cи и дoxoдитe мy ce cвият. 2. Дивepcифициpaйтe инвecтициитe cи Дивepcифициpaнoтo пopтфoлиo e нaй-дoбpият избop зa инвecтитopитe дopи в гoдинитe нa иĸoнoмичecĸи пpocпepитeт. Πo вpeмe нa ĸpизa oбaчe тo e oт ocoбeнa вaжнocт. Дивepcифициpaнeтo нa влoжeниятa oгpaничaвa pиcĸoвeтe oт гoлeми зaгyби и cлeд тoвa пoмaгa зa пo-бъpзoтo възcтaнoвявaнe. Toвa oзнaчaвa чoвeĸ дa paзпpeдeли пapитe cи ĸaĸтo в aĸции и oблигaции, тaĸa и дa ги нacoчи ĸъм дpyги aлтepнaтивни aĸтиви. Baжнoтo e пpи yчacтиe нa фoндoвaтa бopca дa ce ĸyпyвaт цeнни ĸнижa нa ĸoмпaнии oт paзлични ceĸтopи. 3. Зaпoчнeтe втopa paбoтa Иĸoнoмичecĸият cpив ĸaтo цялo мoжe дa e пpичинa зa пpeĸpaтявaнeтo нa дeйнocт, ĸaĸтo нa мaлĸи, тaĸa и нa гoлeми ĸoмпaнии. Toвa oзнaчaвa, чe cъщecтвyвa cepиoзeн pиcĸ чoвeĸ дa зaгyби paбoтaтa cи. Зapaди тoвa e дoбpe дa ce пoдcигypи пpeдвapитeлнo, ĸaтo зaпoчнe втopa paбoтa нa нeпълeн paбoтeн дeн. Πo тoзи нaчин дopи дa изгyби ocнoвния cи изтoчниĸ нa дoxoди щe имa втopи тaĸъв. 4. Oгpaничeтe paзxoдитe cи Koгaтo дoxoдитe нaмaлeят плaщaнeтo нa cмeтĸитe и пoĸpивaнeтo нa вcичĸи зaдължeния cтaвa тpyднo. Peшeниeтo тyĸ e тeзи paзxoди дa бъдaт нaмaлeни ocъзнaтo и възмoжнo нaй-paнo. Toвa oзнaчaвa, чe aĸo чoвeĸ плaщa гoлям нaeм мoжe дa пoмиcли дa ce пpeмecти в пo-мaлĸo жилищe, ĸъдeтo нaeмът e пo-ниcъĸ.", "date": "2018.08.22", "title": "4 нeщa, ĸoитo тpябвa дa нaпpaвитe, зa дa бъдeтe гoтoви зa новата икономическа криза"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385947-%D0%B8%D0%B4%D0%B0%D1%82-%D0%B2%D0%B0%D0%B6%D0%BD%D0%B8-%D1%87%D0%B0%D1%81%D0%BE%D0%B2%D0%B5-%D0%B7%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%B1%D1%8A%D0%B4%D0%B5%D1%89%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Правителството ще одобри мерките за присъединяване на България към чакалнята на еврозоната (ERM II) и банковия съюз. Tова предвижда дневният ред на днешното заседание на Министерски съвет. На 12 юли България получи пътна карта за реформи и ориентировъчна дата за едновременно влизане в чакалнята на еврозоната и банковия съюз. В официална позиция на Еврогурпата се посочва, че българските власти трябва да приложат задълбочените реформи, залегнали в механизма за сътрудничество, и проверка в областта на съдебната реформа и в борбата срещу корупцията и организираната престъпност заради важността им за стабилността и целостта на финансовата система. На вниманието на кабинета ще бъде представен и проект за определяне на временно изпълняващ функциите на председател на Държавната агенция за метеорологичен и технически надзор. Министърът на образованието и науката Красимир Вълчев ще внесе проект за постановление за одобряване на допълнителни трансфери по бюджетите на общините за 2018 г. за финансово осигуряване на дейности по национална програма \"Осигуряване на съвременна образователна среда\". Министрите ще разгледат и проект за решение за определяне състава на Обществения съвет към център \"Фонд за лечение на деца\", внесен от министъра на здравеопазването Кирил Ананиев.", "date": "2018.08.22", "title": "Идат важни часове за икономическото бъдеще на България"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385948-%D0%B8%D0%B7%D0%B1%D0%B8%D1%80%D0%B0%D0%BC-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D0%B0-%D0%BF%D1%80%D0%B5%D0%B4-%D0%BA%D1%80%D0%B0%D0%B4%D0%BB%D0%B8%D0%B2%D0%B0%D1%82%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F", "text": "Често по нашите медии и най-вече някои телевизии слушам да хулят и отричат социализма. И в Народното събрание депутати от ГЕРБ изричат хиляди лъжи и сипят злъч по социализма. Но те сигурно са родени след Десети ноември или са възпитани от хора, които не са успели през времето на соца. Аз съм живял в три епохи – в царско време, при социализма и при крадливата демокрация. Ще дам пример с моето родно село Орешец, Харманлийско. Първо – през царско време много от къщите бяха покрити със сламени покриви. Електричество нямаше, светехме си с газени лампи. Като бях дете, помня, че в центъра на селото имаше поставен фенер и ние децата си играехме около него. През нощта улиците бяха кални, вода пиехме от кладенците по дворовете си, ако някой се разболееше, го откарваха на лекар с волска кола в Харманли. Селяните едва се изхранваха и семействата им гладуваха. Второ – дойде 9 септември и първата задача на отечественофронтовското правителство беше да прекара електричество. Селото бе водоснабдено с питейна и поливна вода, построиха две чешми. Създаде се образцово трудовокооперативно стопанство. Селяните отначало се бояха да се влязат в него, вярно, имаше малко насилие, но после взеха да се записват. Не беше лесно, защото получаваха по 1-2 стотинки трудоден. После обаче се замогнаха и взеха да се записват масово в стопанството. Пристигна и механизация, създаде се строителна бригада. За 120 дни вдигнаха двуетажна тухлена къща. Направиха стопанска постройка и работилници за ремонт на техниката. Построи се ново училище, детска градина, чуваше се детска глъч по дворовете. Тогава младите хора имаха работа, раждаха деца. С 12 лв. за 14 дни селяните почиваха в станциите из цяла България и в други страни от социалистическия лагер. Трето – дойде крадливата демокрация. Тогава правителството на Филип Димитров назначи ликвидационните съвети – това бяха хора, които никога не са работили никъде. Тези некадърници ликвидираха и събориха всичко, което беше построено с труда на обществото. И сега хората мизерстват.  ", "date": "2018.08.22", "title": "Избирам социализма пред крадливата демокрация"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385949-%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%B7%D0%B0%D1%82%D1%8F%D0%B3%D0%B0-%D0%BD%D0%B0%D0%B4%D0%B7%D0%BE%D1%80%D0%B0-%D0%B2%D1%8A%D1%80%D1%85%D1%83-%D0%B1%D0%B0%D0%BD%D0%BA%D0%BE%D0%B2%D0%B8%D1%8F-%D0%B8-%D0%BD%D0%B5%D0%B1%D0%B0%D0%BD%D0%BA%D0%BE%D0%B2%D0%B8%D1%8F-%D1%81%D0%B5%D0%BA%D1%82%D0%BE%D1%80", "text": "Кабинетът одобри днес план за действие за присъединяване на България към валутния механизъм ERM II и към Банковия съюз до юли 2019 година. Това съобщиха от правителствената информационна служба. Страната ни ще направи двете стъпки едновременно. За да отговори на  изискванията на Брюксел  и ЕЦБ, България ще трябва да направи доста промени в националното законодателство, а Европейската комисия (ЕК) ще наблюдава „под лупа“ как се справяме със съдебната реформа, с борбата с корупцията, качеството на работата на институциите и финансовия сектор.  В Плана за действие са включени мерки, които, предвид поетите с  ангажименти, следва да се изпълнят до края на месец юни 2019 година. България ще трябва да засили рамката на надзора в банковия сектор чрез тясно сътрудничество с ЕЦБ и предприемане на необходимата подготовка в съответствие със съществуващите процедури чрез извършване на редица промени в националното законодателство, като се предвижда към края на 2018 г. те да бъдат одобрени от Народното събрание, става ясно от съобщението на правителствената информационна служба. До края на тази година България ще трябва да въведе така наречените макропруденциални инструменти в Закона за кредитните институции, чиято цел е да предотвратяват прекомерното натрупване на рискове в резултат на външни фактори или на слабости на пазара, да изглаждат финансовия цикъл, да засилват устойчивостта на финансовия сектор. От ЕК и ЕЦБ настояват още за засилване на  надзора върху небанковия финансов сектор  (пенсионни фондове и застрахователни дружества), подобряване на рамката за несъстоятелността след извършване на преглед на законодателството и изготвяне на съответните законови изменения, както и засилване на рамката за борба с изпирането на пари. Всичко това ще бъде отразено в българското законодателство до края на тази година, а подготовката за прегледа на качеството на активите (стрес тестове) ще започне още от тази есен. Оценката пък трябва да бъде готова до края на юли. Промени в законодателството, свързани с правомощията на Европейската централна банка в периода на тясно сътрудничество, също трябва да са готови до края на тази година. Това ще бъде отразено с промени в Закона за кредитните институции, Закона за Българската народна банка и Закона за възстановяване и преструктуриране на кредитни институции и инвестиционни посредници.  България ще трябва да модернизира рамката за управление на  държавните предприятия  посредством преглед и оценка на законодателната, регулаторната и функционална рамка и отправяне на препоръки, свързани с преодоляването на несъответствията между българското законодателство и най-добрите международни практики, а впоследствие и изготвяне на законодателни текстове в съответствие с насоките на ОИСР. По-конкретно до края на септември тази година трябва да приключи събирането на информация за състоянието на сектора на базата на въпросници. През октомври пък ще има проучвателна мисия на ОИСР в България с цел разработване на предварителен доклад за рамката на държавните предприятия. Народното събрание ще трябва да ратифицира Споразумението относно прехвърлянето и взаимното използване на вноски в Единния фонд за преструктуриране. „Изпълнението на изброените мерки ще осигури спазването на предварително поетите ангажименти в области на политиката, които са от голямо значение за плавния преход към ERM II и към Банковия съюз до юли 2019 г., и като краен резултат да се въведе еврото след изпълнение на всички критерии за конвергенция в съответствие с член 140 от Договора за функционирането на Европейския съюз“, се казва още в съобщението от Министерски съвет. От Плана, който е качен на сайта на Министерство на финансите, става ясно, че до края на октомври Комисията за финансов надзор (КФН) ще трябва да разработи подзаконова нормативна уредба по отношение на пенсионните фондове - създаване на задължение за документиране на процеса по определяне размера на  рисковата премия на дългови ценни книжа , оценявани по метода на дисконтираните парични потоци; въвеждане на изисквания за професионален опит на независимия оценител на притежаваните от пенсионните фондове недвижими имоти, както и изисквания към методите, използвани за тяхната оценка. Промени ще има и по отношение на застрахователите - във връзка с отчетността на застрахователите по МСС за начина и реда за оценка на активите и пасивите на застрахователите и презастрахователите, като ще бъдат доразвити изискванията относно оценката на някои трудноопределими стойности на активи и въвеждане на изисквания за професионален опит на независимия оценител на притежаваните от застрахователите и презастрахователите недвижими имоти, както и към методите, използвани за тяхната оценка. До края на годината ще трябва да се подобри надзорната дейност на Комисията за финансов надзор чрез въвеждане на изискванията за  риск-базиран надзор. Относно обсъжданата рамка по несъстоятелността до май 2019 г. трябва да бъде разработена пътна карта за изпълнение на препоръките относно рамката по несъстоятелност и за внедряване на модела за събиране и публикуване на данни. До юни пък трябва да приключат обучения на обучители, на синдици и доверени лица.", "date": "2018.08.22", "title": "Кабинетът затяга надзора върху банковия и небанковия сектор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385940-%D0%B2%D0%B5%D1%80%D0%BA%D0%B0-%D0%BF%D0%B5%D1%82%D0%BA%D0%BE%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%BE%D1%84%D0%B8%D1%81-%D0%BF%D0%B0%D0%B7%D0%B0%D1%80-%D0%B5-%D1%80%D0%B0%D0%B7%D0%B3%D0%BB%D0%B5%D0%B6%D0%B4%D0%B0%D0%BD-%D0%BE%D1%82-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8", "text": "Миналата година търговските площи бяха в центъра на интереса на инвеститорите в бизнес имоти у нас и имаше прогнози, че тази година фокусът ще бъде изместен към офис сегмента. Оправдаха ли се те през първото полугодие и кои бяха най-големите сделки? Да, оправдаха се очакванията. Към офис сегмента има траен интерес от много години. Той определено се материализира през първото полугодие на 2018 г., когато 65% от обема се дължи на сделки с офис площи, следвани от търговски площи с 23% и инвестиции в парцели за строеж с 6%. Общата стойност на инвестиционните сделки е 351 млн. евро за първите шест месеца. Само пет от тях формират малко над 80% от целия обем – Mall of Sofia, Sofia Tower, Megapark, Polygraphia Office Center, Millenium Center. Какво е съотношението между българските и международните инвеститори в офис площи в България и очаквате ли навлизането на нови играчи на пазара? През първата половина на 2018 г. преобладават международните инвеститори при закупуването на офис площи, като водещи за притока на капитал в България са южноафрикански и полски инвеститори. По отношение на собствениците на сгради относителният дял на местните компании е по-голям. Последните сделки са със смесено участие с преобладаващ международен елемент. Можем да кажем, че българският офис пазар определено е разглеждан от международни компании. Виждате ли потенциал за развитието на пазара на офис площи извън София? Интересът към областните градове Пловдив, Варна, Бургас и Русе продължава и през 2018 г. Търсенето в тях се движи предимно от ИТ и аутсорсинг компаниите. Кои бяха основните фактори при избора на офис площи през първото полугодие, наблюдават ли се някакви промени?  Не се наблюдават промени по отношение на търсенето през първото полугодие. Предпочитанията остават към висококачествени офиси – клас А, като водеща за тях е добрата комуникативност на локацията и наличието на разнообразни допълнителни услуги (химическо чистене, аптека, супермаркет и др.) в близост до нея. През последното полугодие отчитаме засилен интерес към наем на офиси в централната градска част. Поради липса на достатъчно предлагане в този район компаниите разширяват търсенето си в посока широк център и зоната около кв. Хладилника. В нея вече е започнало изграждането на нови офис сгради, които предстои да бъдат завършени в краткосрочен план. Отчитате в доклада си, че IT и аутсорсинг компаниите са основен двигател на пазара в утвърдените офис локации. Очаквате ли тази тенденция да се запази до края на 2018 г. и в краткосрочен план?  Да, тенденцията се очаква да се запази в краткосрочен план. Ние от Colliers като член на Българската аутсорсинг асоциация имаме директни наблюдения върху този сектор и сме свидетели на стремежа на компаниите, които са част от него, да осигурят възможно най-добрите условия на работа за техните служители. Това неминуемо е свързано с инвестиции в най-новите и модерни офиси на българския пазар. Очаквате до края на годината да влязат в експлоатация нови 151 хил. кв. м офис площи. Как ще се отрази това на пазара?  Не се очаква да се отрази съществено на обема свободни площи клас А поради активното усвояване на проекти на етап „в строеж“. Каква е прогнозата ви в краткосрочен за развитието на офис пазара у нас?  Очакванията ни в краткосрочен план са пазарът да остане устойчив със стабилни наемни нива.", "date": "2018.08.22", "title": "Верка Петкова: Българският офис пазар е разглеждан от международни компании"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/385941-%D0%B8%D0%BC%D0%B0-%D0%BF%D0%BE%D0%B2%D0%B8%D1%88%D0%B5%D0%BD%D0%BE-%D1%82%D1%8A%D1%80%D1%81%D0%B5%D0%BD%D0%B5-%D0%BD%D0%B0-%D0%B1%D0%B8%D1%82%D0%BA%D0%BE%D0%B9%D0%BD%D0%B8-%D0%B2-%D1%82%D1%83%D1%80%D1%86%D0%B8%D1%8F", "text": "Наблюдава се леко повишено търсене на биткойни в Турция. Това съобщи финансовият журналист Танзийл Актар в коментар за волатилността на криптовалутите и случващото се с валутите на Турция и Венецуела   .  „Видяхме леко повишено търсене на биткойн в Турция заради пониженото ниво на лирата. Все пак не виждаме голямо увеличение на търсенето. Тяхната валута се намира в голямо затруднение“, затова хората се насочиха към криптовалутите, посочи тя. По отношение на Венецуела Актар посочи, че действията на президента Николас Мадуро за обвързване на боливара с венецуелската криптовалута петро, е „икономическа революция“.  \"Николас Мадуро реши да направи икономическа революция, като обвърже националната валута с криптовалутата петро“, посочи тя. По думите й е невъзможно да се прогнозира движението на новата валута суверенен боливар, тъй като стойността на петрото се колебае, а пазарът е нерегулиран. „Ако си спомняте колко голяма беше волатилността на биткойна, тази валута има също такава волатилност“, посочи тя. Актар също така изрази мнение, че американският президент Доналд Тръмп ще се опита да спре инвестирането в петро.", "date": "2018.08.22", "title": "Има повишено търсене на биткойни в Турция"}
{"url": "http://www.classa.bg/%D1%81%D0%B2%D1%8F%D1%82/item/385942-%D1%82%D1%83%D1%80%D1%86%D0%B8%D1%8F-%D0%BE%D0%B1%D0%BC%D0%B8%D1%81%D0%BB%D1%8F-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B5-%D0%BE%D1%82-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B0ll-inclusive", "text": "Турският министър на туризма и културата Мехмед Ерсой също смята, че нещо трябва да се промени и че страната трябва да се стреми към ръст на парите, които един турист оставя, информира БНР. В момента, по данни на хотелиерите, средният приход от една стая е 76 евро дневно. Очаква се през 2018 година Турция да бъде посетена от 36 милиона туристи, които ще донесат приходи от около 30 милиарда долара – 4% от БВП. Най-много са туристите от Русия – за миналата година те са били 4,5 милиона, следвани от германците – 3,5 милиона, а българите, които са посетили Турция, са 1,85 милиона.", "date": "2018.08.22", "title": "Турция обмисля да се откаже от системата Аll inclusive"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385943-%D1%81-%D0%BA%D0%B0%D0%BA%D0%B2%D0%BE-%D1%81%D0%B5-%D1%85%D1%80%D0%B0%D0%BD%D0%B8-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB", "text": "При всяка своя поява Меган успява да впечатли със своя стил на обличане и естествения си вид. Как обаче 36-годишната Маркъл успява да поддържа перфектната си фигура и забележителен вид? Както добре знаем храната е една от най-важните съставки за това, пише \"Дарик\". Изданието \"Health\" пише, че преди да стане кралска особа, Меган често е споделяла здравословни рецепти в своя личен уебсайт, който вече не съществува. Те успяват да селектират любимите храни на херцогинята, базирайки се на нейни интервюта. Начинът й на хранене се променял в зависимост от работните й ангажименти. Когато се снимала, Меган се хранила по-здравословно, за да бъде в добра форма пред камерата. Тя започва деня си с чаша гореща вода с лимон. Следва закуска с овесени ядки с банани/плодове и агаве. За обяд предпочита салата с някакъв протеин. Маркъл обича и зелените смутита. Сред други предпочитани храни за Меган са бадемите, бадемовото масло, рибни такос, стек, печено пиле. Херцогинята споделя, че обича да си похапва и тестени неща. Всъщност се оказва, че съпругата на   заяви преди време в интервю за delish.com, че обича да си угажда с пържени картофки, червено вино и паста. \"Пържените картофки и виното са моите пороци\", сподели звездата от \"Костюмари\" пред сайта.", "date": "2018.08.22", "title": "С какво се храни Меган Маркъл?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385939-pr-%D0%B8-%D0%B8%D0%BB%D0%B8-%D0%BF%D1%8A%D0%B4%D0%B0%D1%80%D0%B8", "text": "Да си репортер, фотограф или оператор, който отразява събитие с участието на премиера Бойко Борисов, рядко е приятна задача. Със сигурност е натоварващо и за пресцентъра на Министерски съвет. Но все пак, редът и организацията на медийните изяви на премиера са тяхна отговорност. В повечето случаи, за такива не може да се говори. Без значение дали става дума за откриване на път, посещение в храм или разходка из археологически обект, около министър-председателя почти постоянно има група от поне 20 души, \"въоръжени\" с микрофон, фотоапарат, смартфон, диктофон и камера. В това число не влизат представителите на местната власт, правителствената пресслужба или няколкото охранители от НСО, които постоянно следят някой да не си позволи твърде голяма близост с премиера. Дойде ли време за брифинг и задаване на въпроси положението отива \"на война\". Голямо количество хора се струпват в твърде малка площ, въпросите се задават хаотично по 10 различни теми, някои се повтарят, отговорите обикновено не се слушат, и всичко това за няколко подходящи за цитиране реплики. Резултатът трудно може да се нарече качествена журналистика. Но може би това и това е целта? Сучаят на Мал тепе край Пловдив, при който служителят на правителствената пресслужба Любомир Методиев ударил ръката на репортерка на \"Телеграф Медиа\" ясно говори за хаоса около подобни събития. И от двете страни. Според разказа на репортерката, тя се усмихнала на изнервения Методиев, който искал репортерите да се отдалечат от могилата. Предложила му да си направят обща снимка, при което той, инстинктивно или не, я ударил по ръката с металния си микрофон. Репортерката се разплакала и си тръгнала. Умилителна българска история, далеч от особен професионализъм и от двете страни. Все пак това е държавата, в която всички си говорим на \"ти\". Любомир Методиев има достатъчно стаж в сферата на \"Връзките с обществеността\" в държавната администрация, за да е наясно с това как една такава ситуация може да ескалира, кое е редно и кое не. Кален е в школата на парламентарния пресцентър на ДПС, а силата на медиите му е известна след като  , когато избухна скандала с покойния вече ген. Стоян Тонев. Сега едно замахване с микрофон му коства поста и раздели гилдията на две - добър професионалист ли е човекът или не? В случая това няма никакво значение. Анушка вече е разляла олиото. Но така се получава, когато връзката между управляващи и журналисти е базирана на хаос и липса на елементарни правила. Години наред на събития не само с Борисов, но и с предишни премиери, президенти и пр. ситуацията при отразяването на събития на терен е такава. Властта може удобно да се брани от неудобните въпроси с помощта на кратки и неудобни брифинги, които приличат по-скоро на постоянен Черен петък, но без търговския елемент. Аналогията със стадото може и да не е случайна. Това, разбира се, не позволява пиарите на управляващите да се държат като пъдари.  Вместо това трябва да се създаде усещането, че наистина четвъртата власт има достъп до изпълнителната такава, а помежду им не стои стена от умишлено слаба организация и погрешно разбиране за това как се налага ред.", "date": "2018.08.22", "title": "PR-и или пъдари?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385935-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%80%D0%B5%D1%88%D0%B0%D0%B2%D0%B0-%D0%B4%D0%B0%D0%BB%D0%B8-%D0%B4%D0%B0-%D1%80%D0%B0%D0%B7%D0%B4%D0%B5%D0%BB%D0%B8-%D0%BD%D0%B8%D0%BC%D1%85-%D0%BE%D1%82-%D0%B1%D0%B0%D0%BD", "text": "Метеоролозите вече заплашиха да прекратят работата си, ако окончателно не преминат под шапката на МОН като самостоятелна научна организация със свой бюджет Очаква се правителството да реши дали да раздели НИМХ от БАН. Вчера, ден преди да изтече даденият от премиера Бойко Борисов срок, в който Националният институт по метеорология и хидрология (НИМХ) и Българската академия на науките (БАН) трябваше да се разберат за финансирането на НИМХ, стана ясно, че двете институции не са постигнали консенсус. БАН предлага НИМХ–БАН да остане в състава на Академията с разширена финансова независимост на Института. За целта от Академията предлагат целият бюджет на НИМХ-БАН, включително заплатите на учените и служителите, да бъде приеман от МС на отделен ред в бюджета на БАН, а при изчисляване на средствата за заплати в Института като база да се взимат основните заплати в БАН по категории. Синоптиците не са приели предложението на ръководството на БАН, тъй като според тях то запазва сегашното статукво. Служителите на НИМХ настояват правителството да вземе незабавно мерки за изваждането на НИМХ от БАН и преминаването му към Министерство на образованието и науката.  Агенция \"Фокус\" припомня: Преди 10 дни премиерът Бойко Борисов проведе спешна среща с министъра на образованието и науката Красимир Вълчев, както и с представители на ръководствата на БАН и НИМХ, до която се стигна, след като метеоролозите обявиха, че ще прекратят работата си, ако окончателно не напуснат БАН и не преминат под шапката на МОН като самостоятелна научна организация със свой бюджет. Причина за тяхното недоволство бе неравномерното според тях разпределяне на парите в БАН. Тогава министър-председателят даде срок до 22 август НИМХ и БАН да намерят решение на проблема. Министър Вълчев посочи, че ако това не се случи, решението ще бъде взето от правителството.    ", "date": "2018.08.22", "title": "Правителството решава дали да раздели НИМХ от БАН"}
{"url": "http://www.classa.bg/%D1%81%D0%B2%D1%8F%D1%82/item/385936-%D1%82%D1%80%D1%8A%D0%BC%D0%BF-%D0%BE%D0%B1%D0%BC%D0%B8%D1%81%D0%BB%D1%8F-%D0%B2%D0%B4%D0%B8%D0%B3%D0%B0%D0%BD%D0%B5-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F,-%D0%B0%D0%BA%D0%BE-%D0%BC%D0%BE%D1%81%D0%BA%D0%B2%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B8-%D1%81%D1%8A%D1%81-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D0%B8-%D1%81%D0%B8%D1%80%D0%B8%D1%8F", "text": "В ексклузивно интервю за Ройтерс, президентът на САЩ, Доналд Тръмп каза, че е готов да обмисли вдигане на санкциите срещу Русия, ако Москва предприеме действия за сътрудничество с Вашингтон, по въпроси като Сирия и Украйна.   На 8 август - Държавният департамент на САЩ обяви налагането на нови санкции на Русия за атаката срещу руския двоен екс-агент Скрипал и дъщеря му Юлия, след като Обединеното кралство обвини Русия, без да представи никакви доказателства. В отговор на тази \"неприятелска нова стъпка на Вашингтон\" Русия подготвя пакет от мерки за противодействие, предупреди говорителят на руското външно министерство Мария Захарова на 9 август.   Американският лидер заяви, че не очаква голям напредък от търговските преговори с Китай, които се провеждат тази седмица във Вашингтон. Освен това, Тръмп настоява, че няма \"краен срок\" за прекратяване на търговския спор с Китай.   По отношение на нарастващото напрежение между САЩ и Турция, президентът изключи да направи отстъпки на Анкара за освобождаването на арестувания американски пастор и каза, че не е притеснен, че наложените ответни мита ще имат ефекта на доминото и ще навредят на европейската икономика.   Тръмп наложи мита върху вноса на турска стомана и алуминий в отговор на отказа на президента Реджеп Тайип Ердоган да освободи Андрю Брънсън, родом от Северна Каролина и установен в Турция от повече от 20 години, който беше арестуван през октомври 2016 г., след като бе обвинен в подкрепа на опита за преврат.   Също така президентът на САЩ заяви, че е готов да се срещне с иранския си колега Хасан Рохани. Тръмп каза, че ако Рохани иска да се срещне с него, това \"е добре, но ако не, това няма значение\" за него. Американският лидер също посочи, че САЩ не призовават Иран да проведат преговори.   Освен това президентът Тръмп каза пред Ройтерс, че \"най-вероятно\" е да се срещне за втори път със севернокорейския си колега Ким Чен-ун. Първата двустранна среща между двамата лидери се проведе на 12 юни в Сингапур.", "date": "2018.08.22", "title": "Тръмп обмисля вдигане на санкциите срещу Русия, ако Москва сътрудничи със Съединените щати в Украйна и Сирия"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385937-%D1%80%D0%B0%D0%B7%D0%BF%D0%B0%D0%B4%D1%8A%D1%82-%D0%BD%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%B3%D0%BE%D0%BB%D1%8F%D0%BC%D0%B0-%D0%B8%D0%BC%D0%BF%D0%B5%D1%80%D0%B8%D1%8F-%D0%B2-%D1%81%D0%B2%D0%B5%D1%82%D0%B0-%D1%81%D0%B5-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0-%D1%81-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D1%81%D0%BA%D0%BE%D1%80%D0%BE%D1%81%D1%82", "text": "Хората говорят, че някога покойната баба Ванга била казала, че в Америка щял да дойде на власт чернокож президент, който щял много да обърка работата, а по време на следващия щяла да започне гражданска война и да дойде краят на Съединените щати. Бабини деветини… Не че нямаше президент — афроамериканец (Барак Обама). Имаше. Ама какво за следващия — мистър Доналд Тръмп? И какво за гражданската война? Какво ли? Всъщност, в момента САЩ нямат президент. Де юре — имат, де факто — не. Според мен един действащ президент, обединителят и вождът на нацията, спечелил законно изборите, не може да бъде наричан на всеослушание «предател» (от бившия шеф на могъщото американско ФБР), «най-лошото човешко същество, обитавало някога Белия дом» (от Пол Кругман, професор, нобелист от страниците на в.»Ню Йорк таймс»), «пудела на Путин» (по повод срещата на върха САЩ-Русия в Хелзинки) и т.н. Все пак, има някаква обществено-морална норма, която, ако се прескочи, нещата се объркват генерално. А с гражданската война? Пред моравата на Белия дом всекидневно се разхождат протестиращи с надписи «Да бъде свален сега (незабавно)», «Предател», «Страхливец» и какво ли още не. Човек има чувството, че целият речников фонд от обидни думи в американския език се е изсипал върху политик номер едно на Америка. Такова нещо не е бивало никога. Отвсякъде мирише на гражданско неподчинение, на центробежни тласъци, стоманеното скеле на най-могъщата западна държава се клати във всички посоки. Един уважаван колега, употреби наскоро понятието «гражданска война на думи». А какво казва свещената Библия? В началото бе словото… Напрежението между двата лагера — тръмписти и антитръмписти, достига точката на кипенето. А понякога, в подобна нажежена атмосфера, дори пламъчето на една клечка е достатъчно. И тази «клечка» може да бъде не само политическото противопоставяне. Може да е, също така, експлозия на расизъм или на недоволство, което отскоро започна да припламва с лозунгите си «Окупирай Уолстрийт!» или «Вие сте 1 процент, ние — 99!». На хоризонта все пак има нещо. И то се доказва дори от простичкия факт, че мултимилиардерът Бил Гейтс,  и в шестте си имения има луксозни, свръхзащитени скривалища, осигуряващи храна, вода, храна и енергия за десет години напред. А като него има десетки, стотици власт или париимащи…  Черногледство? Не, бих казал, суха фактология. Икономическите експерти по света прогнозират, че официалният фалит на САЩ ще настъпи през 2024-а, само след шест години. Изчисленията се базират на огромната задлъжнялост на щатския бюджет (само на Китай Америка дължи около 2400 милиарда!). Разбира се, светът още вярва (и използва) познатата зелена банкнота, но търговската война, която така прибързано започна на три фронта Тръмп — срещу ЕС, Русия и Китай, би могла да изиграе много лоша шега на американската валута. За това предупреждават дори и експерти от Федералния резерв на САЩ, от МВФ и Световната банка. Подводните камъни Но, дори и това да не стане, Америка е изправена пред редица изключително тежки проблеми. Бих започнал изреждането с демографската вест, че за първи път тази година — според статистиката — бялото население на Съединените щати пада под цифрата 200 милиона, за сметка на бързото нарастване на малцинствата: афроамериканци — 48 милиона, китайци — 22 милиона, и над 60 милиона латиноси (мексиканци и други испаноговорящи малцинства). Демографският коктейл (или по-точно бъркотия) винаги е струвал скъпо на големите империи — на Римската, на Византийската, на Османската, на Руската (наследена по-късно от Съветската). И ако трябва да търсим реалните корени на впечатляващото 50-вековно развитие на Китай, според много специалисти, това се дължи преди всичко на факта, че 97% (!) са от народността хан — т.е. етнически китайци. Може да се каже, че макар в КНР да има над 50 различни малцинства, те се вместват в скромните три процента от населението. Както е тръгнало, в недалечно бъдеще  демографската пропорция бели/небели в Щатите почти ще се изравни, а това означава, че ще се изравнят (ако не по сила, то поне по маса) коренно противоположните желания и интереси на богати и бедни, на имащи и нямащи, на всичко онова, което сме свикнали да подразбираме под антагонизма Север-Юг. А баницата, наречена Съединени американски щати, е една, нарязана в момента на много различни по големина парчета. И въпреки, че сега властите отчитат с въодушевление 4-процентов икономически ръст и рязък спад на безработицата, всичко това е в сферата на статистическите пресмятания, а те могат да бъдат колкото обективни, толкова и субективни. Или по-точно, това е една стопанска ремисия (ако използваме медицинския термин) — едно кратковременно подобрение, още едно доказателство за сериозното заболяване на целия държавен организъм. На фона на фанфарните отчети на Белия дом, отчетливо могат да се забележат съвсем други тенденции, съвсем други настроения и явления, в които няма нищо празнично. Да вземем например,  сепаратистките настроения, които постоянно нарастват в последните години. Характерен е случаят с Калифорния, известен още с името «Златният щат» — 40 милиона население с най-голям принос във федералния бюджет на САЩ.  Правят силно впечатление хилядите подписи, събрани вече под петиция за включване на въпроса за отделянето на Калифорния от САЩ в бюлетина за гласуването през ноември тази година. Едно уточнение: на междинните избори на 6 ноември 2018 г., американците ще преизбират всички конгресмени, една трета от сенаторите, част от губернаторите, кметовете, съдиите и други избираеми лица. Едновременно, в различните щати ще бъдат проведени различни референдуми — повдигнатите от тях въпроси ще бъдат включвани в бюлетините за изборното гласуване. Какви са основанията на сепаратистите? Калифорния — взета самостоятелно, би имала пети по величина брутен вътрешен продукт (БВП) в света. Калифорния е щат донор, от чийто средства ежегодно се отчисляват тлъсти суми за други по-малки и по-бедни събратя. А според крайно остарялата избирателна система на САЩ един глас от Калифорния на президентските избори тежи пет пъти по-малко от един бюлетин от щата Южна Дакота (население 600 000 души), който е постоянно на издръжка на федералните власти. Някак си обидно, нали? «Естествено, и още как!», би казал всеки жител от «Златният щат»…  Според международни анализи, САЩ са между десетте държави в света, които ще се разпаднат до двайсет години. Дали? Но да оставим тези «каталунски» настроения, обхващащи Калифорния, и да погледнем малко назад, към т.нар. горещи лета в Американския Юг от края на 60-те години на ХХ век. Тогава пламъците на пожарищата от расовите конфликти озаряваха небето на Алабама и Джорджия и се оглеждаха в тъмните води на Мисисипи. Но, може би, няма нужда да пътешестваме толкова назад във времето. Пресен е августовският расов сблъсък от миналата година в неголемия южен град Шарлотсвил (щата Вирджиния). Отново улични безредици, побоища със силите на реда, счупени витрини и горящи коли. И то по какъв повод? Заради идеята за разрушаването на паметника на военния герой от Юга, генерал Лий, воювал храбро срещу войските на Севера в Гражданската война от 19-и век (всъщност единственият сериозен въоръжен конфликт на територията на САЩ — във всички останали подобни военни сблъсъци щатите участват като «гастрольори» на чужда територия…). И така: с генерал Лий или без него? Миналия август крайно десните бели се активизираха до нажежено в неголемия южен Шарлотсвил, въоръжиха се с пушки, бухалки, автомати, а някои дори нахлузиха позабравените бели качулки на зловещата Ку-клукс-клан, най-расистката организация в САЩ. Миналата година американските медии, не без основание, нарекоха стълкновенията и пожарищата в Шарлотсвил «Битка за душата на Америка». Расовата експлозия в този град не дойде изведнъж: градусът на взаимна нетърпимост между бялата и черна Америка достигна невероятни височини през последните десетина години. В началото на тази драма бе появата на първия в историята на страната чернокож президент: факт, довел белите расисти от Юга до състояние на постоянен, непреминаващ шок и тотална непримиримост. И до ден днешен много от тях съвсем не вярват, че Обама е американец (макар, че отдавна е публикувано кръщелното му свидетелство, за раждане в Хаваите — 51-ия щат на САЩ). След това мястото се заема от «човекът на случая» — Доналд Тръмп, който сам до последния момент не е вярвал в избирането си. Между другото, до неотдавна и самият Тръмп е бил всред редиците на невярващите в американския произход на Барак Обама… Тук трябва да добавим, че Джейсън Кеслър, който организира миналогодишното взривоопасно  събитие «Обединете десницата» («Unite the Right») в Шарлотсвил, получи разрешение от Националната паркова служба за провеждане на бял националистически митинг във Вашингтон на 12 август тази година. По план ралито «Unite the Right 2» трябваше да се проведе в опасна близост до Белия дом, но не стана точно така. «Ние знаем — каза преди няколко дни кметът на Вашингтон Мюриъл Боузър, — че в неделя (12 август — б.а.) ще има хора, дошли в нашия град с единствената цел да излеят омразата си». Той  поднесе и съболезнованията си към семейството на Хедър Хайе, 32-годишна жена, която миналия август бе премазана от кола, след като шофьор неонацист се вряза в група контрапротестиращи. Извън словесните предупреждения на кмета полицията във Вашингтон блокира големи райони от града и увеличи броя на патрулиращите полицаи. Части на Националната гвардия бяха в бойна готовност. «Сблъсъците в Шарлотсвил извадиха от гардероба скелета на белия национализъм в САЩ», писа неотдавна английски коментатор на БиБиСи. Но дали само на белия расизъм и национализъм? Според основните физически закони всяко действие има срещу себе си равно по сила противодействие. Тази логика не заобикаля и расовия конфликт в САЩ. Тук е мястото да споменем и за големия антагонист на белия расизъм — черния расизъм: тема, която старателно се заобикаля от  официалните медии в САЩ (а и на Запад). Едно връщане към архивите ни припомня за «горещите лета» в южните щати на Америка в края на шейсетте години на миналия век. Тогава, особено през лятото на 68-ма, пожарищата от расовите вълнения не стихваха с дни, а полицията и Националната гвардия водеха истински улични сражения. В челото на недоволните бе формацията «Черни пантери — организация за самозащита», основана през октомври 1966 г. и продължила активна дейност до началото на 70-те. Тази организация на афроамериканци е вдъхновена от книгата на Робърт Уилямс «Негри с пистолети» и острите речи на бунтаря Малкълм Екс (човек, приел фамилното име Х, произнасяно екс на английски, в знак на протест, че вековете робство са му отнели родните  африкански корени). Униформите на «Черните пантери» са черни ризи и панталони, черни барети с петолъчка, пистолети и автоматично оръжие. Идеите отначало са сходни с тези на кубинския революционер Че Гевара, после се появяват маоистки и расистки тенденции.  «Черните пантери» се поздравяват с ръка свита в юмрук и се противопоставят на миролюбивата идея на чернокожия пастор Мартин Лутър Кинг, който е за мирен съвместен живот между афроамериканци и бели граждани на САЩ. Именно в споменатия период се ражда и идеята за създаването на отделна и независима черна държава Сонгай на мястото на южните щати — там където още през 16 век кораби са докарвали безправни роби от Черна Африка за памучните плантации на Америка. В тази връзка може да споменем, че типичните непоследователни реакции на президента Тръмп, не само че не посочиха виновниците за миналогодишното насилие в Шарлотсвил, но дори и в някаква степен ги оправдаха. «Какво ще кажете за «алтернативното ляво», което атакува това, което вие наричате «алтернативно дясно», те не носят ли част от вината? Носят… Имаше група от едната страна, която бе лоша, и група от другата страна, която също използваше насилие, и никой не иска да го каже, но аз ще го направя сега!», заяви Тръмп през август 2017-а.  Успоредно с тези расови трусове, може да се каже, че колебанията на политическото махало продължават с пълна сила и в други сфери на живота. На фона на необмислената, пълна с много сериозни последици търговска война на три фронта започната от официален Вашингтон, преди броени дни Тръмп издигна нов военен призив: Америка — космическа военна сила! Това напомни за  неуспелия проект на покойния Рейгън «Звездни войни». С мотива, че Русия и Китай са създали вече образци на бойни космически обекти и че САЩ изостават в тази област, стопанинът на Белия дом, призовава за изграждането на Космически сили на САЩ, които щели да утвърдят господството на Щатите дори и в близкия Космос. Консерваторите около Тръмп побързаха да го поздравят с идеята, докато веднага се появиха и предложения за емблема на бъдещите войски. Несъмнено Космическите сили на Доналд Тръмп като нов шести клон на американската армия са изправени пред многобройни бюрократични и политически пречки. Най-сериозната, според мен, е финансовата преграда — самите Щати нямат пари за такава неоснователна авантюра. Може би за страна, която неуморно печата нови и нови зелени банкноти, това не е проблем и все пак новата стъпка към изключително скъпо превъоръжаване ще отвори нова пропаст в американския бюджет — за сметка на обикновените данъкоплатци, разбира се. А освен това, несъмнено Космическите сили «Made in USA» с космическа скорост ще приближат срока за разпад на последната голяма империя в  новата история на света.  ", "date": "2018.08.22", "title": "Разпадът на последната голяма империя в света се приближава с космическа скорост"}
{"url": "http://www.classa.bg/%D1%81%D0%B2%D1%8F%D1%82/item/385938-%D0%B1%D1%80%D1%8E%D0%BA%D1%81%D0%B5%D0%BB,-%D0%B3%D1%80%D0%B0%D0%B4-%D0%BD%D0%B0-%D1%88%D0%BF%D0%B8%D0%BE%D0%BD%D0%B8-%D0%B8-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%87%D0%B8", "text": "Швейцарските градове Цюрих и Берн, германската столица Берлин и австрийската Виена... това са отдавна известните гнезда на шпиони, в които различни разузнавания се надиграват. Но забравете за тях, истински големият шпионски център е Брюксел. Подозренията сред официалните представители на ЕС, че Великобритания ги шпионира, за да получи информация за плановете за действие на Брюксел спрямо произведоха доста новинарски заглавия на Острова миналата седмица. Но за мнозина в балона в Брюксел шпионирането на приятели и врагове е просто нормално. За някои чуждестранни разузнавателни служби белгийската столица е цел, тъй като е дом на централите както на Европейския съюз, така и на НАТО. За други, като някои африкански и близкоизточни служби за сигурност, акцентът е върху големите диаспори, живеещи в Белгия, които малко или много влияят на политиката в страната. През юни директорът на австрийската разузнавателна агенция заяви пред репортери, че \"Брюксел вече изпревари Виена\", когато става въпрос за гъстотата на разузнавателните служби на държави извън ЕС. Шпионажът винаги е бил като даденост в белгийската столица, но с нарастващото значение на ЕС постепенно се увеличава и броят на посолствата в града, а с тях напълно закономерно расте и броят на шпионите. \"Студената война отново се върна\", коментира бивш висш служител на белгийското разузнаване, добавяйки, че в момента в Брюксел има повече агенти, отколкото в годините преди падането на Берлинската стена. \"Китайци, руснаци, американци и мароканци имат голямо присъствие в Белгия\", коментира бившият разузнавач, пожелал да запази анонимност. По негови думи през последните няколко години на Белгийските служби за сигурност вече се е наложило да поиска чужди агенти да бъдат експулсирани в родните им държави. Дипломати в Брюксел са приели, че ежедневно биват следени и за движението и действията им се докладва на поне няколко разузнавания. Но това е животът в големия град. \"Наистина е притеснително, че в Брюксел има мащабни чуждестранни шпионски операции\", каза Хауърд Гутман, бивш посланик на САЩ в Белгия. Неговият офис редовно се е проверявал за подслушвателни устройства и вътре не са били допускани каквито и да е мобилни телефони или мобилни устройства. Но извън офиса обаче няма как да бъдеш сигурен, че не те подслушват. \"В резиденцията, те дори не замитат след себе си... има толкова много хора, които влизат и излизат, че няма никакъв начин това да се предотврати. Просто трябва да приемете, че по всяко време руснаците и китайците ви слушат\", каза Гътман и добавя, че всяка вечер на шега извиквал по едно \"Лека нощ!\" към тавана в спалнята си, преди да заспи. По негови думи големите празници, на които ходят посланиците на различни държави с екипите си, винаги се използват за разузнавателна дейност. А аташетата, придружаващи посланиците при такива случаи, най-често всъщност са шпиони под прикритие. \"Заради ЕС и НАТО много държави разполагат в Брюксел значителни дипломатически и икономически мисии. Това създава благодатна среда за всевъзможни шпионски начинания\", каза друг бивш служител на американското разузнаване. Той също така обяснява, че още едно предимство на Брюксел е лесното влизане и излизане от града, което го прави изключително благоприятен за тайни операции на разузнаванията. А самите САЩ далеч не са невинен наблюдател в този парад на шпионите в белгийската столица. През 2013 г. германското сп. Der Spiegel съобщи, че според част от изнесените от Едуард Сноудън секретни документите показват, че САЩ са извършили операция по подслушването на институциите на ЕС в Брюксел, а също така са подслушвали дипломатическите мисии на ЕС във Вашингтон и Обединените нации. Две години по-късно германското списание съобщи, че американските разузнавателни служби са се опитали да използват германски съоръжения, за да шпионират други правителства, компании и институции, включително Европейската комисия. Европейската комисия, Европейският съвет, Европейският парламент и НАТО имат свои собствени служби за сигурност, работещи за предпазване на собствените им сгради и секретни документи от чужди шпиони. През 2003 г. в сградата \"Юстус Липсиус\" на Европейския съвет бяха открити устройства за подслушване като по-късно официално белгийско разследване показа подозрения, че зад акцията стоят Мосад и израелското правителство. Една от основните задачи на отговорниците по сигурността е да обучат служителите, че трябва изключително много да внимават какво точно говорят за работа в града. Докато международните институции се опитват да контролират какво се случва вътре в сградите си, голяма част от контраразузнаването в града принадлежи на Белгийската служба за държавна сигурност. \"Всяка служба има свои хора тук\", каза бившият старши белгийски служител на разузнаването, добавяйки, че шпионската дейност в Брюксел обхваща области от енергетиката до отбраната и политиката по въпроси като миграцията. Според него има три вида служби - приятелски, неутрални и неприятелски. Разузнавателните агенти по принцип работят под прикритие като дипломати и често се декларират пред официалните власти в Белгия именно като такива. Но докато белгийската столица е известна с тоновете си бюрокрация, според експертите определено има какво да се желае от комуникацията между тях, що се отнася до въпроси на сигурността. Когато има \"толкова много бариери за обмена на информация и разследването на шпионска дейност обикаля като топче за пинг-понг между институциите, как може да очаквате да хванете виновника с честни средства\", каза Кенет Ласоен, експерт по разузнаване от Университета в Гент. Белгийските власти също са разкъсвани от множество предизвикателства, особено след като Брюксел се превърна в мишена на джихадисткия тероризъм. Така Службата за държавна сигурност, чийто персонал е едва няколко стотин души, трябва да се грижи за опасности от шпионаж, тероризъм, търговия с оръжия и организирана престъпност. Естествено в момента се дава приоритет на терористичните заплахи. \"Имаме проблем с персонала, със средства, с ресурси\", каза този човек, като добави, че броят на хората в службата трябва поне да се удвои. \"Фокусът върху тероризма не би трябвало да означава, че нямате възможност да обърнете внимание какво се случва в кибершпионажа и при класическото разузнаване\", каза бившият шпионин. \"Когато не инвестирате в намирането на нови източници на информация, губите силата си в разузнаването. А това е изключително трудно да се възвърне\".", "date": "2018.08.22", "title": "Брюксел, град на шпиони и разузнавачи"}
{"url": "http://www.classa.bg/%D1%81%D0%B2%D1%8F%D1%82/item/385930-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D0%BA%D0%B5%D0%BD%D0%B8%D1%8F-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE-%D0%BC%D0%B5%D0%B3%D0%B0%D0%BB%D0%B8%D1%82%D0%BD%D0%BE-%D0%B3%D1%80%D0%BE%D0%B1%D0%B8%D1%89%D0%B5-%D0%BD%D0%B0-5000-%D0%B3%D0%BE%D0%B4%D0%B8%D0%BD%D0%B8", "text": "Международни изследователи са открили в района на езерото Туркана, Кения, най-голямото и най-старо монументално гробище в Източна Африка, построено преди около 5000 години от първите заселници в района, съобщава Phys.org.   Проучването, водено от Елизабет Хилдебранд, от Университета Стоуни Брук в САЩ, обяснява, че първите заселници са построили платформа 30 метра в диаметър и изкопали голяма дупка в центъра, за да погребат своите мъртви. След като покрили дупката с камъни, те я маркирали с големи мегалитни стълбове и каменни блокове.   Тази обща гробница е била използвана в продължение на повече от седем века, и нейната централна кухина съдържа останките на най-малко 580 човека, всички погребани по един и същ начин. Това предполага, че в обществото не е имало силно социално разслоение.   Откритието е важно, защото променя нашата представа за изграждане на монументалните структури от древните общества. Групата, която е построила гробището, е била егалитарна, докато този тип строителство преди това е бил свързан с йерархичните общества с диференцирани социални класи.   \"Това откритие предизвиква предишните идеи за монументалност\", каза Елизабет Хилдебранд. \"При липсата на други доказателства, това дава пример за монументалност, която очевидно не е свързана с появата на йерархията.\"   Според Анеке Янцен от Института за история на човешката история \"Макс Планк\" паметниците биха могли да служат като място за събиране, обновяване на социалните връзки и укрепване на идентичността на общността.", "date": "2018.08.22", "title": "Откриха в Кения изненадващо мегалитно гробище на 5000 години"}
{"url": "http://www.classa.bg/%D1%81%D0%B2%D1%8F%D1%82/item/385931-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D1%82%D0%BE%D1%87%D0%BD%D0%B8%D1%8F-%D0%BC%D0%BE%D0%BC%D0%B5%D0%BD%D1%82-%D0%BD%D0%B0-%D1%81%D1%80%D1%83%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%BE%D1%81%D1%82%D0%B0-%D0%B2-%D0%B3%D0%B5%D0%BD%D1%83%D0%B0", "text": "Най-малко 43 души са починали миналия вторник в резултат на срутването на моста Моранди по магистрала в град Генуа в Северозападна Италия. Сред жертвите са и три деца на възраст 8, 12 и 13 години.   Последният ремонт на моста е започнал през 2016 г. и все още е в процес на изпълнение.   Компанията, която управлява виадукта \"Autostrade per l'Italia\", потвърди, че по време на трагедията са се извършвали работи, но подчерта, че постоянно е наблюдавала състоянието на моста.   Италианското правителство даде на компанията 15 дни, за да представи доказателства за вярно спазване на задълженията й по управление на моста. Строежът, открит на 4 септември 1967 г., има дължина от 1,102 метра, от които се срути фрагмент от около 100 метра.   Според официалните данни, в момента на срутване на моста имало около двадесет автомобила, някои от които паднаха от височина 45 метра, когато структурата се сринала.   Повечето от фрагментите на моста паднаха в река, но някои паднаха върху блокове на жилищни и промишлени сгради, както и на железопътни линии.", "date": "2018.08.22", "title": "Разкриват точния момент на срутването на моста в Генуа"}
{"url": "http://www.classa.bg/%D1%81%D0%B2%D1%8F%D1%82/item/385932-%D1%81%D1%83%D1%88%D0%B0%D1%82%D0%B0-%D1%80%D0%B0%D0%B7%D0%BA%D1%80%D0%B8-%D0%BE%D1%81%D1%82%D0%B0%D0%BD%D0%BA%D0%B8%D1%82%D0%B5-%D0%BD%D0%B0-%D0%BD%D0%B5%D0%BC%D1%81%D0%BA%D0%B0%D1%82%D0%B0-%D0%B0%D1%82%D0%BB%D0%B0%D0%BD%D1%82%D0%B8%D0%B4%D0%B0", "text": "Сушата, в която е изпаднала Германия, е разкрила в близост до град Валдек, област Хесе, руините на едно изоставено село, известна сред местните като \"Атлантида от езерото Едер\", съобщава АП.   Селището е изоставено преди повече от 100 години, когато езерото е превърнато в голям резервоар за вода и язовир и мястото е било наводнено.   Съобщава се, че наскоро се появиха части от каменен мост и основите на стари жилищни сгради, поради ниското ниво на водата.   Това разкритие допълва други, направени също поради тежките суши, регистрирани през лятото в Европа. Например, ефекта на сушата е открил праисторически паметник в Ирландия, на около 4500 години и странни кръгове на древна цивилизация в Обединеното кралство.", "date": "2018.08.22", "title": "Сушата разкри останките на немската \"Атлантида\""}
{"url": "http://www.classa.bg/%D1%81%D0%B2%D1%8F%D1%82/item/385933-%D0%B3%D1%80%D0%B5%D1%88%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%BB%D0%BE%D0%BA%D1%85%D0%B8%D0%B9%D0%B4-%D0%BC%D0%B0%D1%80%D1%82%D0%B8%D0%BD-%D0%BF%D0%BE%D0%BB%D1%83%D1%87%D0%B8-%D0%BA%D1%8A%D1%80%D0%B2%D0%B0%D0%B2%D0%B8,-%D0%B2%D0%BC%D0%B5%D1%81%D1%82%D0%BE-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%B2-twitter", "text": "Американската компания Lockheed Martin, най-големият производител на оръжие в света, получи порой от критики миналата седмица след публикуването на туит за отбелязване на Световния ден на фотографията.   В един туит, който вече е отстранен, компанията поиска от своите последователи да споделят \"невероятна снимка\" на някой от продуктите й.   Веднага няколко интернет потребители използваха публикацията, за да започнат критика срещу компанията за смъртоносната й бомба MK 82, използвана при нападението на коалицията на Саудитска Арабия срещу училищен автобус в Йемен, при която загинаха десетки хора, включително 40 деца. Децата са загубили живота си по време на въздушната атака, която в четвъртък удари училищен автобус, заминаващ за летен лагер в Йемен.   Бомбата, използвани в клането бе MK 82 с лазерно насочване и 227 килограма тегло, произведени от Lockheed Martin и продавана на Саудитска Арабия, като част от споразумение за отбрана за почти 110 000 милиона, както информира Си Ен Ен.   \"Скъпи @LockheedMartin, ти поиска невероятни снимки на твоите продукти. Ето един фрагмент от твоята бомба, MK 82 с лазерно насочване, използвана от Саудитска Арабия да убие 40 деца в Йемен миналата седмица \", написа Донатела Ровера, съветник на\" Амнести интернешънъл \".   \"Бих публикувал снимки от Йемен, но това би нарушило условията за използване на Twitter\"; \"Кръв по ръцете ви: Локхийд Мартин!\", гласят други послания.", "date": "2018.08.22", "title": "Грешна кампания: Локхийд Мартин получи кървави, вместо \"невероятни снимки\" в Twitter"}
{"url": "http://www.classa.bg/%D1%81%D0%B2%D1%8F%D1%82/item/385934-%D0%B5%D0%BB-%D1%81%D0%B0%D0%BB%D0%B2%D0%B0%D0%B4%D0%BE%D1%80-%D1%81%D0%BA%D1%8A%D1%81%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F-%D1%81-%D1%82%D0%B0%D0%B9%D0%B2%D0%B0%D0%BD,-%D0%B7%D0%B0-%D0%B4%D0%B0-%D0%B3%D0%B8-%D1%83%D1%81%D1%82%D0%B0%D0%BD%D0%BE%D0%B2%D0%B8-%D1%81-%D0%BA%D0%B8%D1%82%D0%B0%D0%B9", "text": "Президентът на Салвадор Салвадор Санчес Серен обяви в телевизионна реч, че правителството му е скъсало дипломатическите отношения с Тайван и е установило дипломатически отношения с Китай.   Салвадорският президент нарече скъсването на връзките с острова \"стъпка в правилната посока, което съответства на принципите на международното право, която ще осигури големи ползи за страната.\"   Решението на Серен обаче предизвиква противоположни реакции в страните от Централна Америка. Докато Националният фронт за освобождение Фарабундо Марти (FMLN) го поздрави, някои официални лица го разкритикуваха, включително и президентът на Законодателното събрание, Норман Кихано.   От своя страна министърът на външните работи на Тайван Джоузеф Ву заяви на пресконференция, че страната му не е \"склонна да продължи състезанието Китай\". Според него, Салвадор е непрекъснато е искал \"масирана финансова подкрепа, за развитие на пристанищата, но Тайван не можел да помогне на един неадекватен проект\" след съответната оценка, според Ройтерс.   Няколко часа преди изявлението на салвадорски президент, американският сенатор Марко Рубио заяви на своя Twitter акаунт, че \"би било ужасна грешка на правителството на Салвадор, да смени дипломатическото признаване на Тайван с Китай\". Според американския политик мярката \"ще причини реални щети на отношенията със Съединените щати\".   Мярката е последният удар по автономния остров, който Китай се опитва да изолира на световната сцена, според АП. Тайван обвинява Китай в измама на партньорите му с предложения за щедри помощни пакети. Пекин отрича и уверява, че островът е част от Китай без право на официални дипломатически връзки с която и да е друга държава.   Понастоящем Тайван е признат за суверенна нация само от 17 държави, главно малки. По-рано тази година западноафриканската страна Буркина Фасо и Доминиканската република прекъснаха отношенията си с Тайван и възобновиха или установиха дипломатически отношения с Китай.   Ватиканът може да бъде, според \"Таймс\", следващата държава, която да прекрати дипломатическите си отношения с Тайван, тъй като Свещеният престол и Пекин се договарят за споразумение за назначаване на епископи в Китай.", "date": "2018.08.22", "title": "Ел Салвадор скъса дипломатическите отношения с Тайван, за да ги установи с Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385927-%D0%BF%D0%B5%D1%82-%D0%B3%D0%BE%D0%B4%D0%B8%D0%BD%D0%B8-%D1%81%D1%82%D0%B0%D0%B6-%D0%B7%D0%B0-%D0%BF%D0%B5%D0%BD%D1%81%D0%B8%D1%8F-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Свободата на движение на хора в ЕС позволява българи, работили в страните от съюза, да получат европейска пенсия, с която да разполагат у нас. За всяка държава правилата за възраст, стаж и стойност са различни, съобщи бТВ. В Германия например са нужни пет години стаж, за да получиш пенсия, макар и не пълна. Отразява се всеки трудов час и точка за определено количество работа. Във Великобритания са нужни 10 години стаж за държавна пенсия и това няма да се промени с излизането на страната от ЕС. Стажът във Франция и Гърция е 15 години. В южната ни съседка пенсиите са все така високи въпреки критиките върху социалния сектор, а пенсионната възраст не е толкова голяма – 62 години. В Испания минималният стаж е 20 години. “Тази картина показва истинския ЕС – всеки един, където и да работи, щом е един от 510-те милиона европейци, получава права, които ще може да ги ползва, където иска”, коментира Иван Нейков, бивш социален министър. “Това не е хитрина или трик, това е най-голямото благо на ЕС – свободното движение на хора – добави той. – Имаше период, в които много хора в чужбина първо работеха в сивата икономика и на ръба на закона, но вече искат осигуровки и здравословни условия на труд”.    ", "date": "2018.08.22", "title": "Пет години стаж за пенсия в Германия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385928-%D0%BC%D0%B0%D1%81%D0%BE%D0%B2%D0%BE-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%82-%D0%BF%D0%B5%D0%BD%D1%81%D0%B8%D0%B8-%D0%B7%D0%B0%D1%80%D0%B0%D0%B4%D0%B8-%D0%BD%D0%BE%D0%B2%D0%B8%D1%82%D0%B5-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D1%82%D0%B5%D0%BB%D0%BA", "text": "До 6 месеца здравното министерство трябва да извърши оценка на промените и да предприеме необходимите действия Заради новите правила на ТЕЛК масово хора с намалена работоспособност получават по-нисък процент, което намалява пенсията им или ги лишава от нея, предава бТВ. А част от лекарските комисии дори не могат да намерят нужните специалисти, което поставя под въпрос решенията им. Изключение се прави, когато основното заболяване носи поне 80%, а съпътстващите над 50%. Тогава те допринасят за увеличението на крайния процент. Новите правила изискват в състава на ТЕЛК да има специалист по всяко заболяване, за което се издава решение. На места това се оказва невъзможно. До 6 месеца здравното министерство трябва да извърши оценка на промените и да предприеме необходимите действия.   \r\n  ", "date": "2018.08.22", "title": "Масово намаляват пенсии заради новите правила за ТЕЛК"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385929-%D0%BF%D1%8A%D1%80%D0%B2%D0%B0%D0%BD-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B7%D0%B0-%D0%BD%D0%B0%D0%B5%D1%81%D0%B5%D0%BD-%D0%B1%D0%BE%D1%80%D0%B8%D1%81%D0%BE%D0%B2-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%B7%D0%BC%D0%B8%D1%81%D0%BB%D0%B8-%D0%BD%D0%BE%D0%B2%D0%B0-%D0%BF%D1%80%D0%B8%D0%BA%D0%B0%D0%B7%D0%BA%D0%B0", "text": "В обществото има едно базисно противоречие - хората искат промени и традиционно възприемат зле политиката, но се страхуват това да не се отрази негативно на икономиката, коментира политологът \"За момента двата казуса - с „Олимпик\" и Търговския регистър намират своето решение. По-големият въпрос е, че казус по казус продължава да се трупа напрежение в страната, което вероятно ще започне да кънти много по-сериозно наесен.\" Това каза в предаването „12+4\" по „Хоризонт\" политологът Първан Симеонов, изпълнителен директор на социологическата агенция \"Галъп Интернешънъл\" в блицкоментар за извънредното заседание на парламента. Според него, това заседание е „позитив за левицата\", която определя дневния ред, но и сполучливо действие от страна на Борисов, който не я е „оставил да разказва за дълго време своята история\" и е решил да вземе инициативата: „От септември влизаме, на практика, в предизборен период за местните избори, които са доста важни и важните преди тях европейски избори. Отделно това, вече не сме в председателство, което означава, че ще има доста трусове в политическия живот не без помощта и на двете опозиции - БСП и извънпарламентарната либерална опозиция. Те ще се опитват, по всичко личи, да подклаждат напрежение, а, както се вижда, поводи въобще не липсват. Борисов ясно вижда това натрупване на напрежение и затова побърза да го предвари с бързото извънредно заседание по инициатива на БСП\". В страната има желание за промяна и то расте, но като цяло българите не искат нови избори, тъй като напрежението е спрямо целия политически елит, обясни Симеонов. По навик, хората се оглеждат за генерално нови опции. При поведението на Борисов няма нещо ново в случая със свикването на извънредно заседание на НС, коментира Симеонов: „Той действа както винаги - с оставки и с пари. Големият проблем на този тип действия е, че създават прецедент. Както и самият Борисов каза: „Ако помогнем сега на тези, ще трябва да помагаме долу-горе на всички\". Когато вземеш държавата на ръчен режим на управление, в общи линии проблемът е, че всички очакват всичко от теб, всеки проблем е твой проблем и няма къде да се скриеш\" \"Борисов съзнава, че това износва модела на управление на ГЕРБ и „ще трябва да измисля някакви нови приказки за наесен\" – министерски промени или нов национален сюжет. Нещо трябва да измисли, защото наесен, струва ми се, всичките му противници в един глас, колкото и различни да са помежду си, ще се опитват, на базата на всички тези тягостни случаи, да повишат напрежението\". Според Симеонов, властта очаква напрежението и предсрочни избори са „малко вероятни\". Той не изключва възможността за евентуални промени в състава на МС. „Нямаме право да изключваме каквото и да било в тази ситуация. Проблемът тук е, че в обществото има едно базисно противоречие – политиката се възприема традиционно зле, но икономиката се възприема доста добре. Бих казал, че от 20 години насам не сме имали толкова добри показатели за това как хората възприемат икономиката. Това противоречие кара хората хем да искат промяна, хем малко да се боят от нея, защото промяната може да бъде хазартна - имаме какво да губим. Това предизвиква известен ступор в обществото\".", "date": "2018.08.22", "title": "Първан Симеонов: За наесен Борисов трябва да измисли нова приказка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385923-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%B0%D0%B3%D0%B0%D1%82%D0%BE%D0%BD%D0%B8%D0%BA,-%D0%B7%D0%BE%D1%82%D0%B8%D0%BA,-%D1%82%D0%B5%D0%BE%D0%BF%D1%80%D0%B5%D0%BF%D0%B8%D0%B9,-%D0%B0%D0%BA%D0%B8%D0%BD%D0%B4%D0%B8%D0%BD,-%D1%81%D0%B5%D0%B2%D0%B8%D1%80%D0%B8%D0%B0%D0%BD-%D0%B8-%D0%B4%D1%80%D1%83%D0%B3%D0%B8", "text": "    Някой си Евтолмий бил пратен в малоазийската област Понт да преследва християните. В гр. Карпен той убил Зотик с учениците му. А като се върнал в Никодимия, той уловил Агатоник, който бил от знатен род и още други християни, в числото на които били Теопрепий, Акиндин, Зенон и Севериан, и ги завел в Тракия, гдето тогава император бил Галерий.         По пътя в местността Потам убил Зенон, Теопрепий и Акиндин, понеже вече не могли да вървят от нанесените им по-преди рани и от изтощение. Близо до Халкидон убил и Севериан. Агатоник и останалите били доведени в Силиврия. Подложени на изтезания, те били обезглавени по заповед на Галерий. Мощите на св. Агатоник още във времето на император Констанций били пренесени в Цариград и поставени в храма, посветен на негово име, а главата му останала в Силиврия.", "date": "2018.08.22", "title": "Св. мъченици Агатоник, Зотик, Теопрепий, Акиндин, Севириан и други"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385924-22-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 565 г. за първи път се съобщава за чудовището от Лох Нес, Шотландия.      През 1642 г. английският крал Чарлз I изпраща армията си срещу пуританските сили на Парламента, с което започва Английската революция .    През 1770 г. експедицията на Джеймс Кук достига източния бряг на Австралия.    През 1788 г. Великобритания основава колонията Сиера Леоне.      През 1849 г. за първи път в историята са хвърлени бомби от въздуха - австрийските войски бомбардират от безпилотни балони жителите на Венеция по време на Венецианското въстание за независимост.    През 1849 г. във Видин пристига като емигрант унгарския революционер Лайош Кошут.    През 1851 г. около остров Уайт (САЩ) се провежда първата официална международна регата за яхти.    През 1864 г. дванадесет нации подписват първата Женевска конвенция - учредени са Червеният кръст и Червеният полумесец.    През 1867 г. в периода 22-26 август Васил Левски пребивава заедно с войводата Панайот Хитов и Иван Попхристов Кършовски (писар на четата на Хитов) в Белград в \"Хайдут Велковото кафене\" (където вероятно е имало и хан).    През 1886 г. срещу Преврата в България от 21 август започва контрапреват, оглавяван от Стефан Стамболов и подполковник Сава Муткуров.    През 1910 г. корейският император предава властта над Корея на японския император.    През 1916 г. по време на Първата световна война първа българска армия разгромява Дунавската сръбска дивизия.    През 1926 г. в Йоханесбург, ЮАР е открито злато.    През 1962 г. е извършен неуспешен опит за убийство на президента на Франция Шарл дьо Гол.    През 1966 г. е създадена Азиатската банка за развитие.    През 1968 г. папа Павел VI пристига в Колумбия на първото посещение на глава на Римокатолическата църква в Латинска Америка.    През 1969 г. е открита ТЕЦ \"Варна\".    През 1989 г. е открит първият пръстен на планетата Нептун.  ", "date": "2018.08.22", "title": "22 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385925-%D0%BF%D1%80%D0%B5%D0%BC%D1%8A%D0%BB%D1%87%D0%B0%D0%BD%D0%B8%D1%82%D0%B5-%D0%B8%D1%81%D1%82%D0%B8%D0%BD%D0%B8-%D0%BE%D0%BA%D0%BE%D0%BB%D0%BE-%D1%81%D0%BB%D1%83%D1%87%D0%B0%D1%8F-%D0%BE%D0%BB%D0%B8%D0%BC%D0%BF%D0%B8%D0%BA", "text": "Казусът \"Олимпик\" показа до какво води безотговорното поведение на участниците в пазара. Включително на държавата, която го регулира. Показа също така защо България е толкова привлекателна  за всякакъв тип мошеници.             „Кои са пък тези?\" Това бе най-често срещаната реакция на новината за фалита на кипърската застрахователна компания „Олимпик\". Мнозина никога не бяха чували името ѝ, нито пък им е минавало през ума да се застраховат там. Оказа се обаче, че цели 275 хиляди българи (към месец май т.г.) са ѝ се доверили и са я изкачили чак до четвърто място на пазара на застраховката „Гражданска отговорност\" с дял от близо 10%. Обяснението е просто: „агресивна пазарна политика\". А това означава: с една трета по-ниски от средните за този пазар цени (които напоследък и без това не покриват рисковете, обезщетенията и останалите разходи). Кой е виновен и кой да плати?   Така компанията е събрала 40 милиона лева „премиен приход\". Разбира се, реалните щети от нейния фалит са по-малки. Първо, защото до влизането ѝ в ликвидация срокът на част от полиците вече е бил изтекъл. И второ, защото повечето от останалите клиенти са плащали „на вноски\". Затова броят на онези, които губят по-значителни суми (примерно над 100 лева), е относително малък. Но все пак изниква важен въпрос с икономическо, социално и политическо измерение: кой е виновен и кой да плати? Според засегнатите (които трябва да сключат нови застраховки преди изтичането на старите) и техните защитници, отговорността е на държавата - тя е въвела със закон задължителната застраховка, пуснала е играчите на пазара и следователно трябва да защити гражданите, които са изпълнили задължението си. Опозицията, естествено, споделя тази гледна точка и даже предлага държавата да обезщети хората, след което да си търси парите вместо тях. Според други, отговорността е изцяло на онези, които са опитали да надхитрят системата, като са решили да се застраховат на „промоционални\" цени. Това де факто е и гледната точка на държавните институции, които твърдят, че са изпълнили задълженията си. Както каза самият премиер: „Когато си застраховат колите, да подбират застрахователя\". И двете гледни точки може да изглеждат основателни. Но и едната, и другата премълчават част от истината.   Отговорността на държавата   Да, държавата в лицето на Комисията за финансов надзор (КФН) е формално права, че в случая става дума за компания, лицензирана в друга страна от ЕС (Кипър). Което означава, че е „пусната на пазара\" не от българския, а от кипърския регулатор, и че оперира тук, ползвайки се от „правото на установяване\" - част от свободното движение на услуги в ЕС. Съответно и отговорността за надзора над дейността ѝ е основно на органа, издал лиценза. КФН е формално права и когато казва, че е изпълнила задълженията си, като още при първия сигнал от Кипър за отнетия лиценз (на 10 май) е забранила на компанията да сключва нови договори и да удължава старите. Възможно е да е формално права и в твърдението си, че няма как на потърпевшите да бъде платено от двата български фонда и че потърпевшите трябва да чакат обезщетение от Кипър като кредитори на компанията по процедурата за нейната несъстоятелност. Истината обаче е, че КФН е можела да направи много повече. Особено щом става дума за компания с толкова голям пазарен дял, която оперира само в Кипър и в България, като тукашният ѝ бизнес е доста по-голям от кипърския. Сега се обръща внимание главно на въпроса за действителните собственици, които КФН не била проверила. Или се прави, че не знае. Които и да са те обаче, Комисията не е бивало да си затваря очите за отдавна известното на всички в бранша (не)пазарно поведение на компанията. Специалисти посочват, че е можела например да проверява, да сигнализира кипърската страна и дори сама да налага санкции с последващ арбитраж в европейския регулатор. Или най-малкото: можела е ясно да предупреди потребителите, че при проблем ще трябва да разчитат не на българския, а на кипърския механизъм за защита. И че да се дават пари на компания, която отчита загуби и въпреки това продава на нереално ниски цени, е крайно рисковано и неразумно.   Отговорността на потребителите   Впрочем, последното със сигурност е добре известно на огромна част от потърпевшите. Но въпреки това те са решили да надхитрят държавата и (спазвайки формално закона) да минат „тънко\", като влязат в една твърде съмнителна схема. Ако „Гражданската отговорност\" не беше задължителна, същите тези хора навярно изобщо нямаше да я плащат - с презумпцията, че плащат вместо някой друг (още един данък на държавата) за нещо, което не ги засяга. Това разбиране е невярно и лекомислено. Макар и на пръв поглед да изглежда справедлив, аргументът, че щом е направила застраховката задължителна, държавата трябва да поеме цялата отговорност, е също толкова лекомислен. Това е гледната точка на човек, който живее с илюзорното предположение, че никога няма да попадне в произшествие на пътя. В действителност обаче на всеки от нас може да се случи сам да предизвика или да стане жертва на предизвикано от друг произшествие. И в двата случая въпросът за щетите ни засяга съвсем пряко. Ако ги нямаше застраховките „Гражданска отговорност\", в единия случай щеше да ни се налага да плащаме (по друг ред) много повече за нанесените от нас щети. А в другия - да чакаме реални и справедливи обезщетения за понесените от нас щети. Тоест, макар и задължителна, тази застраховка е от съществена полза за всички. Да се твърди обратното е вредно и безотговорно. А както се вижда в случая с фалиралия застраховател, гражданската безотговорност също има цена. Сега държавата може и да намери някаква вратичка в закона, за да плати тази цена. Но това едва ли ще е справедливо спрямо останалите потребители и застрахователи.   \"Кои са пък тези?\"   Накрая няколко думи и за самата компания. Засега е ясно, че тя е изпаднала в неплатежоспособност, но не и защо. Дали заради „агресивната си пазарна политика\" (ниските цени) или поради зла умисъл (да прибере парите на клиентите си без да ги застрахова)? Или причината е някаква комбинация от двете? Не без значение е и въпросът за собствеността. Може наистина да се окаже, че реалните собственици са не люксембургско дружество, собственост на панамска компания с „краен едноличен собственик\" някакъв испански гражданин (чиито далавери в самата Испания са разкрити още през 2015), а някакви наследници на българските борчески времена в застраховането, когато „гущерът отряза опашката си\". Така или иначе историята е много поучителна. Първо, защото показва до какво води безотговорното поведение на участниците в пазара. Включително на държавата, която го регулира. И второ, понеже дава отговор на въпроса защо България е доста по-привлекателна за всякакъв тип мошеници, търчи-лъжи и авантюристи, отколкото за сериозни инвеститори с чисти пари и намерения.", "date": "2018.08.22", "title": "Премълчаните истини около случая \"Олимпик\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385926-%D1%81%D1%8A%D0%BD%D0%B8%D1%89%D0%B0%D1%82%D0%B0-%D0%BD%D0%B8-%D1%81%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D1%83%D0%BA-%D1%81%D0%BF%D0%B8%D0%BC,-%D0%B0-%D1%82%D0%B0%D0%BC-%D1%81%D1%8A%D0%BD%D1%83%D0%B2%D0%B0%D0%BC%D0%B5", "text": "Станка и Пламен, Таня и Стефан, Джеват и Сеферие - шест имена, шест съдби. Свързва ги пътят им от България до Германия, където искат да реализират мечтите си.             Старите казармени общежития, разположени край летище Веце близо до границата с Холандия, днес подслоняват над 1 400 души от Източна Европа, сред които и стотина български граждани, пристигнали в Германия в търсене на по-добър живот. Всички те работят за холандската посредническа фирма COVA, която е собственост на турската фамилия Алтънташ. „Баща ми създаде фирмата през 2000 година с цел да помага на имигранти, дошли тук, за да работят\", разказва настоящият управител Джихан Алтънташ. „В самото начало се занимавахме единствено с осигуряване на болногледачи и чистачи, но впоследствие бизнесът ни се разшири и днес предлагаме работа също в сферата на градинарството, земеделието и логистиката\", разказва Алтънташ.   Цели групи от България   Първите имигранти, възползвали се от услугите на фирмата, били предимно поляци, но от няколко години насам и много български граждани търсят работа с помощта на COVA. Желаещите са стотици, понякога пристигат дори цели групи с автобуси от България. Повечето идват от Кърджали, Момчилград, Хасково и Пловдив. Научават за услугите на посредническата фирма предимно от познати. Но и покрай усилията на управителя Джихан Алтънташ, който пътува 2-3 пъти в годината до България, за да набира лично работна ръка. През COVA годишно минават над 400 български граждани, като повечето от тях не знаят и дума на чужд език. „В началото работодателите в Германия и в Холандия не искаха да ги наемат заради езиковата бариера\", обяснява управителят на COVA. „Днес картината е малко по-различна. Да, повечето не говорят друг език освен майчиния, но междувременно фирмите са наясно, че така стоят нещата с работната ръка, която предлагаме. Пък и вече свикнаха с някои техни странности\", добавя Алтънташ. Под „майчин език\" той има предвид български, но част от работниците говорят и турски. Колкото до споменатите „странности\", предприемачът пояснява, че понякога новопристигналите се явявали на работа накичени с бижута и с неподходящо облекло, което нерядко предизвиквало истински културен шок у работодателите. Управителят на COVA споменава и друг проблем: \"Някои българи идват тук с нагласата, че ги очаква лека работа. Поработват един ден, а после два почиват. Тогава фирмите се обръщат към нас с молба за съдействие, а ние като организатори преместваме лицата на други позиции и в други фирми. Ако оплакванията продължат, ги изпращаме обратно в България\". Около 5 до 10 процента от българските работници биват уволнявани, тъй като не успяват да се справят с изискванията и условията на труд. „Те не са мързеливи по природа, добри и съвестни работници са, но просто понякога имат нужда от помощ и допълнителни обяснения\", казва Джихан Алтънташ.   Общежитията, в които са настанени работниците от Източна Европа   Мигранти от България, Полша, Румъния, Гърция, Чехия, Турция и Молдова се преселват във Веце, за да започнат нов живот. Още с пристигането си получават трудов договор и подслон. Всички се водят служители на фирмата-посредник, която изплаща възнагражденията и определя кой какво и къде ще работи. Повечето задачи са свързани с тежък физически труд, а смените са обикновено по 8-9 часа, с две задължителни почивки от половин час. Някои стават в зори, други работят до късна доба, но за всички има осигурен транспорт до работните им места в Германия или в съседна Холандия. Надниците варират от 5 до 10 евро на час, в зависимист от работата. Някои късметлии успяват да изкарат до 1 100 евро на месец. За нощувките в общежитията плащат по 10 евро на вечер, които предварително се удържат от заплатата. Живеят по двама в стая, баните и тоалетните са общи. На всеки етаж има по две прилични кухни. По много от прозорците са наредени саксии с цветя, зад някои от сградите се виждат столчета, масички, скари и дори малък басейн. Но повечето от настанените тук работници не изпитват нужда да се \"потопят\" в обществото и остават затворени в социалния кръг, който са си създали зад стените на общежитията. Колкото хора, толкова съдби   Такава тенденция се наблюдава и сред българските работници - половината от тях идват в Германия само за 2-3 години. Типичен пример е 50-годишната Станка от Бургас, която работи като чистачка. Мечтата ѝ е да събере пари за къща в България. 56-годишният Джеват от Троян пък е пристигнал тук, за да изкара пари за собствен бизнес у дома. В България работил с керамика, като точар, но безработицата го принудила да си търси късмета другаде. В момента Джеват е силно притеснен, защото предишната фирма, за която работил в Германия, не престанала да го осигурява, когато прекъснал работа по здравословни причини, и продължила да внася пари от негово име. В резултат Джеват дължи над 20 000 евро и е заплашен от съдебен процес. Както повечето свои сънародници, той също не говори чужд език. Затова разчита на ръководството на COVA да се погрижи за проблема му и да му осигури адвокат. Сред българите в това малко затворено общество се срещат и хора, които са напуснали родината не толкова заради работата и заплащането. 57-годишната Сеферие живее в Германия вече трета година. Решила да замине след смъртта на съпруга си: „Гробища, гробища... Всеки ден се събуждах и отивах там. Не издържах повече така. Тръгнах не защото нямах пари, напротив, добре си живеех. Просто вече не исках да ходя по гробища. Освен това децата ми са в чужбина, няма какво да правя сама там\". 41-годишният Пламен от Плевен се установява трайно в Германия, след като се развежда със съпругата си. Пътува зад граница от 2009 насам, но в момента е намерил пристан в холандската фирма, която му осигурява работа като шофьор. Разказва, че в годините на странстване е вършил каква ли не работа, но в крайна сметка е установил едно: „В живота си съм изкарал повече пари в България, отколкото в чужбина\".   Микробусите, с които превозват източноевропейците до работните им места   Таня и Стефан са отскоро в Германия. Още не са решили дали искат да останат завинаги в чужбина, но и двамата споделят, че споменът за безперспективността в България е още твърде пресен. Таня е засега безработна, но Стефан и двете им дъщери са част от екипа на спедиторска фирма в Холандия, занимаваща се с доставки на медицинско оборудване. Казват, че за тях работата има „терапевтичен ефект\": \"Чувстваме се като на курорт, от който банковите ни сметки се пълнят, вместо обратното\". Таня и Стефан се радват на „добрите практики, които срещат\" и най-вече на „светлината в очите\" на техните деца. Голямата им дъщеря София, на 23 години, е впечатлена от доброто отношение на колегите си, гордее се с опита, който трупа зад граница, но категорично заявява, че мечтата ѝ е да се развива в България. А Джеват от Троян с няколко думи обобщава болката на много от сънародниците си: \"Сънищата ни са в България: тук спим, а там сънуваме\".", "date": "2018.08.22", "title": "\"Сънищата ни са в България: тук спим, а там сънуваме\""}
{"url": "http://www.classa.bg/%D1%81%D0%B2%D1%8F%D1%82/item/385920-%D0%B5%D0%BA%D1%81%D0%BF%D0%B5%D1%80%D1%82-%D1%81%D0%B0%D1%89-%D0%B3%D0%BB%D0%BE%D0%B1%D1%8F%D0%B2%D0%B0%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%BA%D0%BE%D0%BC%D0%BF%D0%B0%D0%BD%D0%B8%D0%B8,-%D0%B7%D0%B0-%D0%B4%D0%B0-%D0%B7%D0%B0%D0%BF%D0%B0%D0%B7%D1%8F%D1%82-%D1%81%D1%82%D0%B0%D1%82%D1%83%D1%82%D0%B0-%D1%81%D0%B8-%D0%BD%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%B2-%D1%81%D0%B2%D0%B5%D1%82%D0%B0", "text": "Европейските компании все по-често се сблъскват с правните инструменти на САЩ, съобщава експертът в областта на енергетиката Никола Мазучи. Както отбелязва експертът, САЩ използват намиращите се в тяхно разпореждане средства за да запазят статута си на най-голяма икономика в света. През 2015 година BNP Paribas беше глобена с $8,9 млрд., през 2014 година на компанията SNCF й се наложи да заплати $60 млн., а на Alstom - $772 млн. Както отбелязва експертът в областта на енергетиката Никола Мазучи, европейските компании са обединени от две важни черти: първо, че са съперници на американските компании в технологическите сектори, и второ, до тях може по-лесно да се стигне, отколкото до китайските или руските предприятия, тъй като те извършват своята дейност на територията на САЩ. Затова и най-често САЩ глобяват именно европейските компании. В рамките на световната конкуренция европейските компании се сблъскват с правните инструменти на САЩ, но при това е погрешно да се говори за икономическа война – твърде гръмко звучащ е термина. САЩ по-скоро използват намиращите се на тяхно разположение средства за да запазят статута си на най-голяма икономика в света. Според експерта, в законодателството на САЩ има редица така наречени „екстериториални законодателни актове“, такива като закона д'Амато-Кенеди от 1996 година, и именно в съответствие с тези закони американското правосъдие наказва европейските компании. В края на краищата, както отбелязва Мазучи, не е нужно да принизяваме ролята на такива инструменти като валутата и разузнаването. Фактът, че курса на долара не е привързан към златото и САЩ могат да контролират валутата си, предоставя на страната лост за оказване на натиск върху международната икономика, тъй като им позволява да въвеждат санкции срещу всяко предприятие за търговия със страните, съдържащи опасност за САЩ – по простата причина, че те търгуват в долари. Що се отнася до разузнаването, то такива американски закони като Актът за негласното наблюдение за целите на външното разузнаване позволяват на САЩ да прехващат всички съобщения в интерес на националната сигурност, твърди експертът в областта на енергетиката Никола Мазучи.", "date": "2018.08.22", "title": "Експерт: САЩ глобяват европейските компании, за да запазят статута си на най-голяма икономика в света"}
{"url": "http://www.classa.bg/%D1%81%D0%B2%D1%8F%D1%82/item/385921-le-parisien-%D0%B1%D0%B8%D0%B2%D1%88%D0%B8%D1%8F%D1%82-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BD%D0%B0-%D1%82%D1%80%D1%8A%D0%BC%D0%BF-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B5-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B0-%D0%BF%D0%BE%D0%BF%D1%83%D0%BB%D0%B8%D1%81%D1%82%D0%BA%D0%B0-%D1%81%D0%B8%D0%BB%D0%B0-%D0%B2-%D0%B5%D0%B2%D1%80%D0%BE%D0%BF%D0%B0", "text": "Бившият съветник на Доналд Тръмп Стив Бенън се готви да създаде в Европа фонд, обединяващ „популистите от всички бои“, предава Le Parisen. Както се съобщава, за тези цели Бенън вече се среща с Матео Салвини, Марин Льо Пен, Виктор Орбан и други европейски лидери на партиите от националистическото направление. Очаква се, че проектът на Бенън под название «Movement» ще набере на предстоящите избори за Европейски парламент от една четвърт до една трета от гласовете на избирателите. Близкият до кръговете на американските ултрадесни бивш съюзник на Доналд Тръмп Стив Бенън се готви да създаде в Европа фонд, обединяващ  , съобщава Le Parisien. Както отбелязва изданието, този 64-годишен персонаж, с удоволствие поддържащ присъщата му репутация на   все още се носи с идеята за  :  . Връщането на Бенън на политическата сцена ще бъде гръмко. Първият етап ще бъде показването на кинофестивала във Венеция на документален филм, главен герой на който ще стане самия бивш съветник на Тръмп. Но главното „предизвикателство“ за Бенън тази есен ще стане опита   Европейския съюз, обединявайки около себе си популистките движения, израстващи в съвременна Европа  . „  - заяви за изданието белгийският политик и съратник на Бенън Мишел Модрикамен. Днес заради въплътяването на своята идея Бенън непрекъснато пътешества между Стария и Новия свят на борда на своя частен самолет, надявайки се след време да се установи в Брюксел. Така през пролетта на тази година Бенън се разходи из цяла Европа, срещайки се с лидерите на популистките движения: Матео Салвини в Италия, Марин Льо Пен във Франция, Алис Вайдел в Германия, Виктор Орбан в Унгария. При това, човекът, който   на Бенън в Европа стана британският политик и един от идеолозите на брекзит Нейджъл Фараж. Както предава Le Parisien, Фараж и Бенън се познават от много години. Бившият ръководител на партията UKIP (Партията за независимост на Великобритания –  ) даже е давал съвети на Доналд Тръмп относно неговите публични изяви. Именно Фараж и неговата дясна ръка Рахим Касам през юли тази година представиха на Бенън, намиращ се в търсене на „покрив над главата си“ в Брюсел, белгиеца Мишел Модрикамен -  . През 2017 година на Модрикамен му дошла   да напусне поста ръководител на малката ултрадясна Народна партия, чиито депутати   заради структурата, получила название «Movement» („Движение“ -  ).   - отбелязва авторът на статията. Както поясняват членовете на новото обединение, неговата задача е  , а също да увеличи влиянието им вътре в Европейския парламент. При това, както се отбелязва в статията, привържениците на организираното от Бенън движение няма да различават „десни“ и „леви“ възгледи сред политиците, но няма да приемат в своите редици привърженици на идеите на  . Както се очаква, движението «Movement» ще набере на предстоящите през 2019 година избори за Европейски парламент от една четвърт до една трета от гласовете на избирателите и ще има сериозна тежест. Както отбелязва изданието, въпросът за финансирането на движението, изглежда на тревожи силно Бенън. За годините на своята професионална дейност, включваща служба в Goldman Sachs и работа в киноиндустрията и телевизията, Бенън е спестил достатъчно състояние, което по оценките е от $30 млн. до $50 млн. Създаваната от Бенън организация, съчетаваща в себе си чертите на клуб, фонд, изследователски център и операционна структура ще позволи на популистките партии в Европа да получат подкрепа от стратегически, изследователски и финансов характер. Освен това, бившият съветник на ръководителя на Белия дом се замисля за създаване на медийни инструменти. Както напомня вестникът, в САЩ Бенън е бил собственик на портала Breitbart News, съществено допринесъл за избирането на Доналд Тръмп за президент през 2016 година. Но, според признанието на създателя на «Movement», в Европа този процес е по-сложен, отколкото в САЩ заради наличието на езикова бариера. Освен всичко останало, Бенън и неговите съмишленици ги обединява   върху дейността на фонда Open Society, принадлежащ на Джордж Сорос. През последните години милиардерът от еврейски произход Сорос,   на европейските ултрадесни е изразходвал за да прокара демокрацията в Европа около $20 млрд. При това привържениците на новото движение подчертават: тяхната неприязън няма в основата си антисемитски или расистки основи.   - с усмивка отбелязва Модрикамен. Според информация на изданието, мащабното начало на новия проект е набелязано за октомври и ще преминава в присъствието на  . Но главният въпроси днес се заключава в това, ще бъде ли достатъчна репутацията на Бенън за преодоляване на   на европейските избиратели и обединения от популисти около него, отбелязва изданието.", "date": "2018.08.22", "title": "Le Parisien: Бившият съветник на Тръмп се готви да създаде обединена популистка сила в Европа"}
{"url": "http://www.classa.bg/%D1%81%D0%B2%D1%8F%D1%82/item/385922-s-p-500-%D0%B4%D0%BE%D1%81%D1%82%D0%B8%D0%B3%D0%BD%D0%B0-%D0%BD%D0%BE%D0%B2-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D0%B2%D1%80%D1%8A%D1%85", "text": "Широкият измерител  S&P 500  завърши борсовата сесия във вторник, отбелязвайки нов рекорден връх и изравни най-дългия в историята досега бичи пазар. Инвеститорите очакват, че силната икономика и силните корпоративни печалби през първите две години от управлението на президента Доналд Тръмп ще продължат, съобщава CNBC. Индексът достигна рекордната стойност от 2873,23 пункта. Така S&P 500 задмина досегашната най-висока стойност от 2872,87 пункта, достигната на 26 януари тази година. Той обаче не можа да запази ръста и приключи сесията на ниво от 2862,96 пункта. В сряда бичият пазар ще навърши 3453 дни, което ще е и най-дългата му серия според преобладаващото мнение. Междувременно във вторник той изравни друго върхово постижение, отбелязано за периода между март 1990 г. и март 2000 г. Индексът отбеляза ръст от над 300%, след като достигна дъното си в разгара на финансовата криза на 9 март 2009 г. От началото на 2018 г. той се увеличи с над 7%. „Никой не вярваше в този бичи пазар и все още не вярват“, коментира Марк Чайкин, главен изпълнителен директор на Chaikin Analytics. Въпреки това той очаква бичият пазар да продължи. Преобладаващата част от пазара също бе на зелена територия.индексът на сините чипове  Dow Jones industrial average  се увеличи с 0,25% до 25 822,29 пункта – само 3% под досегашния си максимум. Технологичният измерител  Nasdaq composite  от своя страна се покачва с 0,49% до 7859,17 пункта благодарение до голяма степен на поскъпването на книжата на  Microsoft  и  Netflix . Показателят е на по-малко от 1% под своята рекордна стойност. Пазарите бяха стимулирани от силните корпоративни отчети и стабилния икономически ръст през тази и предходната година. Само от началото на 2017 г. S&P 500 нарасна с над 25%.     Тримесечната печалба се е увеличила с най-малко 10% през пет от шестте последни тримесечия по данни на FactSet. Само тази година тримесечната печалба е нараснала с най-малко 20% през първите две тримесечия. В същото време американската икономика е отбелязала ръст от 4,1% през периода от януари до март – най-големият скок от 2014 г. насам. Добрите корпоративни резултати, както и стабилният икономически ръст бяха достатъчни частично да компенсират тревогите на пазарите за световната търговия. По време на днешната търговия ръст отбеляза и цената на  петрола . Фючърсите върху американския сорт  WTI  поскъпнаха с 0,92% до 66,02 долара за барел. Международният бенчмарк  Брент  от своя страна увеличи стойността си с 0,64% до 72,67 долара за барел. Златото  също поскъпва с 0,57% до 1201,40 долара за тройунция.", "date": "2018.08.22", "title": "S&P 500 достигна нов рекорден връх"}
{"url": "http://www.classa.bg/%D1%81%D0%B2%D1%8F%D1%82/item/385919-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%B8%D0%B7%D0%BD%D0%B0%D1%85%D0%B0-%D0%BE%D0%BD%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D0%BE%D1%82%D0%B4%D0%B0%D0%B2%D0%BD%D0%B0-%D0%B5-%D0%BE%D1%87%D0%B5%D0%B2%D0%B8%D0%B4%D0%BD%D0%BE", "text": "Германия за първи път ще създаде по-прозрачни и по-справедливи правила, с които да привлича онези специалисти, от които се нуждае. Законът за имиграцията ще облекчи притока на висшисти  и на квалифицирани среднисти.           В днешна Германия може ясно да се види какво се случва, когато политиците допуснат реалността да създава свършени факти. Десетилетия наред се водеше полемика дали Германия е имиграционна държава и дали би трябвало да се допуска подобно нещо. Споровете и дискусиите обаче не доведоха до полезни и конкретни политически решения. А онова, което се случваше междувременно, създаде свършени факти. Имиграцията течеше ненаправлявана, а понякога дори и напълно неконтролирана. Понякога мигрантите успяваха да останат в страната, искайки убежище, а друг път – преодолявайки различни бюрократични спънки. Никога обаче Германия не е предлагала истински възможности за висококвалифицираните специалисти от чужбина, така че те с лекота да се установяват в страната. Проект за имиграционен закон Сега обаче посоката на вятъра взе да се променя и то бързо. От най-официално място бе признато, че Германия е имиграционна държава. Министърът на вътрешните работи  Хорст Зеехофер (ХСС) представи концепция за бъдещ имиграционен закон. Кой би могъл да предположи подобно нещо, след като същият този ХСС, чиито председател е Зеехофер, не пропускаше възможност да блокира където и както може всякаква имиграция на квалифицирани специалисти от чужбина. И то, при положение, че под натиска на социалдемократите в коалиционния договор на новото правителство бе залегнало намерението за създаване на подобен закон. Години наред икономическите съюзи настояваха за това, че голяма икономическа сила като Германия има нужда от модерен имиграционен закон, ако иска да спечели съревнованието за най-добрите умове. В продължение на дълги години политиката бе заета с това да загърбва реалността. Чак сега има шанс нещата да тръгнат във вярната посока. Рихард Фукс Дори онези, които гледат скептично на привличането на специалисти от чужбина, би трябвало да осъзнаят, че е по-добре, ако имиграцията се осъществява по ясни, прозрачни и приемливи за всички правила. Точно те сега са в процес на изработване. Канцлерката Меркел винаги е била привърженичка на приемането на имиграционен закон, макар че именно нейният ХДС в началото на 2000-та година издигаше предизборни лозунги от сорта на \"Kinder statt Inder!\"(\"Деца, вместо индийци!\"). Същата работа днес се върши от ксенофобската „Алтернатива за Германия“. Социалдемократите пък смятат предложенията на Хорст Зеехофер за недостатъчни. Свободните демократи и Зелените също пледират за още по-голяма откритост към чуждестранните специалисти. С други думи - работата още не е опечена. Но влезе ли веднъж в сила, законът би трябвало да облекчи в еднаква степен притока на висшисти и на квалифицирани среднисти. И това е умен ход, особено като се знае колко голям е недостигът на квалифицирана работна ръка в занаятчийските професии, в здравеопазването и в старческите домове. Критериите, по които ще се решава допускането на чуждестранни специалисти в Германия, би трябвало да са образованието, възрастта, езиковите познания и наличието на конкретно предложение за работа. Отпадането на една отживелица Хубаво е, че отпадат и някои твърде дълго задържали се отживелици – например да се проверява дали работата, за която кандидатства някой чужденец, не би могла да бъде възложена на някой квалифициран европеец. При тези проверки много често се случваше така, че  специалистите от страни, извън ЕС, оставаха в списъка на чакащите и много от тях се ориентираха към други региони в света. Беше крайно време това препятствие да отпадне. Защото това е една от многото стъпки, с които имиграционното право ще стане по-прозрачно, по-разбираемо и по-справедливо – и то за всички. Навярно ще мине още доста време, докато имиграционната държава Германия се сдобие със съответния закон. Но отсега още е ясно, че тя се движи във вярната посока. А това съвсем не е малко.  ", "date": "2018.08.22", "title": "В Германия признаха онова, което отдавна е очевидно"}
{"url": "http://www.classa.bg/%D1%81%D0%B2%D1%8F%D1%82/item/385913-%D0%B4%D0%BE%D0%B1%D1%80%D0%B0-%D0%B8%D0%B4%D0%B5%D1%8F-%D0%BB%D0%B8-%D1%81%D0%B0-%D0%BF%D0%BE%D0%BB%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%BB%D0%B0%D0%B3%D0%B5%D1%80%D0%B8-%D0%B7%D0%B0-%D0%B4%D0%B5%D1%86%D0%B0", "text": "Момчетата в Полша вече не ходят на къмпинг и летни училища в курортния преди град Мжежено на брега на Балтийско море, за да пеят песни край лагерния огън, да берат гъби и да прекарват почивката си в игри. Днес момчетата там се учат как се стреля с оръжия и как се борави с противогаз и гранатомет. Спален чувал, шалте, камуфлажни дрехи, войнишки кубинки, компас, джобно ножче - 12-годишният Куба Мичалски подготвя багажа си за пътуване.  Дестинацията, към която се е запътил е Мжежно. Там, на около 350 метра от брега на морето, в парцел от около 50 хил. квадрадни метра се намира един от \"тежките\" лагери, където момчета на неговата възраст могат да придобият военна подготовка. За лагера обаче се изисква стабилна подготовка и Куба всеки ден тренира в родния му Гданск, за да поддържа подходящата физическа форма. Но той е на мнение, че трябва да е готов за това, което го очаква в лагера. А там не си поплюват, нищо че става въпрос за 12-13 годишни момчета. \"Да оцелееш 24-часова мисия съвсем не е лесно\", казва той. И определено е прав. В момента в страната военно-тематичните \"трудни\" лагери са доста популярни. Самите места са заобиколени от горски територии, където в продължение на години наред са разположени полски военни части. Сега вече тези укрепления се използват за трениране на момчета и възпитаването им във военен дух. \"Тежките лагери вече са доста популярни и според мен, ако тенденцията за пейнтбол премине, все повече интерес ще бъде насочен към тях\", коментира Богдан Зволински, собственик на туристическата агенция Wonderlands, която организира младежки военни лагери на няколко места в страната. \"Не виждам нищо странно в това. Момчетата винаги са играли с пръчки и прашки, а сега ще се забавляват в бронирани автомобили. В момента на пазара има множество компютърни игри на военна тематика, както и много военни филми по кината и по телевизията. Възможностите вече са коренно различни спрямо преди 10 или 20 години. Днес стрелбата с дървени оръжия не е достатъчна за децата, така че имаме реплики на истински оръжия, които по отношение на теглото и размерите са почти идентични с истинските\", добавя още той. Като за начало участниците получават въздушни пушки и пистолети. Единственото нещо, което дава видима разлика между копията и оригиналите, са пластмасовите боеприпаси. Броят на куршумите, които момчетата може да използват обаче, е почти неограничен. Обучението в лагера включва разговори за безопасност при боравене с оръжие, класове за сглобяване и разглобяване на оръжие, състезания за скорост на зареждане на пълнител. Момчетата също се учат и да стрелят - на различни разстояния, под стрес, от различни позиции и т.н. Децата дори се научават да използват картечници и ръчни гранатомети. Допълнително с това инструкторите ги обучават и как да водят психологическа война с врага. И няма нищо леко като задачи в програмата за обучение. \"Същото е като в армията. Събуждаш се, тренировки, след това учене. Почивките не са дълги. Нямаш време да скучаеш. Най-хубавата част обаче са битките с оръжие в ръцете. Не може да се сравни с нищо друго\", разказва 14-годишният Лукас. Някои деца пристигат със собствени униформи. Някои дори имат свои собствени оръжия. \"Това е третото ми лято в този лагер. Родителите ми ми подариха въздушен пистолет за рождения ми ден тази година. Други деца също имат собствени оръжия и се събираме заедно през годината, за да стреляме. Но не е същото като в лагера, тъй като тук условията са перфектни - с димки, фишеци и т.н.\", обяснява Лукас. Реплики на оръжия могат лесно да бъдат закупени през интернет на цени, които варират от няколкостотин до няколко хиляди долара. Никой не проверява на каква възраст е купувачът, тъй като става въпрос за въздушни пушки и пистолети, които нямат силата да убият човек. Организаторите на лагерите насърчават всеки, независимо от възрастта, да дойде в лагерите им. Те отбелязват също така, че за участниците не е необходимо да могат вече да използват оръжия. Такива лагери могат да се намерят в цяла Полша. Колкото по-крайни са условията - планини, блата, пресечени терени - толкова по-добре. В някои случаи няма свободни места за няколко години напред, а цените на места достигат до над 500 долара за 10-дневен престой. Една по-евтина възможност е да посетите подобен лагер... в Египет. Организаторите гарантират безопасността на програмите. Уроците се преподават от лицензирани инструктори по стрелба или офицери от армията. Всяка група има учител. Участниците носят очила или защитни маски по всяко време, когато стрелят. \"Това е свързано с изучаването на определени умения, тактики и стратегии. Участниците се научават да оказват първа помощ, да се ориентират в полеви условия и да оцеляват сред дивата природа. Досега нито едно не е пострадало при ученията, освен с някоя друга синина или драскотина. Но кое дете не се е понатъртвало\", обяснява един организатор на лагера. Според организаторите също така играта с тези реплики и стриктните правила в лагерите отдалечават като цяло децата от желанието да боравят с истински оръжия. Критиките към подобни лагери, освен от частта с безопасността, са и за повишаване на агресията сред децата, както и за подтикването им към оръжията и насилието. Оттам обаче не са съгласни. \"Емоциите от играта остават на игрището и не се отразяват негативно на живота в лагера\", настояват от лагера. Не всички обаче са съгласни с тези твърдения.  \"Днешните младежи са силно повлияни от изобилието от бързо променящи се стимули, които се предлагат от компютърните игри, наред с други неща. Не е изненадващо, че те искат да изживеят виртуалните емоции на живо. Единственият въпрос в случая е, защо се нуждаем от оръжия за деца? Това са \"играчки\" за възрастни. Това прекрачва линията. Какво ще стане, когато и тези реплики станат скучни? След това лагерите ще предлагат истински оръжия на децата ли?\", коментира д-р Марта Майорчик, специалист педагог и консултант към няколко университета във Варшава. \"Тийнейджърите са импулсивни. Те действат емоционално и често преминават от едно в друго настроение. Може да се случи, че по време на тези \"игри\" с оръжия да се случи злополука. Това би предизвикало сериозни психологически травми за децата\", добавя още тя. Мненията относно лагерите в Полша са на двата полюса. Според едните е опасно да се подтикват децата към употреба на оръжия и стимулиране към насилие. Според други обаче това е левичарска пропаганда, която цели да отвърне поляците от оръжията и от сигурността на страната. Както в повечето актуални дебати, тук се намесват и идеите за това какво е патриотично и какво не, дали Джордж Сорос не стои зад част от мненията и т.н. Засега обаче летните лагери за военна подготовка се радват на наистина голям интерес и по нищо не личи да бъдат вземани каквито и да е мерки за затварянето им или дори за ограничаването им. А за полските момчета остава възможността да поиграят Call of Duty наистина. Та ако ще и оръжията им да стрелят с пластмасови топчета.", "date": "2018.08.22", "title": "Добра идея ли са полските военни лагери за деца?"}
{"url": "http://www.classa.bg/%D1%81%D0%B2%D1%8F%D1%82/item/385914-%D1%82%D1%80%D1%8A%D0%BC%D0%BF-%D0%B2%D1%8A%D1%80%D0%BD%D0%B0-%D1%81%D0%B8%D0%BB%D0%B0%D1%82%D0%B0-%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%BA%D0%B0%D1%82%D0%BE-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%B0%D0%BB%D1%83%D1%82%D0%B0,-%D0%BC%D0%B0%D1%87%D0%BA%D0%B0-%D0%BA%D0%B8%D1%82%D0%B0%D0%B9,-%D1%80%D1%83%D1%81%D0%B8%D1%8F-%D0%B8-%D0%B5%D1%81", "text": "Да направи долара единствената световна резервна валута, следователно да се противопостави на валутната стратегия на Европа с нейното евро и да попречи на сбъдването на мечтата на Китай с неговия юан. Това е буквалното значение на лозунга на президента на САЩ „Да направим Америка отново велика“.   Човек може да разбере защо американският президент иска по-голям икономически растеж и заетост, да засили технологичния напредък на страната и да увеличи разликата с нейните конкуренти и по-специално Китай. Той иска да затвърди всички характерни черти на долара като единствената световна резервна валута: размера на брутния вътрешен продукт (БВП) и на икономическия растеж, предимството в знанията (и комуникационната революция), мощта на езика и на правото, военната доминация, обхващаща вече и космоса. Играта на Тръмп се оформя.   Истинската същност на една резервна валута обаче е нейната устойчивост на кризи и войни. И ето че живеем вече 70 години в мир, който оставя да се настани усещането, че той може би е резултат от равновесие на силите в един триполюсен свят (САЩ, Европа, Китай). Илюзия!   Дипломатическа експанзия   Китайската стратегия за икономиката, след години на скрита дипломатическа експанзия благодарение на Световната търговска организация (СТО), става волунтаристка. Пътищата на коприната са също толкова политически, колкото и търговски, с цел да засилят съюзите в Азия (и да изолират Индия) и да интегрират в бъдеще Африка (което има значение при гласуванията в ООН). Всичко това, без да бъдат забравяни редките метали, необходими за новите технологии, наред с инвестициите и военния напредък (Китай е на второ място в света по военни инвестиции). Китайската валута вече е влязла в затворения цикъл на големите: по тежест юанът се нарежда след долара, еврото и йената, но пред британската лира. По този начин Китай възнамерява да не използва долари в своя стокообмен, заобикаляйки американските заплахи и санкции. Той дори започва да иска да търгува петрола не в американската валута, минавайки през разновидност на Арабския лек петрол. Опасност!   Митническо оръжие   Това е моментът, избран от Доналд Тръмп да започне военни действия под претекст за борба срещу търговските дисбаланси и стремежа да ги намали в търговията с Китай, Германия, Мексико, Турция и Канада. Тези „обичайни заподозрени“ сега са подложени на натиск заради престъпния им търговски излишък. Митническото оръжие е лесно за използване от Тръмп: той може да прескочи Конгреса, повишавайки митата. Голямото предимство, което имат САЩ в тази търговска война, целяща връщане на баланса в търговския стокообмен, е, че „другите“ не могат да спечелят. Китай на практика изнася четири пъти повече за Съединените щати, отколкото внася от тях (510 срещу 130 милиарда долара през 2017 година). Ако например САЩ повишат до 20 % своите митнически тарифи върху вноса, допълнителната цена, която те плащат, е 100 милиарда долара. Що се отнася до Китай обаче, той би трябвало да обложи американския внос с 80 %, за да достигне същите тези 100 милиарда долара! За него е невъзможно да поеме такъв риск. Тази война посредством митата ще забави по-силно противниковите икономики, отколкото американската, която внася много повече от тях. Но тъй като е необходимо време, за да се прояви тя при „другите“, фондовите борси играят ролята на ускорител. Безпокойството, което пазарите показват по въпроса за икономическия растеж на Китай, Русия или Турция, ускорява понижаването на лихвените проценти. Посветила се на своята цел да превърне юана в световна валута, китайската централна банка не може да го остави да се обезцени прекалено много. Следователно тя е принудена да подкрепя икономиката чрез натрупване на дългове, при условие че иска намали тяхното бреме! Китай изведнъж се оказва отслабен.   Това важи с още по-голяма сила за Русия, която няма друг избор, освен да девалвира рублата (и да добива повече петрол)! Турската лира също потъва, като местните компании са натрупали дългове в долари. Стъпка по стъпка, валутите на нововъзникващите пазарни икономики (Южна Африка, Индия, т. е. всички страни от БРИКС), наред с еврото, поевтиняват. С разпространяването на безпокойството в задлъжнелите държави, лихвените проценти по облигациите с дълъг падеж се повишават навсякъде (в Италия, например). Накратко, само доларът поскъпва. Това е убедително доказателство, че именно той е истинската световна валута. Още по-добре за САЩ, лихвите по американските облигации с дълъг падеж се понижиха до 2,9 %, с колкото се повиши инфлацията, а бюджетният дефицит ще експлодира с техните големи граждански и военни проекти! Световната валута е тази, която светът иска, за да заема повече и на по-ниска цена на онзи, когото смята за най-добрия!   –", "date": "2018.08.22", "title": "Тръмп върна силата на долара като световна валута, мачка Китай, Русия и ЕС"}
{"url": "http://www.classa.bg/%D1%81%D0%B2%D1%8F%D1%82/item/385915-%D1%81%D0%B2%D0%B8%D0%BD%D1%81%D0%BA%D0%B0%D1%82%D0%B0-%D1%87%D1%83%D0%BC%D0%B0-%D0%B8-%D0%B5%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%B1%D1%83%D1%82%D0%B0%D1%82-%D1%81%D0%BE%D1%86%D0%B8%D0%B0%D0%BB%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%BE%D1%82-%D0%B2%D0%BB%D0%B0%D1%81%D1%82-%D0%B2-%D1%80%D1%83%D0%BC%D1%8A%D0%BD%D0%B8%D1%8F", "text": "Социалдемократическата партия (СДП) все още изглеждаше солидна партия, дори след година и половина анемично управление, трима сменени премиери, стотици дни улични протести, един двукратно осъден председател на партията и множество ежедневни гафове заради некомпетентността на министрите. Партията-държава обаче сама загуби следващите избори само в рамките на няколко дни. Африканската чума по свинете и намесата на жандармеристите в протеста на диаспората са кръстовете, които ще бъдат поставени на следващите избори върху бившата голяма партия, лансирана от Йон Илиеску. Казвам, че СДП изглеждаше все още солидна, защото напрактика чрез начина, по който управляваше, беше разделила хората на два лагера с все по-твърди убеждения „за“ и „против“. Никой не печелеше и не губеше твърде много последователи в тази война на изтощение.  Лидерът на СДП Ливиу Драгня не направи нищо друго, откакто пое управлението, освен да радикализира собствения си електорат срещу онези, които „искат да откраднат легитимното управление“ – електорат, който му бе останал близък почти по инерция, защото хората трудно приемат, че са сгрешили, когато са избирали – и онези граждани, които са осъзнали колко токсично е всъщност червеното управление. Лятото на 2018 г. обаче е моментът, в който СДП се провали чрез две събития, които не биха могли да бъдат обяснени, колкото и много пари да бъдат вкарани в партийната и държавната пропаганда. И няма да могат да бъдат обяснени на собствения електорат, който тогава, когато гласува за СДП, вярваше, че скандалите ще бъдат малко, че страната ще бъде стабилна и че управлението на СДП ще бъде последователно и няма да прави резки смени на посоката. Страхът на тези, които обичайно гласуват за СДП, е страх от новото, страх от промяната на един познат начин на живот. Има много добри хора, които гласуват за СДП, работници, дребни провинциални бизнесмени, които не искат промени в посоката, защото ще се промени светът им и те смятат, че трудно биха се адаптирали.  Някои от тях са правили експерименти в миналото, гласували са за нещо друго и това друго после е смутило съществуването им, защото не се е вслушало в гласа им. СДП обаче ще плати за две събития, с които се справи катастрофално. Появата и разпространението на африканската чума по свинете удря много хора от електората на СДП. И удря жестоко. Хиляди стопанства с десетки хиляди унищожени животни ще си изпатят тази година от некомпетентността на едно правителство, което говори много и действа немощно. Хората на село разбират лесно сега какво означава един некомпетентен министър и едно правителство, което няма координация. И разбират липсата на съпричастност, с която се отнасят към тях, отвъд парите, които ще получат за загубите на животни. Откакто се появи свинската чума, хората не получиха съвети, никой не им говори за ефектите и за стъпките, които ще бъдат направени по-нататък. Много дребни и едри фермери, които имаха кланици, разбраха едва сега какво се случва, когато единственият начин на управление, който СДП познава, е „става и така“. Фермерите са хора, които научиха много през последните години, които знаят какви са правата им и които започнаха да имат съществен износ в чужбина. За много от тях пазарът на Европейския съюз ще се затвори за много години отсега нататък и те знаят, че правителството на СДП не е направило нищо, за да предотврати това. Второто събитие, което разрушава доверието на собствения електорат на СДП, е бруталната намеса на диаспората в протеста. Там, на площада, се намираха хиляди хора, които си бяха дошли у дома за ваканцията. След протеста те тръгнаха към семействата си в цялата страна, при родителите, бабите и дядовците. Ще обикалят роднините си, там, където мнозина са в плен на правителствената пропаганда по телевизията, и ще разказват от първа ръка какво им се е случило. Тези трудолюбиви хора, които СДП третира със сълзотворен газ и палки, ще разбият стената между манипулацията и истината. Истината, която ще разкажат по селата и градовете, откъснати от политическата реалност, ще бъде по-силна от всяка истина, която би дошла от опозиционните партии. Защото тези хора се ползват с доверие и на тях разчитат семействата им, останали в страната. Колкото и да плаче фалшиво (министърът на вътрешните работи) г-жа Кармен Дан по телевизията, колкото и обещания да дава Ливиу Драгня от днес нататък, СДП вече няма да може да навакса загубите от тези дни.", "date": "2018.08.22", "title": "Свинската чума и емигрантите бутат социалдемократите от власт в Румъния"}
{"url": "http://www.classa.bg/%D1%81%D0%B2%D1%8F%D1%82/item/385916-50-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-%D0%BF%D1%80%D0%B0%D0%B6%D0%BA%D0%B0%D1%82%D0%B0-%D0%BF%D1%80%D0%BE%D0%BB%D0%B5%D1%82-%E2%80%93-%D1%83%D1%80%D0%BE%D1%86%D0%B8-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%B8-%D0%BF%D1%80%D0%B5%D0%BA%D1%8A%D1%80%D1%88%D0%B5%D0%BD%D0%B8%D1%8F-%D0%B4%D1%83%D1%85", "text": "Възможно ли е комунизмът от съветски тип да е съвместим с личното достойнство и свобода? През 1968 г. се търсеше отговор на този въпрос, когато водачът на Чехословашката комунистическа партия Александър Дубчек започна проект за либерализация, която имаше за цел да предложи „социализъм с човешко лице“. Последва възраждане на политическите и културни свободи, дълго отричани от преданите на Москва партийни лидери. Свободният печат беше в разцвет, артисти и писатели изразяваха открито мислите си, а Дубчек слиса Москва, като обяви, че иска да създаде „свободно, модерно и дълбоко хуманно общество“. Този период на надежда и оптимизъм стана известен като Пражката пролет. Едва родено обаче, движението бе смазано от съветските танкове. На 21 август преди 50 години ръководеното от Съветския съюз нахлуване в Чехословакия унищожи мечтите на реформаторите, прекърши националния дух и постави началото на епоха на потисничество, чиито последици се усещат и днес. Москва успя да възстанови върховенството на дотогавашното държавно управление, но крайната цена на победата беше висока. Може би повече от всяко друго събитие от времето на Студената война, инвазията изложи на показ пред света тоталитарната същност на съветския режим. Когато гражданите в страни под съветско господство се съпротивляваха, като в Източна Германия през 1953 г. или Унгария през 1956 г., бунтовете им биваха жестоко смазвани. Пражката пролет обаче бе нещо различно. Тя не беше опит за сваляне на комунистическия режим, а по-скоро за трансформирането му. Но Москва гледаше на събитията в Чехословакия като на вирус, опасявайки се, че те могат се разпространят и обхванат и други страни от Варшавския договор. Американските разузнавателни служби наблюдават тогава с тревога струпването на войски край чехословашките граници, но инвазията сварва правителството на президента Линдън Джонсън неподготвено. Западните страни не могат да направят почти нищо. Около 250 000 войници от 20 дивизии на Варшавския договор нахлуват в Чехословакия, а 10 съветски дивизии попълват освободените от тях позиции. Те са подкрепени от хиляди ядрени бойни глави, насочени към Западна и Централна Европа. Все още не се знае колко са жертвите на инвазията, данните са много различни – от 80 до няколкостотин души. През следващите месеци обаче, когато голям брой хора са арестувани, а хиляди са пратени „на превъзпитание“ по програмата за „нормализация“, надеждата отстъпва място на страха и дръзкия отказ от примирение и покорство. Пражката социоложка Иржина Шиклова, която членувала в комунистическата партия преди инвазията, казва: „След нахлуването не съм срещала човек, който да го защити, дори сред хората от Съветския съюз. Петдесет години по-късно още не сме намерили алтернатива за справяне с проблемите на Запада и именно затова много хора се превръщат в екстремисти“. И наистина, Европа установява, че е по-разединена от всякога след края на Студената война. Фундаментални институции от следвоенния ред като НАТО са поставен под въпрос от едно американско правителство, което се отнася с подозрение към съюзите. Пражките събития отпреди 50 години са напомняне за крехкостта на системите, създадени да ни бранят от война и тирания.", "date": "2018.08.22", "title": "50 години след Пражката пролет – уроци за Свободата (и прекършения дух)"}
{"url": "http://www.classa.bg/%D1%81%D0%B2%D1%8F%D1%82/item/385917-commerzbank-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D0%BF%D0%BB%D0%B0%D0%BD%D0%BE%D0%B2%D0%B5%D1%82%D0%B5-%D1%81%D0%B8-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%BE%D0%BD%D0%BB%D0%B0%D0%B9%D0%BD-%D0%B1%D0%B0%D0%BD%D0%BA%D0%B0", "text": "Вторият по големина германски кредитор Commerzbank вече не преследва плановете си за европейска онлайн банка. „Ние решихме да не продължаваме проекта Copernicus („Коперник\", б. ред.), заяви главният изпълнителен директор на подразделението за частни клиенти Михаел Мандел в доклад, публикуван в интранет сайта на Commerzbank, за който е била информирана агенция Ройтерс. Франкфуртските банкери обсъждаха създаването на европейска онлайн банка в продължение на месеци. „Не можеш да правиш всичко наведнъж. Това добавя сложност и не ви прави по-бързи или по-ефективни \", обяснява Мандел. „Имаме ясен акцент върху растежа и ефективността в секторите на дейност, които имат пряко положително въздействие върху нашата печалба\", пояснява той. Критици предупреждаваха, че онлайн банката ще започне да генерира печалба едва години след пускането си. Те също така се бояха от дублиране на дейността на банката дъщерна компания Comdirect и полското дъщерно дружество MBank, която е изиграла решаваща роля в планирането на европейското онлайн банкиране. MBank, която освен в Полша бе активна само в Чешката република и Словакия, можеше да експандира до Западна Европа през онлайн банката.", "date": "2018.08.22", "title": "Commerzbank се отказва от плановете си за европейска онлайн банка"}
{"url": "http://www.classa.bg/%D1%81%D0%B2%D1%8F%D1%82/item/385918-%D1%85%D0%BE%D1%80%D0%B0,-%D0%BF%D1%80%D0%B5%D0%B3%D1%8A%D1%80%D0%BD%D0%B5%D1%82%D0%B5-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%BE%D1%81%D1%82%D1%82%D0%B0", "text": "Светът е полудял, прогресът ни стресира, а мнозина си мечтаят за доброто старо време. Стига толкова! - апелира световноизвестната социоложка Хелга Новотни. Рисковете са наши приятели, твърди тя.             Ценностите от миналото не помагат, трябва да имаме истинска и добра визия за бъдещето, твърди една световна научна звезда. Австрийката Хелга Новотни е бивша президентка на Европейския съвет за научни изследвания и авторка на книгата „Да прегърнем неизвестността\". В тази книга тя окуражава читателите да живеят с несигурностите на новия, много комплексен свят. Защото „неизвестното отваря пукнатина в стената, през която влиза новото\".     Защо живеем в несигурни времена?   Новотни: Главната причина е многократно нарасналата комплексност. Днес нещата са свързани помежду си много повече, отколкото преди. Да вземем финансовата система. Само за няколко секунди милиарди долари обикалят земното кълбо – ето как една ипотечна криза в САЩ изведнъж може да доведе до колапс цялата световна икономика. Или пък така наречената „бежанска криза\": една гражданска война в Сирия произвежда милиони бежанци, които малко по-късно вече са настанени из германските физкултурни салони, а в крайна сметка дори ЕС може да се разлети на парчета. Така пред очите ни се променят много неща, които сме смятали за най-нормалното на света.   А защо не можем да реагираме по съответен начин?   Новотни: Ами просто мъкнем със себе си прекалено много баласт от миналото, когато нещата все още функционираха другояче. Нашите институции са създадени за решаване на проблеми в съвсем други времена.   Например?   Новотни: Дигитализацията из основи променя трудовия живот. Чрез социалните мрежи възникват нови форми на участие в обществения живот, които са предизвикателство за демокрацията. Нашето потребителско поведение нарушава равновесието на световния климат. Почти всекидневно установяваме, че неща, които досега сме смятали за стабилни, всъщност са съвсем крехки. Американският еволюционен биолог Стивън Пинкър е на друго мнение: той се противопоставя срещу всеобщия песимизъм в момента и сочи като пример историческия напредък на човечеството.   Новотни: Пинкър има право по отношение на фактите, които цитира. Днес има много по-малко всекидневно насилие и войни, детската смъртност по цял свят е спаднала, човечеството е по-добре образовано и по-здраво откогато и да било преди, а ние на Запад доста дълго живеем на едно равнище, което предишните поколения изобщо не са могли да си представят. Пинкър обаче не забелязва къде има обратни тенденции: в опазването на природата и на климата. Той подценява ефекта, който ще възникне в резултат на тези процеси. Във всяка комплексна система винаги трябва да се отчита и влиянието на отрицателните фактори.   А какво роля играе техниката?   Новотни: Много голяма, защото тя ни прави по-зависими. Вземете примера с Фукушима: едно земетресение предизвиква цунами, което наводнява една АЕЦ и в крайна сметка довежда Германия до решението да се откаже от ядрената енергия. Пост фактум винаги може да се каже кое до кое е довело. Но предварително нищо не може да се прогнозира – просто защото системата е изключително комплексна. (...) Ние непрекъснато се намираме в някакво съревнование между комплексността, която сами създаваме, и опитите си да я контролираме.   Означава ли това, че времената на прогреса са отминали?   Новотни: Не, обаче той вече не се развива така праволинейно, както сме си представяли преди: че техниката облекчава живота ни, че пазарът осигурява всеобщо благоденствие, а демокрацията се налага по цялото земно кълбо. Да не говорим пък за това, че всяка крачка напред по пътя на прогреса променя и нашите изисквания.   (...) В момента болезнено усещаме, че сме много уязвими. Къде ли още ще ни удари?   Новотни: Според мен резултатите от въздействието на дигитализацията върху трудовия живот са по-бързи и по-разтърсващи, отколкото си мислим. Вземете здравеопазването. Когато компютрите започнат да поставят по-точни диагнози от лекарите, това ще окаже земетръсно въздействие върху професията на лекаря, но също така върху организацията във всяка болница и върху здравните осигуровки. Тоест, възниква гигантски проблем в една област, която до момента функционира съвсем добре в Германия.   Нещо ни предстои, само дето не знам какво, така ли? Как можем да се подготвим за тази несигурност?   Новотни: Важно е да сме гъвкави. Трябва да се научим да заобикаляме и да поемаме рискове. А това в момента е трудно, защото нашата политика и нашата бюрокрация са твърде зависим от правилата. (...) Трябва да поставяме под въпрос неща, които досега са функционирали, но навярно вече не са актуални. (...)   В книгата си препоръчвате на хората да прегърнат несигурността. Но днешният човек сякаш не обича особено да я прегръща...   Новотни: Мисля , че повечето от нас вече са се изправяли пред взимането на решения, при които не е ясно, въпреки всички усилия, дали надделява разумът или емоцията. В крайна сметка много често сме оставяли решението в ръцете на случайността или на съдбата и сме приемали случилото се. А това също означава „да прегърнеш неизвестността\".   В състояние ли е обаче едно цяло общество да живее така? В момента на голяма популярност се радват движения, които обещават връщане към старите правила и някогашната сигурност. Новотни: Това е задънена улица. Копнежът по онова, което навремето уж е било по-добро, не ни води на никъде. На нас ни липсва друго: положителна визия за бъдещето. Можем да я създадем обаче само тогава, когато поставим под съмнение статуквото. (...)   Госпожо Новотни, един личен въпрос: Въпреки международното положение, въпреки всеобщите несигурности, Вие изобщо не изглеждате разтревожена. Напротив, правите впечатление на радостен човек. Как става това?   Новотни (смее се): Аз изпитвам една базисна увереност. От една страна, никога досега в човешката история не сме разполагали с толкова много възможности да се развиваме като индивиди. И друго да Ви кажа. Вероятността на Земята да се появи живот е била съвършено минимална. Още по-малка е била вероятността, че онези първи бактерии ща задействат цялата гигантска еволюция. Ами нашата поява? Помислете си какво съвпадения на различни фактори са довели до нея! А на всичкото отгоре днес сме тук, заедно и разговаряме помежду си – всичко това е повече от невероятно. И тъкмо то ми дава повод да бъда оптимистка.", "date": "2018.08.22", "title": "Хора, прегърнете неизвестността!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385910-%D0%BF%D0%B8%D1%80%D0%BE%D0%BD%D0%BA%D0%BE%D0%B2%D0%B0-%D0%B7%D0%B0%D0%B3%D0%BE%D0%BB%D0%B8-%D0%B1%D0%B5%D0%B4%D1%80%D0%BE-%D0%B8-%D0%BF%D0%BE%D0%BA%D0%B0%D0%B7%D0%B0", "text": "Бившата първа ракета на България Цветана Пиронкова демонстрира страхотна форма по-малко от пет месеца след раждането. Тя стана майка в края на март, когато на бял свят се появи първородният ѝ син Александър.  Към днешна дата на Цвети вече въобще не й личи, че наскоро е била бременна. Тези дни тя се разходи из улиците на Пловдив по къса лятна рокля и получи единствено положителни коментари от почитателите си. На този етап не е известно дали Пиронкова ще се завърне на корта, както направиха други елитни тенисистки като Виктория Азаренка и Серина Уилямс, които също станаха майки.   Пловдивчанката за последно игра на Уимбълдън миналата година.  ", "date": "2018.08.22", "title": "Пиронкова заголи бедро и показа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385911-60-%D0%B3%D0%BE%D0%B4%D0%B8%D1%88%D0%BD%D0%B0-%D0%B5%D0%BA%D1%81%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B0-%D1%81%D0%B8-%D0%BD%D0%B0%D0%BF%D1%80%D0%B0%D0%B2%D0%B8-%D0%B3%D0%BE%D0%BB%D0%B0-%D1%84%D0%BE%D1%82%D0%BE%D1%81%D0%B5%D1%81%D0%B8%D1%8F", "text": "През 80-те години на миналия век Линда Лусарди беше полуразсъблечена на кориците на списания за възрастни. Е, тогава тя все още беше младо момиче, а сега вече е на 60 години. Въпреки това, това не е извинение да се откажеш от любимото си занимание - снимки в откровени фотосесии.      И наистина, защо да си отказва удоволствието? Тя няма от какво да се срамува. За нейните 60 години тялото й е в отлична форма и дори и сега тя има какво да покаже. Както преди 30 години. \"Аз съм на 60 години и с гордост възприемам този факт. Не се опитвам да крия възрастта си.      Имам чудесни външни данни, за които съм благодарна на природата баща ми. Слагала съм си единствено ботокс в челото. Когато баща ми беше на 50, смятаха, че ми е гадже \", споделя Линда Лусарди. Бащата на Линда е италианец. Той е починал миналата година - на 87 годишна възраст.      Смъртта на баща й я опустошила, но не я сломила. \"За татко беше важно с кого се срещам. И вероятно от него съм наследил това да не обръщам внимание на възрастта. Откакто той почина, в душата ми се е образувала дупка\", казва Линда. Линда Лусарди през 80-те години      След като загуби най-близкия до нея човек, тя беше подкрепена от нейния съпруг Самюъл Кейн. Той също е актьор, но е с 10 години по-млад от Линда. Разликата в възрастта не им пречи да имат вече 20 години щастлив брак като имат и две деца. Линда Лусарди през 80-те години      Според Линда Лусарди, нейният съпруг й дава прилив от енергия и с негова помощ тя изглежда толкова млада. На свой ред,      Самюъл заявява, че се чувства до нея много по-млад за годините си. Линда Лусарди и нейното семейство Линда признава, че усещането за младост е много важно и полезно за здравето.      Нейната дъщеря Люси е на 21 години, а синът й Джек - 16. Рано или късно тя ще стане баба, но това няма да й попречи да се снима в откровено облекло.            ", "date": "2018.08.22", "title": "60-годишна ексманекенка си направи гола фотосесия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385912-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Днес, ще сте по-мързеливи и често, ще се отдавате на мечти. Въпреки това, върху вас, ще се струпат неотложни въпроси и да се справите с тях, ще е просто не реалистично. Ако наскоро сте се запознали с избраника си, трябва да покажете най-добрата си страна. Купете подарък или организирайте красива романтична вечер. ТЕЛЕЦ ( 21 април - 21 май )  Трябва да предложите оригинални идеи, тогава обещаващата позиция и високата заплата – са ви гарантирани. Обърнете внимание на това, кой и какво говори, по-специално за вас. Възможно е неочаквано пристигане на роднини и новини от приятел. Ако гледате с хумор на някои неща, това ще ви направи по-силни и мъдри. БЛИЗНАЦИ ( 22 май - 21 Юни ) Днес трябва по-свободно да общувате с всички, които срещнете по пътя си. Не се страхувайте да споделяте мислите си и да рекламирате своите таланти. Ще имате голям шанс за успех във всичко, стига да сте уверени в себе си. В семейния живот, напротив, трябва да станете по меки и внимателни.   РАК ( 22 юни - 23 юли ) Днес трябва да сте педантични в работата си, в противен случай ще направите много фатални грешки. Следете състоянието на здравето си, спазвайте хранителен режим и започнете да пиете витамини. С бизнес партньорите, трябва да сте по-внимателни, не споделяйте идеите и плановете си за бъдещето. Вечерта е подходяща за общуване със семейството. ЛЪВ ( 24 юли - 23 август ) Днес, ще заемате централна роля, както в кръга от колегите си, така и у дома. Всички ще искат от вас съвет и това, ще ви носи удовлетворение. Възможно е да подпишете изгоден договор и веднага, да се заемете с изпълнението. Спокойствието и хармонията в любовта, ще ви помогне да поддържате вътрешна дисциплина и мъдрост. ДЕВА ( 24-ти август - 23 септември ) Денят е добър за решаването на важни проблеми в работата и личния живот. Вие най-накрая, ще намерите време за ремонт на дома, колата или за изкарване на паспорт. Вечерта ви очаква, обещаваща вечер насаме с любимия човек. Уви, не често, ви се дава такава възможност, заради заетостта ви. ВЕЗНИ( 24 септември - 23 октомври) Всяко събитие, в което решите да участвате, ще ви донесе повече главоболия, отколкото радост. Не бързайте да приемате всички покани. Днес, ще се развиват успешно финансовите въпроси и до края на деня, може да получите добра сума пари. Вечерта отидете на кино или театър, за да се разтоварите от ежедневните проблеми.   СКОРПИОН ( 24 октомври - 22 Ноември ) Ако до вчера, не сте се ограничавали в храната, от днес е нужно да започнете да спазвате диета. Възможни са стомашно-чревни заболявания. От някои \"табута\" се нуждаете и в други области на живота. Опитайте се, да се пазите от контакти с хора, след срещата с които, чувствате умора, апатия и главоболие.   СТРЕЛЕЦ ( 23 Ноември - 21 Декември ) Очертава се прекрасен ден за покупки, когато може да си купите, това което сърцето ви желае. Сутринта, може да ви разстрои, обаждане от стар приятел. Новината дори да е неприятна, не си струва да я проектирате на живота си. Трябва да започнете да разширявате контактите си и да намерите влиятелни хора, с цел решаване на нерешените си финансови проблеми. КОЗИРОГ (22 Декември - 20 януари ) Трябва да пестите енергията си и да я влагате в нови знания. Може сериозно да се замислите, за смяна на професията и преход към друга работа. Някои от събитията в личния ви живот, ще се отразят на настроението ви, по не най-добрият начин. Не бъдете подозрителни или \"негативното\" бързо може да се материализира.  ВОДОЛЕЙ ( 21 януари -  19  февруари ) Само реформата, ще ви помогне днес, коренно да промените живота си. Ако искате да оставите всичко на същото ниво, с никой не се срещайте и общувайте. В любовта, ви очаква повече късмет, отколкото в областта на финансите. Особено ако доскоро сте мечтали, бивш възлюбен да напомни за себе си и да ви покани на среща.   РИБИ ( 20 февруари - 20 март ) Днес, ще имате полза от всичко с което се заемете и ще получавате изгода от всяка среща. Голям ден, за решаване на конфликти с приятели и колеги, както и планиране на бъдещето. Днес също, най-накрая, ще почувствате резултатите от неуморната си работа. Вечерта вашият шеф, може лично да ви благодари за неуморния труд.", "date": "2018.08.22", "title": "Дневен хороскоп 22 август"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385908-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%B7%D0%B0%D1%80%D0%B5%D0%B6%D0%B4%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%BA%D0%B0%D0%BA-%D0%B4%D0%B0-%D0%BD%D0%B5-%D1%81%D0%B5-%D1%81%D0%BC%D0%B5%D0%B5%D1%88-%D0%B2%D0%B8%D0%B4%D0%B5%D0%BE", "text": "Млада и красива дама попадна в конфузна ситуация на бензиностанция. Естествено, всичко бе записано на видео и постъпката на момичето дори успя да взриви мрежата.     \r\n Работата е там, че капачката за бензина на автомобила на момичето се намира от лявата страна, а тя е спряла на дясна бензиноколонка, защото нямало автомобили. Проблем обаче възникнал, когато красавицата се опитала да достигне с пистолета входа към своя резервоар. Естествено, опитът се оказал неуспешен - дължината на маркуча не позволила момичето да си налее бензин.  \r\n При това касиерката помолила по уредбата младата жена да не прави така. \r\n Действията на момичето разсмяха както шофьорите, така и мрежата, където е публикувано смешното видео. Някои предполагат, че младата дама въобще е забравила къде се намира капачката за бензина, защото някой мъжага постоянно се грижи за жаждата на нейния автомобил. Интересно е, че дамата отнесе критики предимно от представители на мъжкия пол, докато жените категорично се хвърлиха да я защитават.   \r\n   От коментарите на потребителите:   \r\n   ivankchp27 :  \"Тумба индианци на бензиностанцията, а никой не иска да помогне на момичето, естествено, по-добре да снимаме клип\".   \r\n sanctus_85:  \"Маркучите трябва да са дълги навсякъде! Десетки са се наредили един след друг на полупразна бензиностанция. Затова пък момичето веднага се е сетило какво да направи\".   \r\n rasa.pronuza33 : \"Е, поне се е опитал ????????????\".  \r\n .Evgeniatribunalova : \"Какво сте се нахвърлили, бе! Многократно така съм правила, когато опашката е километрична за колите с лява капачка, а отдясно е свободно. А и не съм само аз\".   \r\n kseny1606@blog_vladivostok : \"Каква е тази дискриминация, ако беше мъж, всички щяха да му ръкопляскат, а щом е момиче - тъпачка\". \r\n    ", "date": "2018.08.22", "title": "Красавица зарежда автомобил - как да не се смееш? (ВИДЕО)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385909-%D0%B5%D1%82%D0%BE-%D0%B7%D0%B0%D1%89%D0%BE-%D0%BC%D1%8A%D0%B6%D0%B5%D1%82%D0%B5-%D0%B8%D1%81%D0%BA%D0%B0%D1%82-%D1%81%D0%B5%D0%BA%D1%81-%D0%BE%D1%89%D0%B5-%D0%BD%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D1%81%D1%80%D0%B5%D1%89%D0%B0", "text": "Секс експерти твърдят, че най-голямата грешка, която една жена би могла да направи, е да си легне с мъжа още на първата среща. Разбира се, почти на всеки се е случвало: романтична вечер, подходящо настроение, отдавна неизразходвана страст. Всичко изглежда в реда на нещата. На сутринта тръпката се е разтворила във въздуха, неловкост витае помежду ви. Тръгвате си или пък оставате сама с един горчиво-метален вкус в устата, който ви трови живота за дни напред. Той почти никога не се обажда отново, освен при някои изключения. Истината е, че мъжете, които се опитват да скочат в леглото с вас още на първата среща, не ви харесват истински, пише rozali.com. Тогава защо пробват, ще се запитате.      Мъжете са програмирани още от най-ранна възраст да бъдат доминиращи в сексуално отношение. Те се стремят към признание от страна на себеподобните си, мерната единица за което е бройката жени, които са успели да \"покорят\". Разбира се, не всички мъже са такива, а някои се променят в течение на годините. Но трябва да сте наясно, че ако мъжът се опитва да спи с вас от първия път, значи не ви харесва сериозно.Той си прави изводи за морала ви именно от факта, че сте склонили още първия път. Това за него е безспорно доказателство, че сте готови да го направите с всеки срещнат. Мъжете винаги ще опитват да спят с жените още на първата среща, и по-специално с тези, които не харесват или поне не харесват достатъчно. Това е в кръвта им. Ако мъжът си пада по вас и в мислите му присъствате като потенциален партньор, той ще ви ухажва. Ще ви дари с дълга, страстна целувка за лека нощ, но нищо повече. Когато мъжът е заинтригуван истински, той няма да рискува да ви отблъсне с желанието да спи с вас още първата нощ. Разбира се, има изключения, но те не са много.", "date": "2018.08.22", "title": "Ето защо мъжете искат секс още на първата среща"}
