{"url": "http://www.classa.bg/%D1%81%D0%B2%D1%8F%D1%82/item/397729-%D1%89%D0%B5-%D0%BE%D1%81%D1%8A%D0%B4%D1%8F%D1%82-%D0%BB%D0%B8-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%8F-%D0%BA%D1%80%D0%B0%D0%BB-%D1%81%D0%B0%D0%BB%D0%BC%D0%B0%D0%BD-%D0%BF%D1%80%D0%B8%D0%BD%D1%86%D0%B5%D1%81%D0%B0-%D1%85%D0%B5%D1%81%D0%B0-%D0%B1%D0%B8%D0%BD%D1%82-%D1%81%D0%B0%D0%BB%D0%BC%D0%B0%D0%BD", "text": "Единствената дъщеря на краля на Саудитска Арабия Салман - принцеса Хеса бинт Салман - бе изправена на съд задочно в Праиж по обвинения, че през септември 2016 г. е накарала личния си бодигард да пребие и унижи водопроводчик, когото тя заподозряла, че прави снимки и видео в апартамента на саудитското кралско семейство на авеню \"Фош\" във френската столица. Тя напусна Франция малко след инцидента през септември 2016 г. и не присъства на еднодневния процес. През декември 2017 г. е издадена заповед за арестуването й.  Принцесата не присъства и на заседанието по делото като причината за това, изтъкната от френския й адвокат Еманюел Моан, е, че кореспонденцията е била изпратена на адреса в Париж, а не в царския дворец в Саудитска Арабия, където реално се намира тя. Чрез своя адвокат Хеса бинт Салман, която е по-голямата полу-сестра на саудитския престолонаследник принц Мохамед бин Салман, отрече обвиненията, че срещу водопроводчика е било употребено насилие.     Принцесата е обвинена в съучастничество в насилието и конфискуването на телефона на водопроводчика. Обвиненията срещу нейния бодигард Рани Саида е обвинен в насилие, незаконно конфискуване и кражба. Според обвиненията водопроводчикът е бил държан вързан в продължение на три часа в резиденцията на шикозен булевард близо до Шанз-Елизе и срещу него е било упражнено насилие. Според обвинителния акт работникът Ашраф Ейд, роден в Египет, но с френско гражданство, е бил извикан за ремонт в луксозното жилище на фамилията Сауд в Париж.  По негови думи, за да улесни работата си, той е направил снимки на разположението на мебелите, които да използва впоследствие, за да ги върне на мястото им. На една от снимките обаче попаднало отражение на принцесата. Когато видяла, че я снимат, принцеса Хеса изпаднала в ярост от страх, че водопроводчикът прави снимки, които впоследствие да използва срещу нея като дъщеря на монарха на една от най-строго консервативните държави в света. Затова и тя наредила на бодигарда си да се разправи със ситуацията. Телохранителят Рани Саида е разследван за насилие, при което е използвано оръжие и за държане на човек, затворен против волята му. На 1 октомври 2016 г. му беше отказано пускане под гаранция. Обвинението твърди, че работникът разказал на полицията, че докато бодигардът го биел, принцеса Хаса го е обиждала и унижавала, наричайки го \"куче, което не заслужава да живее\", и предупреждавайки го: \"Ще видиш как трябва да се говори с една принцеса, как трябва да се говори с кралско семейство\". Самият Ашраф Ейд също отсъства от процеса, но пред съда бяха представени неговите показания, дадени след инцидента пред полицията. В тях той разказа как бодигардът е счупил телефона му и го е накарал да целуне краката на саудитската принцеса, докато ръцете му са били вързани зад гърба му. Адвокат Моан коментира пред Ройтерс, че разследването се основава на лъжи, тъй като принцесата никога не е заповядвала нараняването на работника, нито е отправяла такива груби обиди спрямо него. \"Принцесата е грижовна, смирена, отзивчива и културна жена. Саудитското законодателство и подсигуряването на безопасността на принцесата забраняват по какъвто и начин да бъдат правени нейни снимки\", обяснява адвокатът. Адвокатът на принцесата също така обяснява, че Хаса е искала да бъде разпитана от следователи чрез видеоконферентна връзка, но искането било отхвърлено. Той каза, че наличието на заповед за арест изключвало присъствието на принцесата на съдебното заседание. Адвокатът на бодигарда на принцесата пък казва, че клиентът му отрича обвиненията и че принцесата му е нареждала да проявява насилие над друг човек. Саиди, който единствен от тримата намесени присъстваше на делото, отрече да е проявявал физическа агресия спрямо водопроводчика, но заяви, че е широко известно, че никой не би трябвало да снима принцесата, а водопроводчикът \"много добре знаеше какво прави\". \"Когато чух, че принцесата вика за помощ, аз веднага дойдох и видях, че се дърпат за телефона. Дръпнах го и го надвих. Не знаех какви са намеренията му. За 12 години работа сме имали такива истории. Арабите искат снимки, а принцесата е някой много важен за тях\", обясни Саиди. \"В апартамента има 20 или 30 свидетели, които могат да свидетелстват, че (работникът) в нито един момент не е бил докоснат\", каза той и добави, че разбиването на телефона на Айд било \"най-голямата грешка\", тъй като по този начин съдът сега не може да види какво точно е снимал той. Прокурорът поиска съдът да осъди принцесата на шестмесечна условна присъда и глоба от 5 000 евро. За нейния бодигард магистратите искат 8 месеца условна присъда и също глоба от 5000 евро. По думите на прокурора именно принцесата \"е авторитетът\" и тя е в основата на случилото се. Той изтъква още, че насилието спрямо водопроводчика е доказано с медицинско свидетелство, а конфискацията на телефона му е \"явна\". От своя страна адвокатът на принцесата заяви, че клиентката му трябва да бъде оправдана, тъй като в нейно отсъствие за нея \"може да бъде казано всичко\". Очаква се присъдата да бъде произнесена на по-късна дата.  Франция поддържа тесни връзки със Саудитска Арабия, но те бяха подложени на тест от решимостта на президента Еманюел Макрон да спаси иранското ядрено споразумение, на което Рияд заедно с Вашингтон се противопоставят. Саудитското кралство семейство е имало съдебни проблеми във Франция и преди. През 2013 г. френски съд постанови запориране на френските авоари на принцеса Маха ал Судаири, съпругата на бившия вътрешен министър принц Найеф бин Абдул Азиз. Заповедта за запориране беше издадена заради неплатени сметки в луксозен хотел в размер на почти 6 млн. евро.  ", "date": "2019.07.10", "title": "Ще осъдят ли дъщерята на саудитския крал Салман - принцеса Хеса бинт Салман?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397725-%D0%BA%D0%BE%D0%BD%D1%86%D0%B5%D1%81%D0%B8%D0%BE%D0%BD%D0%B5%D1%80%D0%B8%D1%82%D0%B5-%D0%BD%D0%B0-%D0%BF%D0%BB%D0%B0%D0%B6%D0%BE%D0%B2%D0%B5%D1%82%D0%B5-%D1%85%D0%B8%D1%82%D1%80%D1%83%D0%B2%D0%B0%D1%82-%D1%81-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D1%88%D0%B5%D0%B7%D0%BB%D0%BE%D0%BD%D0%B3%D0%B8-%D0%B8-%D1%87%D0%B0%D0%B4%D1%8A%D1%80%D0%B8", "text": "Проверка установи, че на плаж \"Нестинарка\" по Черноморието цената на шезлонг по табела е 36 стотинки. При опит за плащане се оказва, че цената е 5 лева, тъй като е добавено и шалте. Туристите не знаят, че цената трябва да е в пъти по-ниска. По начинът на представяне на информацията се оказва, че шезлонгът струва 36 стотинки, но без шалте не може да се закупи, а то струва 5 лв. Нека туристите подходят с отказа за шалте и да заплатят само цената от 36 стотинки. Така концесионерът ще остане изненадан, коментира в сутрешния блок на БТВ „Тази сутрин\" председателят на Комисията за защита на потребителите Димитър Маргаритов. При нас в КЗП са постъпили 10-15 жалби за нередности за чадъри и жалби от началото на сезона, коментира председателят на КЗП. Никой не може да ви задължи да купувате неща, от които нямате необходимост. Винаги можете да си платите само чадър или шезлонг, никой не може да ви принуди да купувате комплект от двете, разкри Маргаритов. Летния туристически сезон категорично не е пред провал - българския туризъм стои много стабилно. За радост цялата тази негативна кампания, която се води срещу българския туризъм, не се отразява особено от медиите в чужбина и когато ние влезем в интернет търсачките, в сайтовете, там общо взето въпросите са най-вече уточняващи за близостта на заведение, което да е близко до мястото на бъдещия турист или къде може да се намерят определени спортни занимания. Това каза от своя страна Румен Драганов от Института за анализи и оценки в туризма. Все пак трябва да отбележим, че целия този хаос, който наблюдаваме в момента по морето, той е благодарение на действията на Министерството на туризма и на министър Ангелкова в частност, допълни той. В момента българският туризъм губи милиони от доктрината на министъра, каза още той.", "date": "2019.07.10", "title": "Концесионерите на плажовете хитруват с цените на шезлонги и чадъри"}
{"url": "http://www.classa.bg/%D1%81%D0%B2%D1%8F%D1%82/item/397726-%D0%BC%D0%B0%D0%B4%D0%B0%D0%BC-%D0%B1%D0%B5%D0%B7%D0%BF%D0%B0%D1%80%D0%B4%D0%BE%D0%BD%D0%BD%D0%BE%D1%81%D1%82,-%D1%83%D1%80%D1%81%D1%83%D0%BB%D0%B0-%D1%84%D0%BE%D0%BD-%D0%B4%D0%B5%D1%80-%D0%BB%D0%B0%D0%B9%D0%B5%D0%BD", "text": "След изборите през май в Европейския парламент, следващото голямо събитие в Европейския съюз беше назначаването на лидери на ключови институции на ЕС. На извънредната среща на високо равнище на ЕС, която започна в неделя, 30 юни и продължи почти ден, бе постигнат консенсус по четири ключови позиции. На първо място е Урсула фон дер Лайен, министър на отбраната на Германия, препоръчана за поста на ръководител на Европейската комисия. За ръководител на Европейския съвет е предложен Шарл Мишел, министър-председател на Белгия. Испанският външен министър Жозеп Борел е номиниран за поста върховен представител на ЕС за външната политика и отбраната. Четвъртата позиция е председателят на Европейската централна банка (ЕЦБ). Този пост беше предложен от Кристин Лагард, изпълнителен директор на Международния валутен фонд (МВФ). Сега президент на ЕЦБ е италианецът Марио Драги. На 31 октомври изтича осемгодишният му мандат, а уставът на ЕЦБ не позволява удължаване на срока. Изненадващо, в европейската преса, нетърпелива за всякакви версии, темата за наследника на Марио Драги не беше активно обсъждана. В сравнение с другите институции на ЕС, Европейската централна банка е най-затворена. Още преди да се появи новината за кандидатурата на Кристин Лагард, експертите предричаха, че настоящият президент на ЕЦБ, който винаги проявяваше голяма предпазливост, може да вземе много радикални решения през оставащите месеци. Последните три срещи на ЕЦБ под ръководството на Драги през юли, септември и октомври се считат за възможност за връщане към супер-мека („гълъбово“) парична политика, която ЕЦБ обеща да съкрати от тази година. По-специално, анализаторите очакват ЕЦБ да намали лихвените проценти. По депозити те вече са отрицателни, те съставляват минус 0.4%, а основният лихвен процент е нула и може да стане отрицателен през есента (както например в Банката на Япония), а по депозитите намаляват до минус 0.8%. Под ръководството на Марио Драги ЕЦБ провежда политика на количествено облекчаване, която официално приключва на 1 януари тази година. Европейската централна банка закупи държавни дългови ценни книжа в размер на 2,6 трилиона. евро (около 3 трилиона долара). Експертите очакват през лятото ЕЦБ да възобнови закупуването на държавни облигации на страните-членки на еврозоната и ще продължи да затрупва европейската икономика с пари. Сега ЕЦБ може да върне не повече от 33% от дълговете на всяко правителство, но Драги намекна, че правилата могат да се променят. Увеличаването на лимита до 50% ще позволи на ЕЦБ да закупи облигации за още 1 трилион евро. Наблюдателите посочват, че Марио Драги синхронизира процента на ЕЦБ със основния лихвен процент на Федералния резерв на САЩ, който от средата на юни очевидно провежда супер мека парична и кредитна политика. Продължителното прилагане на политиката на „гълъба” от всяка централна банка влияе разрушително върху икономиката. Очакваната драстична либерализация на политиките на ЕЦБ през последните месеци от мандата на Драги означава, че за кратко време в Европа може да се появи икономическо възстановяване, но след това ще настъпи тежък махмурлук. И той ще настъпи, когато Кристин Лагард поеме властта. „Пространството за маневриране на бъдещия президент, който и да е той, ще бъде много ограничено” смята Юрген Старк, който преди това е бил старши икономист на ЕЦБ. Според източници, близки до Елисейския дворец, френският президент Емануел Макрон е настоял за кандидатурата на Лагард. Експертите твърдят, че Макрон е получил подкрепата на германския канцлер Ангела Меркел, обещавайки на свой ред да подкрепи назначаването на германския министър на отбраната Урсула фон дер Лайен за ръководител на Европейската комисия. Франция е много доволна. Всеки разбира, че ЕЦБ в системата на управление на ЕС може да бъде дори по-влиятелна от Европейската комисия. Европейците са доста уморени от Марио Драги. Той е италианец, но се възприема като проамерикански служител и лобист на интересите на американската банка „Голдман Сакс”, където някога е заемал високи постове. Не бива обаче да се мисли, че Кристин Лагард, като председател на ЕЦБ, ще вземе решения, благоприятни за Франция и за цяла Европа. Тя ще бъде същият проамерикански служител. Лагард прекарва по-голямата част от живота си в новия свят. В продължение на четвърт век (от 1981 до 2005 г.) тя работи като адвокат в Чикаго в една от най-големите световни юридически и консултантски фирми „Бейкър и Маккензи”, където прави зашеметяваща кариера и през 1999 г. става първата жена начело на тази организация. Прекара 2005-2011 г. във Франция, като заема длъжности министър на външната търговия (2005–2007 г.), министър на земеделието и рибарството (2007–2008 г.) и накрая министър на икономиката и промишлеността (2008–2011 г.). Нейният мандат на министерските постове е придружен от раждането на анекдоти. Като министър на икономиката например, тя каза: „Ако бензинът е твърде скъп, французите трябва да се прехвърлят на велосипеди.” Тя е сравнявана с Мария-Антоанета, на която се приписва фразата: „Хората нямат ли хляб? Тогава нека ядат пасти”. Заради американската си безцеремонност французите наричат Кристин Лагард Мадам Безпардонност. През 2011 г. тя се завърна в САЩ, като пое председателството на МВФ. Нейният предшественик във Фонда, Доминик Строс-Кан, говори за Лагард със скептицизъм: „За да опиша отношенията си с мадам Лагард, думата „уважение” едва ли е подходяща. Тя е некомпетентна, просто красива фасада”. На 2 юли председателят на Европейския съвет Доналд Туск обяви, че Кристин Лагард ще бъде „много независим“ ръководител на Европейската централна банка. Това звучи като подигравка. Лагард показа своята \"независимост” като директор на МВФ, където тя бе в постоянен контакт с Министерството на финансите на САЩ, което диктуваше какво да каже и какви решения да взема. При Лагард нормалната работа на Фонда беше практически парализирана. Дори либералните икономисти признават, че МВФ е в състояние на постоянна криза през настоящото десетилетие. Поведението на дамата на ръководни позиции е много лесно за управление. Във френските съдилища лежат разследвания срещу нея. На поста министър на икономиката и промишлеността, според материалите от разследването, тя е разрешила незаконно присвояване на бюджетни средства в размер на повече от 400 милиона евро. Дебатът е само за това дали министърът е имал намерение (участие в заговор) или е било небрежност. Делото е отваряно няколко пъти и е затваряно отново. На тази позиция Лагард е малко вероятно да се противопостави на онези, които ще ѝ дадат команди от по-високи нива на управление. И как ще живее МВФ, когато Кристин Лагард си тръгне? Тя вече обяви оставката си във връзка с номинацията за президент на ЕЦБ. На 2 юли изпълнителният съвет на МВФ отговори на изявлението на Лагард: „Ние приемаме решението на г-жа Лагард временно да се оттегли от задълженията на МВФ по време на периода на номиниране. Пълно доверие на първия заместник-управляващ директор Дейвид Липтън като изпълнителен директор на МВФ”. Дейвид Липтън заема поста първи заместник-управляващ директор на МВФ от 1 септември 2011 г., а преди това е бил специален съветник на управляващия директор на фонда. Той е американец. Преди да се присъедини към МВФ, той е работил като специален помощник на президента на Съединените щати, старши директор по международни икономически въпроси към Националния икономически съвет на САЩ и Съвета за национална сигурност. Все още няма предположения за кандидатурата на новия директор на МВФ. Според едно неписано правило, на този пост трябва да седи европеец. Първият директор на фонда, Камил Гът, е белгиец (той е бил начело между 1946-1951 г.). От следващите десет директори на МВФ двама са шведи, един германец, един холандец, един испанец. А французите са пет: Пиер-Пол Швайцер (1963-1973), Жак де Ларозиер (1978-1987), Мишел Камдесус (1987-2000), Доминик Строс-Кан (2007-2011), Кристин Лагард (2011-2019) , За целия период на активната дейност на Фонда (1946–2019), равна на 73 години, французите заемат поста директор на МВФ в продължение на 44 години. Може да се каже, че позицията на изпълнителен директор на фондацията е френска. Най-вероятно окончателното име на наследника на Лагард ще бъде известно през август. Постът председател на ЕЦБ е много труден, но постът изпълнителен директор на МВФ е още по-труден. Макар Лагард да заемаше тази позиция, Фондът преживя остра криза, свързана с факта, че реформите на организацията (предимно преразглеждането на квотите на страните-членки) бяха блокирани от неговия „основен акционер“ - САЩ. При Лагард МВФ, под натиска на „главния акционер”, се сблъска със сериозни проблеми, грубо нарушавайки правилата на своята работа, особено при кредитирането на Украйна. Мадам Безпардонност трябва да се радва, че ще смени един стол с друг. В МВФ обаче тя изпълняваше само командите на „главния акционер”. Очевидно в ЕЦБ тя ще остане изпълнител на командите на невидимите акционери на тази банка.    ", "date": "2019.07.10", "title": "Мадам Безпардонност, Урсула фон дер Лайен"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/397727-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8-%D0%BF%D1%80%D0%B8%D0%B7%D0%B8%D0%B2%D0%B8-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B8%D0%B8", "text": "В момент, когато ЕС е зает със собственото си устройство и избор на лидери, които да заемат водещите позиции в европейските институции, когато унгарският премиер Виктор Орбан с основание изразява нескрито задоволство, че „гласът на Централна Европа се чува“, защото „явно никой, който не се радва на подкрепа от страните от Централна Европа не може да стане лидер в ЕС“ и говори за „това е ново развитие“, което подкрепя „не искаме лидери, които налагат волята си на други държави“, някои предпочитат да останат в руслото на стари порядки и отживели времето си разбирания за т.н. свобода на словото. Не случайно Орбан стана изразител на едни от новите тенденции в Брюксел. Така както не случайно той има отношение и към ситуации, които се наблюдават в Украйна и се отнасят по-често до етническите унгарци, живеещи по стечение на исторически обстоятелства, в днешните украински граници. Всъщност по-голямата част от тях вече имат и унгарски паспорти, а Будапеща не се отказва да защитава правото им да учат и ползват без ограничения родния си език. Но как би реагирал, ако в Будапеща се появи призив на украинското посолство към унгарските медии да „прилагат премерени подходи в информационната политика на редакциите при осветяване на руската агресия срещу Украйна и окупацията на Кримския полуостров“? Оказва се, че в София украинската страна била раздразнена от „публикации в някои български медии, насочени към оправдаване на престъпната агресия на Руската федерация срещу Украйна и незаконната окупация на Автономна република Крим“. Още не отшумяла „дипломатическата престрелка“ между София и Белград заради т.н. косовски въпрос и се появява нов опит за създаване на ситуация, която изправя страната ни в дилема как да отстои позиция „на една ръка разстояние“ в конфликт, който има други измерения и играчи с различни от нашите мащаби и цели. Колкото и обществото ни да има критики към постигнатото ниво на демокрацията у нас, то отдавна е приело, че изразяването на различни становища е неоспорим демократичен принцип, а медиите са тези, които трябва да дават гласност и право на мнение, включително различно от официални позиции, защото това е европейското право наречено свобода на словото. Най-малкото е неуместно да се коментират „опитите на някои журналисти да ретранслират фалшиви новини и ключови тези на руската пропаганда“ и да се пояснява „украинската истина в исторически аспект“ за Крим. Препоръките следват обстойно описание на тезите на Киев относно Крим и т.н. руска агресия на украинска територия. Разбира се, че днес истината за Крим в исторически план е като монета с две лица – руска и украинска. Разбира се, че по цял свят има различни мнения по въпроса. И много спекулации, естествено. Крим е ключово от геополитическа гледна точка място и апетитите към този полуостров не са от вчера. Не само от страна на Москва, както твърдят в Киев. Но е неоспорим факт, че руската империя си го е завоювала след поредица войни още от времето на Екатерина ІІ. Причините са известни. Напоследък дори на Запад не се осмеляват да оспорват принадлежността на Крим към Руската империя, въпреки сътресенията / спекулациите!/ от времето на Първата световна война и болшевишката революция. И въпреки решенията за санкции към Москва след присъединяването на Крим към Руската федерация след проведен референдум, на който болшинството граждани предпочетоха Москва пред Киев. Да се твърди, че „причина за прехвърлянето на Кримската област от РСФСР в УССР на 19 февруари 1954г е необходимостта от икономическо възстановяване след неуспешната сталинска политика“ е повече от спорно предвид съществуването на редица исторически документи и общоизвестни факти. Да се влиза в исторически спор по този въпрос е все едно да се доказва за кой ли път общата ни история с Вардарска Македония. Въпросът е защо трябва да се пояснява на София точно сега „украинската истина“, да се „благодари за последователната подкрепа на държавния суверенитет и териториалната цялост на Украинската държава, непризнаването и осъждането на престъпната руска окупация на Автономна република Крим, както и отделни райони на Донецка и Луганска област“ и да се изразява неудовлетворение от изразени различни становища в някои български медии? Защо няма нито дума за живеещите в Украйна етнически българи и техните права относно изучаването например на т.н. майчин език? Защо се пояснява, че в Украйна няма дискриминация на „рускоезични“, ама се дават примери с дискриминация на украинския език още от времето на Екатерина ІІ, цар Александър ІІ, цар Александър ІІІ и т.н.? По създадена вече традиция София едва ли ще реагира бурно на това обръщение на украинското посолство и няма да промени официалната позиция за Крим, докато няма промяна в самия ЕС. Но там, както и в целокупния Запад, духат нови различни ветрове и е време Киев да приеме, че светът е променлив. Нищо не е сигурно, но е сигурно, че медиите са с право, ако могат и искат, да отразяват различни становища, да дават думата и на журналисти, които имат друго мнение по щекотливи теми, включително Украйна във връзка с Крим, Донецк и Луганск. Тъжното в случая е, че два братски народа, живели заедно векове, днес съседи, могат да бъдат превърнати във врагове и да разменят нелицеприятни слова в името на криворазбрана демокрация. Противопоказно е да се взима страна и да се нагнетява напрежение. От това печелят малцина, а страдат народите. А иначе истината е като шило в торба, все някога ще изскочи. Има върху какво да се мисли и в Киев, и в Москва. Но играчите са повече и това още повече усложнява ситуацията. Ще се наложи и София да размишлява. И да се погрижи като Орбан за своите зад граница. Ако може.  ", "date": "2019.07.10", "title": "Украински призиви към българските медии"}
{"url": "http://www.classa.bg/%D1%81%D0%B2%D1%8F%D1%82/item/397728-25-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0-%D0%B2%D0%BB%D0%B0%D1%81%D1%82-%D0%BB%D1%83%D0%BA%D0%B0%D1%88%D0%B5%D0%BD%D0%BA%D0%BE-%D0%B5-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%B4%D0%B8%D0%BA%D1%82%D0%B0%D1%82%D0%BE%D1%80-%D0%B2-%D0%B5%D0%B2%D1%80%D0%BE%D0%BF%D0%B0", "text": "В продължение на 25 години Беларус е управляван от автократа Александър Лукашенко. Човекът, наричан понякога \"последният диктатор на Европа\", донякъде омекна в отношението си към Запада, но най-голямото му политическо предизвикателство все още предстои.   В сряда той отбелязва 25-та си година, откакто е начело на държавата си. След оставката на казахстанския президент Нурсултан Назарбаев през март, 64-годишният президент на Беларус остана лидерът с най-дълъг стаж начело на държава от бившия СССР.   Бащата на \"Съвременен Беларус\"   Лукашенко, който в годините на СССР управляваше държавна ферма, или т.нар. през съветската епоха Совхоз, бе избран за президент на Беларус на 10 юли 1994 г. Страната, бивша съветска република, граничеща със сегашната източна граница на Европейския съюз, бе придобила независимост едва преди три години.     За кратко време младият лидер успя да си спечели сред населението фамилиарния прякор \"Батка\" или \"Бащица\" на народа. Оттогава насам той се опитва да влезе максимално в този образ. През март например той посети ферма, за да провери дали кравите са надлежно поддържани. Недоволен от лошото отношение към животните, той уволни няколко бюрократи и министъра на земеделието. Често се казва, че Лукашенко е превърнал Беларус в миниатюрна версия на Съветския съюз, тъй като относително силните индустриални и селскостопански сектори в страната са силно субсидирани и се възползват от тесни връзки с Русия. Кремъл от своя страна успя да се възползва от тази сериозна и дори прекомерна зависимост, например чрез поставяне на ограничения върху вноса на беларуско мляко.   \"Последният диктатор в Европа\"   Управлението на беларуския президент също така е белязано от неговия персонализиран и дълбоко авторитарен стил на управление. За да запази властта си, той разчита на тайните служби на страната - КГБ, която все още носи същото име като предшественика си от съветската епоха.   Лукашенко е използвал референдуми, за да измени законите и дори конституцията по начини, които да разширят правомощията му и да премахнат мандатността на управлението му.     Парламентът на страната е лишен от власт, либералната опозиция е изключително маргинализирана, а медиите са поставени под цензура. Междувременно през годините няколко опозиционни депутати изчезнаха безследно и политическите протести бяха потушени.   Политическият анализатор Валери Карбалевич, който е автор на биография на лидера, казва, че два фактора обясняват възхода и постоянството на авторитарния белоруски режим.   \"Лукашенко беше гладен за власт и отказа правомощията му да бъдат ограничавани. Но в същото време, белоруското общество жадуваше за чувство за стабилност в Съветския съюз\", коментира Карбалевич. Същевременно обаче в голяма част от Европа той отдавна е смятан за \"последния диктатор\" на континента. Съответно ЕС наложи санкции на президента и неговия близък властови кръг.   Завой към Запада     И все пак времената се променят. След анексирането на Кримския полуостров през 2014 г. и последвалата война в Източна Украйна Лукашенко зае неутрална позиция. Той продължи да организира мирни преговори в столицата Минск - ход, който му спечели международно уважение.   Беларуският лидер също така освободи няколко дисиденти, което накара ЕС да отмени санкциите си през 2016 г. Въпреки това, Беларус не може да бъде класифицирана като истинска демокрация: неотдавнашен доклад на специалния докладчик на ООН отбеляза, че в страната продължават \"системни и систематични нарушения на човешките права\". Постепенното сближаване на Лукашенко със Запада достигна своя връх през февруари тази година, когато за пръв път той трябваше да присъства на Мюнхенската конференция за сигурност. Това обаче не се случи, тъй като пътуването му бе отменено скоро, след като той се срещна с Владимир Путин. Това предизвика спекулации, че руският президент е вдъхновил внезапна промяна в мнението на беларуския президент.   Русия иска да запази Беларус близо до себе си   Беларус винаги е поддържал близки отношения с Русия. През 1997 г. с тогавашния руски президент Борис Елцин основава  . Наднационалният съюз обаче на практика съществува само на хартия. Беларус също така е член-основател на Евразийския икономически съюз, един от проектите на Путин за подпомагане на събирането на различни държави от бившия ляв блок и най-вече на тези от бившия СССР. През последните месеци обаче Русия увеличи натиска си върху Лукашенко, за да задълбочи връзките между Минск и Москва. Икономическата политика на Русия означава, че сега Беларус печели по-малко от руския петрол, включително преработването и продажбата му на Запад.     Има и спекулации, че Путин може да помисли за съживяване на проекта на Съюзната държава Русия и Беларус като средство за удължаване на собственото си президентство. След изтичането на този му мандат начело на Русия по конституция той трябва да се оттегли, но масово анализаторите са на мнение, че той ще остане пряко намесен във властта. Ръководството на общия проект с Беларус изглежда като един от начините за това. Засега Лукашенко отхвърли разговорите за обединена беларуска и руска държава и дори сгълча Русия (макар и без да атакува пряко Владимир Путин) за опитите да продължи процеса на интеграция. Междувременно най-голямото предизвикателство пред беларуския лидер все още предстои - неговото излизане от политическата сцена.   Неотдавна той обяви, че президентските избори през 2020 г. ще бъдат проведени, както е планирано, и се очаква той да се кандидатира отново.   В биографията си за Лукашенко Валери Карбалевич го описва като \"заложник\", заловен в собствената си политическа система: \"Лукашенко няма друг избор, освен да се опита да остане на власт за неопределено време. Без видим приемлив наследник, едно негово изборно поражение ще доведе до радикална промяна на режима\".", "date": "2019.07.10", "title": "25 години на власт - Лукашенко е последният истински диктатор в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397720-%D0%BF%D0%BE%D0%BC%D0%BD%D0%B8%D1%82%D0%B5-%D0%BB%D0%B8-%D1%8F-%D0%B8%D0%B7%D0%BC%D0%B8%D0%BD%D0%B0-%D1%87%D0%B5%D1%82%D0%B2%D1%8A%D1%80%D1%82-%D0%B2%D0%B5%D0%BA-%D0%BE%D1%82-%D0%B2%D0%B5%D0%BB%D0%B8%D0%BA%D0%B0%D1%82%D0%B0-%D0%BF%D0%BE%D0%B1%D0%B5%D0%B4%D0%B0-%D0%BD%D0%B0%D0%B4-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B2%D0%B8%D0%B4%D0%B5%D0%BE", "text": "Лечков показа самочувствие след успеха в САЩ, Пената не е на себе си от щастие     Денят е 10 юли 1994 година. Мястото \"Джайънт Стейдиъм\", а на терена са България и Германия, които спорят за място на 1/2-финалите на Мондиала в САЩ. \r\n Днес се навършват 25 години от победата ни с 2:1 над актуалния световен шампион, която ни осигурява медали от шампионата на планетата. \r\n   \r\n   Дузпа, реализирана от станалия по-късно треньор на националния отбор на България капитан на Бундес тима Лотар Матеус в 47-ата минута дава аванс на германците, но само за 3 минути нашите правят пълен обрат. Христо Стоичков от фаул в 75-ата минута и Йордан Лечков с глава в 78-ата вкарват топката в мрежата на Бодо Илгнер и стават причина на луда радост в цяла България. \r\n След срещата Лечков показва самочувствие, като казва, че при добра игра можем да победим и Италия на полуфиналите, докато Димитър Пенев просто не е на себе си от щастие. \r\n \r\n \r\n                        ", "date": "2019.07.10", "title": "Помните ли я? Измина четвърт век от великата победа над Германия (ВИДЕО)"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/397721-%D1%89%D0%B5-%D1%81%D0%BA%D0%BE%D1%87%D0%B0%D1%82-%D0%BB%D0%B8-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%B1%D0%B5%D0%BD%D0%B7%D0%B8%D0%BD%D0%B0-%D0%B8-%D0%B4%D0%B8%D0%B7%D0%B5%D0%BB%D0%B0-%D0%BF%D1%80%D0%BE%D1%87%D0%B5%D1%82%D0%B8-%D0%BF%D0%BE%D0%B2%D0%B5%D1%87%D0%B5-%D0%B2-blitz-bg-https-blitz-bg-ikonomika-izvnredno-v-blits-shche-skochat-li-tsenite-na-benzina-i-dizela_news684536-html", "text": "Темата за цените на горивата винаги е актуална. Въпросът дали ще има поскъпване на бензина и дизела в България  е основен акцент в интервюто ни с министъра на икономиката Емил Караниколов. Във вторник публикувахме първата част  от разговора с г-н Караниколов за инвестициите, скока на цените на електричеството за бизнеса и индустриалните зони.  Вижте как министър Караниколов обясни ситуацията с бензина и дизела пред управителя на БЛИЦ Ивайло Крачунов.          - Министър Караниколов, затегна ли се достатъчно контрола върху бензина и дизела след приемането на Закона за горивата?    - Както знаете този закон беше приет, но влизането на наредбата ще стане факт на 28 юли т.г. Тъй като датата се пада в неделя, то това реално ще стане на следващия ден - понеделник. Обобщили сме всички искания на този бранш, някои от които драстично се различаваха. Някои от предложенията са приети, други - не. Предстои в четвъртък (утре) на среща да бъдат поканени представителите на бранша, на която ще бъдат запознати с решенията на администрацията по отношение на това кои искания са приети за коректни. Исканията ще бъдат обсъдени още веднъж, след което ще бъдат направени предложения пред Министерския съвет евентуално за изменение, така че да бъде създадена по-конкурентна среда в текстовете, което беше заключение на Комисията за защита на конкуренцията.       - Могат ли да бъдат спокойни в петролния бранш, че държавата ще им обърне сериозно внимание?    - Това, което искам да кажа на всички е, че дори наредбата да влезе в сила на 29 юли, след това има 3-месечен срок, в който те ще могат да се преведат в необходимия ред, съгласно закона. Т.е. ние имаме време всички предложения да бъдат разгледани в Народното събрание и да бъдат приети тези, по които има компромис, а те не са малко.      - Има ли опасност цените на горивата да тръгнат нагоре, така както се случи с електроенергията?    - За съжаление по отношение на горивата, България не е производител и нашата държава се влияе от външния пазар.      Ако на големите пазари паради някакви търговски отношения или кризи цената на горивата се вдигне, то това ще се случи и в България. Ако съответно няма кризи, то цената ще остане балансирана. Но не можем да предвидим кризите и пазара в световен мащаб. Търсенето и производството на горива са сред основните фактори, които влияят върху пазара.    ", "date": "2019.07.10", "title": "Ще скочат ли цените на бензина и дизела!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/397722-%D0%B0%D0%B8%D0%BA%D0%B1-%D0%BE%D1%82-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D1%86%D0%B5%D0%BD%D0%B8-%D0%BD%D0%B0-%D1%82%D0%BE%D0%BA%D0%B0-%D1%81%D0%B0-%D0%B7%D0%B0%D0%B8%D0%BD%D1%82%D0%B5%D1%80%D0%B5%D1%81%D0%BE%D0%B2%D0%B0%D0%BD%D0%B8-%D0%B3%D0%BE%D0%BB%D1%8F%D0%BC-%D0%BA%D1%80%D1%8A%D0%B3-%D0%BB%D0%B8%D1%86%D0%B0", "text": "Генерално нищо особено не се случва във физическото естество на пазара на електроенергия у нас. /.../ Не става дума за физически дефицит, а за търговски дефицит. Това заяви заместник-председателят на Асоциацията на индустриалния капитал в България Румен Радев в ефира на „Здравей, България\". „Истините много пъти се прикриват от полуистини или недоизречени истини. В максимална степен, особено енергоинтензивният бизнес, се стреми да сключва двустранни договори по възможност директно с производител. Само че, за да стигнете до такъв контракт, трябва да имате сложени количества и на пазара. В случая, при положение, че има ограничени капацитети, това е проблем. Парадоксът в тази ситуация е, че електроинтензвината индустрия е практически в капацитет и товар от порядъка на 200-250 мегавата. Ние имаме чувствително, в пъти по-големи генериращи мощности в България, но това не се получава. Полуистината за т.нар. пазар „Ден напред\" – всъщност това е основната платформа, основният пазар, към който се реферират цените и затова всичко, случващо се на него като цени е изключително важно. Там се разчита на добра конкуренция\", обясни той. Според него има смисъл от нова платформа, която да работи на принципа на Франция и Румъния. „Дали това ще бъде нова платформа, или ще се обособи някакъв пазарен сегмент в рамките на съществуващата платформа, това са по-скоро технически детайли, но такава възможност евентуално има смисъл да бъде обсъждана. Въпреки на принципното съгласие, което и ние изразяваме, нещата все пак трябва да се огледат внимателно, тъй като в крайна сметка ние имаме много ясни и принципни настоявания. Новата платформа по-скоро пренарежда и приоритизира начините на доставка – това е нещото, което има смисъл и много пъти сме говорили\", обясни той. „До момента има някакви пробиви. Многократно съм заявявал, че опитите да се явят като една балансираща котва на пазара на едро на електроенергия с цени и да успяват да отстояват цени – това е по възможност само на едрата електроинтензивна индустрия, но това, което накрая виждаме като резултат не довежда до някакви трайни последствия. Постигат се някакви ценови нива и много бързо след това тези цени отново „излитат\". Моето убеждение е, че кръгът на заинтересовани лица от по-високите цени изглежда е по-голям, отколкото си мислим. Изглежда той успява и набира поддръжници сред търговската гилдия например. Това се вижда дори по съществуващите договори, които стават все по-популярни. Проблемът вече не е само в Христо Ковачки\", обясни той.", "date": "2019.07.10", "title": "АИКБ: От високите цени на тока са заинтересовани голям кръг лица"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397723-%D1%81%D0%B8%D0%B4%D0%B5%D1%80%D0%BE%D0%B2-%D0%B2%D0%B5%D1%87%D0%B5-%D0%BD%D0%B5-%D0%B5-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0", "text": "Волен Сидеров вече не е председател на парламентарната група на \"Обединените патриоти\". Това е било решено на заседание на групата на малката коалиция във вторник, твърди Нова телевизия. Депутатите на \"Атака\" не са присъствали на въпросното заседание. ВМРО и НФСБ поеха съвместно ръководството на групата. Аргументът за решението на депутатите на Каракачанов и Симеонов е, че лидерът на \"Атака\" от месеци не е събирал на заседание парламентарната група в качеството си на председател. Когато пък е насрочвал сбирки на групата, неговите депутати са отсъствали, твърдят колегите им от другите две партии. За съпредседатели на ПГ на ОП са избрани Искрен Веселинов от ВМРО и Валентин Касабов от НФСБ. Техни заместници ще бъдат Милен Михов и Борис Ячев. Секретари на групата стават Юлиан Ангелов и Християн Митев. Очаква се промяната да бъде обявена официално в пленарната зала от председателя на Народното събрание Цвета Караянчева.", "date": "2019.07.10", "title": "Сидеров вече не е председател на Патриотите в парламента"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397724-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D1%82%D0%B0%D0%BD%D0%B5-%D1%81-%D0%BF%D0%B0%D1%80%D0%B8%D1%82%D0%B5,-%D0%BF%D1%80%D0%B5%D0%B4%D0%B2%D0%B8%D0%B4%D0%B5%D0%BD%D0%B8-%D0%B7%D0%B0-%D0%B7%D0%B0%D0%BA%D1%83%D0%BF%D1%83%D0%B2%D0%B0%D0%BD%D0%B5-%D0%BD%D0%B0-%D0%BC%D0%B0%D1%88%D0%B8%D0%BD%D0%B8-%D0%B7%D0%B0-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5", "text": "\"Какво ще стане с парите, предвидени за закупуване на машини за гласуване?\" Този въпрос отправи към управляващите секретарят на ПГ на \"БСП за България\" Ирена Анстасова пред БСТВ. Тя подчерта, че на последните избори е трябвало да има 12 хиляди машини в 12 хиляди секции, а с големи усилия са били разположени 3 хиляди машини в 3 хиляди секции. Тя обясни, че в бюджета на страната са отделени 50 млн. лв. за закупуване на машини и не са усвоени, защото за евроизборите са наети 3 хиляди машини. По думите й има причина за съгласието между четворната управляваща коалиция за премахване на машинното гласуване. \"Явно тази договорка си има цена, която знаят само те. В този случай, в защитата на машинното гласуване, в парламента БСП е сама\", категорична бе тя. По думите й целта на управляващите е да няма опозиция и по-точно да няма опозиция в лицето на БСП. \"Всичко това показва и желанието на управляващите в максимална степен да ограничат всички стъпки, предвидени в Изборния кодекс, които допринасят за честността на изборите, прозрачността на вота и сигурността на гражданите, че това което са изразили като свое политическо желание на изборите, е отчетено такова, каквото е\", коментира тя.  На въпрос за субсидиите Анастасова подчерта, че още при първия превод от Министерство на финансите, който е надвишавал сумата, която левицата е трябвало да получи от 11 лв. на глас, представител на БСП е отишъл в министертсвото, за да попита за причината. Тя обясни, че от там е било отговорено, че там сметките са направени правилно и преведената от тях сума е правилната. Тя подчерта, че отговорност носи този, който е дал повече пари на партиите отколкото е трябвало - министърът на финансите. \"В случая обаче се оказва, че не е така и той няма да носи вина\", подчерта тя. Ирена Анастасова коментира и доклада на комисията, проверявала учебното съдържание на всички учебници по всички предмети и доклада на министъра на образованието с резултатите от работата й. \"Министърът обясни, че комисията не е намерила сериозни пропуски в съдържанието на учебниците и са намерени единствено технически грешки, които ще бъдат предадени на издателствата, които да ги коригират\", обясни Анастасова. Тя подчерта, че е задала въпрос- какво се случва с учебника по история за 10-ти клас и каква е тази истерия, която се разразява, след като учебните програми, включително и по история за 10-ти клас, са приети преди 2 години. \"Още тогава БСП застана на позицията, че неравностойно се застъпват периодите от българската история и изучаването й е събрано в само 2 години от общо 8 години изучаване на история. 1300 години история трудно могат да бъдат събрани в една или 2 учебни години. Получава се препускане през материала и засягане на теми, които са удобни в момента\", категорична бе тя. Секретарят на ПГ на левицата подчерта, че въпреки възраженията на БСП, по новия закон учебните програми се утвърждават от министъра на образованието. По думите й след като е бил одобрен и издаден учебникът, спазващ всички критерии, министърът на образованието е изпратил 12 забележки с политически характер до издателите. \"Проблемът е, че министърът не може в това си качество, на политическо лице, да се намесва в работата на издателствата и творческите колективи, които са достатъчно авторитетни български историци и са спазили всички изисквания по закон. Няма друг министър в новата българска история, който да си е позволил такова нещо\", заключи Ирена Анастасова.", "date": "2019.07.10", "title": "Какво ще стане с парите, предвидени за закупуване на машини за гласуване?"}
{"url": "http://www.classa.bg/%D1%81%D0%B2%D1%8F%D1%82/item/397717-%D1%81%D0%B0%D1%89-%D0%BE%D0%B4%D0%BE%D0%B1%D1%80%D0%B8%D1%85%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B0-%D0%BD%D0%B0-%D0%BE%D1%80%D1%8A%D0%B6%D0%B8%D0%B5-%D0%BD%D0%B0-%D1%82%D0%B0%D0%B9%D0%B2%D0%B0%D0%BD-%D0%B7%D0%B0-2200-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Държавният департамент на САЩ одобри възможната продажба на Тайван (Китай) на 108 танка Abrams M1A2T, 250 ракети Stinger и свързаното с тях оборудване на стойност приблизително 2 200 милиона долара, както беше обявено от Агенцията за сътрудничество в областта на сигурността на отбраната на Пентагона на 8 юли. Тази агенция гарантира, че операцията „обслужва националните, икономическите и сигурностните интереси на САЩ, като подкрепя непрекъснатите усилия на получателя да модернизира въоръжените си сили и да поддържа надежден отбранителен капацитет\". Във всеки случай американската агенция смята, че това споразумение \"няма да промени основния военен баланс\" в тази област на Азия. Когато операцията беше съобщена за първи път миналия месец, китайското външно министерство беше \"много загрижено\" за тази възможна стъпка на САЩ и призова Вашингтон \"да види високата чувствителност и тежките щети, които ще означава продажбата на оръжие на Тайван \".", "date": "2019.07.10", "title": "САЩ одобриха продажба на оръжие на Тайван за 2200 милиона долара"}
{"url": "http://www.classa.bg/%D1%81%D0%B2%D1%8F%D1%82/item/397718-%D0%BA%D0%B8%D1%82%D0%B0%D0%B9-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D0%B7%D0%B0-%D0%B8%D1%80%D0%B0%D0%BD%D1%81%D0%BA%D0%B0%D1%82%D0%B0-%D1%8F%D0%B4%D1%80%D0%B5%D0%BD%D0%B0-%D0%BA%D1%80%D0%B8%D0%B7%D0%B0-%D1%82%D0%BE%D1%80%D0%BC%D0%BE%D0%B7%D0%B0-%D0%BD%D0%B0-%D1%81%D0%B0%D1%89", "text": "За Китай, САЩ са отговорни за ескалацията на напрежението по иранската ядрена криза. На пресконференция говорителят на външното министерство Джен Шуан каза: \"Фактите показват, че едностранният тормоз се е превърнал във влошаващ се тумор.\" Говорителят на външното министерство твърди, че \"максималният натиск на САЩ върху Иран е основната причина за иранската ядрена криза\". Джен каза също, че Китай \"съжалява\" за решението на Техеран да намали ангажимента си към ядрената сделка. В понеделник говорителят на иранската ядрена агенция Бехруз Камалванди обяви, че Иран е надвишил границата за обогатяване на урана от 3,67% според ядреното споразумение от 2015 г., достигайки дори над 4,5%. Камалванди добави, че Техеран ще продължи да намалява ангажиментите си по ядреното споразумение, докато не бъде постигнат резултат и призова другите европейски страни, подписали ядреното споразумение, да действат бързо. Освен това Международната агенция за атомна енергия (МААЕ) също потвърди, че персийската страна е обогатила уран до забранено ниво. От своя страна иранският външен министър Мохамед Джавад Зариф подчерта в своя профил в Twitter, че няма да има по-добър ядрен договор от съвместния план за действие. „Когато става все по-ясно, че няма да има по-добър договор, любопитно е, че САЩ призовават Иран да спазва напълно резолюциите\", пише Зариф. Министърът добави, че съветниците на американския президент Доналд Тръмп са го убедили, че \"убийството на иранската ядрена сделка чрез икономически тероризъм\" може да му даде по-добра сделка. Ядреното споразумение за 2015 г. беше подписано от Германия, Китай, САЩ, Франция, Великобритания, Русия и Иран. Администрацията на Тръмп излезе от споразумението през август 2018 г., като отново наложи санкции на Иран. Останалите страни по споразумението осъдиха тази мярка и останаха верни на условията. Страните, които подкрепят договора, демонстрираха своето противопоставяне на решението на Техеран да наруши споразумението. Германия призовава иранското правителство да „прекрати и върне обратно всички дейности, несъвместими с договора\". От своя страна, тази неделя американският държавен секретар Майк Помпео обяви чрез своя профил в Twitter, че \"последното разширяване на иранската ядрена програма ще доведе до по-голяма изолация и санкции за тази страна \".", "date": "2019.07.10", "title": "Китай обвинява за иранската ядрена криза \"тормоза\" на САЩ"}
{"url": "http://www.classa.bg/%D1%81%D0%B2%D1%8F%D1%82/item/397719-%D0%B8%D1%81%D1%83%D1%81-%D0%B1%D0%B8%D0%BB-%D0%BF%D0%B0%D0%BB%D0%B5%D1%81%D1%82%D0%B8%D0%BD%D0%B5%D1%86", "text": "Американката Линда Сарсур, активистка срещу ислямофобията, предизвика разгорещени спорове, като заяви чрез Twitter: \" Коранът показва, че Исус Христос е палестинец от Назарет с медна кожа и рошави коси\". Посланието, което тази жена с палестински произход сподели на 6 юли, е станало вирусно и е получило многобройни негативни критики за неточностите си. Например, НПО StandWithUs припомня \"Исус е роден евреин в Юдея, а името Палестина дори не е съществувало по това време\" и се пита защо Сарсур продължава да се опитва \"да преразгледа историята, с намерението. да постигне политизираните си цели\". По същия начин една жена- историк заяви, че Исус \"може да е бил от земята, която сега се счита за Палестина, но той не е палестинец, защото територията не е била наричана по този начин по това време\". „Бива ли да си толкова глупава? - пише Йинг Нетаняху, син на министър-председателя на Израел, Бенджамин Нетаняху. \"На кръста, над главата на Исус, е стоял надпис INRI - Iesvs Nazarenvs Rex Ivdaeorvm, който на латински означава Исус от Назарет, цар на евреите!\" като придружава текста си с изображението на разпнатия Исус Христос. Впоследствие Линда Сарсур отговори, че Палестина \"не е религия и е националност\", която има всеки, роден в Палестина или потомък на палестинци, така че \"когато някой казва, че Исус е роден в съвременна Палестина, той не отрича, че е евреин \".", "date": "2019.07.10", "title": "Исус бил палестинец?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397711-%D0%BC%D0%B5%D1%82%D0%BE%D0%B4%D0%B8-%D0%B0%D0%BD%D0%B4%D1%80%D0%B5%D0%B5%D0%B2-%D0%B7%D0%B0%D0%B4%D0%BA%D1%83%D0%BB%D0%B8%D1%81%D0%B8%D0%B5%D1%82%D0%BE-%D1%89%D0%B5-%D0%B8%D0%B7%D0%B2%D0%B8%D0%B5-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D1%88%D0%B5%D1%84%D0%B0-%D0%BD%D0%B0-%D0%B2%D0%BE%D0%B5%D0%BD%D0%BD%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5", "text": "        Г-н Андреев, какво стои зад акцията срещу двама генерали от служба „Военна информация“?   Промъкнаха се мнения и аз съм съгласен с тях, че атаката срещу служба „Военна информация“ , е пореден епизод от овладяване на такава важна институция от библиотекаро-сарайската групировка. Или поредният опит да се направи това. Това става по изпитан метод-или слагаме „наш човек“ за началник, или за зам.-началник. Той, разбира се, трябва да е верен на същата тази групировка. Това става пред благовидния поглед на „Вожда“.   Но от прокуратурата вчера изтъкнаха сериозна причина за проверката.   Причината за разследването е измислена. Това е казуистичен спор. Формално би трябвало допускът до класифицирана информация да се подписва от шефа на службата. Но реално погледнато и шефът на дирекция „Сигурност“ е със същия допуск. Търси се под вола теле. Как според вас ще приключи това разследване? Има няколко варианта-ще извият ръцете на сегашния шеф и ще се опитат да го подчинят. Ако той откаже да сътрудничи на задкулисната групировка, просто ще бъде сменен. По подобен начин беше овладяна Държавната агенция за технически операции /ДАТО/. Бойко Борисов не искаше навремето да уволни главния секретар на МВР и председателя на ДАНС, макар, че те бяха хора на същата тази групировка. Но тогава жертвоготовната стъпка на почтения министър Веселин Вучков провали този план. Не ви ли се струва, че атаката срещу „Военна информация“ изненада всички?  Не, защото първият сигнал, че следващата институция, която трябва да бъде овладяна е военното разузнаване, дойде, още когато беше отстранен Йордан Бакалов. Той беше посочен да оглави тази служба от премиера Борисов по време на втория му мандат. И когато тръгнаха да променят закона, така че Бакалов да не може да оглавява разузнавателната служба, въпреки личното обещание на Борисов, че няма да бъде сменен, той си замълча. Нищо не каза. Това означава, че Бакалов също се оказа неудобен за тази библиотекарско-сарайска групировка. Сегашните началници явно са хора на честта, след като всичко това се разиграва и срещу тях. За сметка на това пък шефът на ДАТО се оказа несменяем, защото явно е верен на новите „ценности“ на задкулисието.  Казват, ч МВР е овладяна, ДАНС също. Докъде могат да стигнат нещата? Противопоказно е между специалните служби да се разменят кадрите. В нашата държава, обаче не е проблем от ДАНС да отидат в КПКОНПИ, от ДАНС да отидат в разузнаването, от ДАНС да пратят някого в ДАТО и т. н.  Бившият шеф на Държавната комисия по сигурността на информацията Цвета Маркова каза, че не е нормално ДАНС да влиза в служба „Военна информация“. Това така ли е? ДАНС може да проверява своите си служители, както и министерствата. Но не може да влиза в ДАР и военна информация. ДАНС не може да ги контролира. Те боравят с друг вид разузнавателна информация. Трябва да има хигиена на независимост. Това, което се е случило, е абсолютно недопустимо.    Много често сме чували за библиотекаро-сарайската групировка, но това звучи на хората много неопределено. Кажете ни нещо по-конкретно за автора на атаката към разузнаването ни. Чужда воля стои зад тези действия. Защото най-мощната разузнавателна служба у нас е военното разузнаване. Посегнаха по смешен начин на неговото ръководство и то в момент, в който страната ни е обект на сериозна хибридна атака. Особено след като се разбра, че сме на крачка от закупуването на самолетите Ф-16. Да разбираме ли, че с тази атака се преследва изцяло външно-политически интерес? Точно така. Центърът на този интерес се намира на Североизток на около 2000 км оттук. Мога даже да ви кажа, е той се намира на ул. „Лубянка“/ бел. ред. Там се намира щаб-квартирата на КГБ/. Истината е, че много сериозно държавата ни се превзема от руските разузнавателни служби. :", "date": "2019.07.10", "title": "Методи Андреев: Задкулисието ще извие ръцете на шефа на военното разузнаване"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397712-%D0%B1%D0%BE%D1%80%D0%B8%D1%81%D0%BE%D0%B2,-%D0%B4%D0%BE%D0%B1%D1%80%D0%B8%D1%8F%D1%82-%D1%83%D1%87%D0%B5%D0%BD%D0%B8%D0%BA,-%D0%BA%D0%BE%D0%B9%D1%82%D0%BE-%D0%BD%D0%B0%D0%B4%D0%BC%D0%B8%D0%BD%D0%B0-%D1%83%D1%87%D0%B8%D1%82%D0%B5%D0%BB%D1%8F-%D1%81%D0%B8", "text": "За старото правило, че най-добрите ученици надминават учителя си се сетих, когато видях как премина извънредното Национално събрание на ГЕРБ на 7 юли 2019 г. Защото картината много приличаше на конгресите на БКП от времето на Живков. Е, имаше и разлики – например синият цвят (Ехо, старата десница, как приемате заимстването на цвета, който беше ваша запазена марка – помните ли предизборното „Синьо утро” през 1990 г.?) или това, че при ГЕРБ събитието продължи малко по-малко от един час, а не няколко дена, както беше при конгресите на БКП. Но все пак на конгресите на БКП трябваше да се прочетат множество доклади и отчети, имаше изказвания, вярно предварително заявени и одобрени, говореше се с данни и числа, отчиташе се реална дейност и се приемаха подробни икономически и социални планове за бъдещето. Докато при ГЕРБ трябваше да се извършат само кадрови и структурни промени, а Лидерът да строи партийния актив в подготовка за поредните избори.     Само че и в тази кратка форма можахме да видим колко добър ученик на Тодор Живков е Бойко Борисов. Той повтори умението на Живков безпроблемно да сменя втората фигура преди да се е превърнала в алтернатива – на времето такава е съдбата на Митко Григоров, Александър Лилов или Чудомир Александров, а сега на Цветан Цветанов. И при всички случаи това е направено предварително, а официалният форум само подпечатва решението с масово гласуване. Вторият научен урок е затягането на редиците, за да не се самозабравят местните кадри. С тази цел Борисов отправи остри критики към своите хора, наречени анонимно „номенклатура”, „феодали”, „тартори”. Припомниха им се и „червените и сини лампички”, както и необходимостта от борба с корупцията, за да се върне усещането у гражданите за справедливост. Как да не се върнем към 80-те години и борбата на Живков за промени… За прочистване на редиците беше създадена и Комисия по етика в ГЕРБ. Зад това неутрално име се крие не нещо друго, а познатата и на председателя на ГЕРБ от комунистическото му минало Контролно-ревизионна комисия, натоварена с функциите да проверява нередностите, да наказва и изключва провинилите се. Имаше и изненадващи неща. Признавам, че не подозирах за размера на членския внос в ГЕРБ – 2 лв. годишно (сиреч със своите 90 хил. членове партията би трябвало да съществува със 180 хил. лв. годишно)! Този партиен членски внос показва за каква партия става дума – такава, от която членовете ѝ очакват облаги, а не партия, в името на чиито идеи са готови да работят и жертват нещо. Е, сега вече това ще се промени, като се въведе и принципът от времето на БКП за диференциран членски внос според доходите – интересно как при толкова много бивши членове на БКП не са се сетили по-рано. Има още една разлика с конгресите на БКП – събранието на ГЕРБ беше само вътрешнопартийно – затягане на редиците, предупреждение, че партията си е на Борисов и на никой друг, попарване на каквито и да било надежди, че може да има и други личности освен Първия. Другото – политиката, обществото, бъдещето, беше само фон. Всичко казано в ГЕРБ ми припомни един плакат от първите митинги на БКП след 10 ноември: „И без чл. 1 – БКП е ръководна сила!” Достатъчно е да заместим БКП с ГЕРБ или още по-добре – с Бойко Борисов и ще видим, че този плакат продължава да е актуален. Дали пък измислилите го през 1989 г. не са били бъдещите създатели на ГЕРБ? При това всичко това става днес, когато вече имаме утвърдена демокрация или поне в това вярват много български граждани и чуждестранни наблюдатели. Май стажуването на Бойко Борисов при управлявалия страната повече от 30 години Тодор Живков се е оказало толкова успешно, че Ученикът е надминал Учителя.      ", "date": "2019.07.10", "title": "Борисов, добрият ученик, който надмина учителя си"}
{"url": "http://www.classa.bg/%D1%81%D0%B2%D1%8F%D1%82/item/397713-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D1%8F-%D0%BE%D1%82%D0%BD%D0%BE%D0%B2%D0%BE-%D0%BD%D0%B0-%D0%BF%D1%80%D0%B5%D0%B4%D0%B5%D0%BD-%D0%BF%D0%BB%D0%B0%D0%BD-%D0%B2-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Спад  в световната търговия се наблюдава през първата половина на годината и дори през втората да се очаква леко възстановяване, то вероятно ще отчете 0,7% спад, считат експертите на компанията за кредитно застраховане Coface.  Очаква се световният икономически растеж да намалее от 3,1% през 2018 г. до 2,7% през 2019 г. и след това да остане стабилен през 2020 г. В този контекст Coface очаква ръст в неплатежоспособността на компаниите в по-голяма част от страните през тази година.         Наблюдава се и тенденция към намаляване на годишния темп на промишлено производство.  Coface прогнозира  икономически растеж за Германия от 0,8% тази година  в сравнение с 1,5% миналата година. Също така анализаторите понижават оценката си за риска в Германия от A1 на A2. Оценките за три икономики, които се влияят пряко от ситуацията в Германия, също са понижени.  Coface понижава оценката си за Чехия и Словакия (от А2 до А3), както и за Австрия (от А1 до А2).   Бизнес рискът също се увеличава в Исландия (понижен до А3). По-благоприятно е развитието в държави като Узбекистан (оценка повишена от C до B) и Киргизстан  (оценка повишена от D на C), където оценката на риска се подобрява и компаниите се възползват от относително отворената икономика и политика.  Напрегнатата ситуация в сектори като автомобилната индустрия, металургията, дистрибуцията и текстила е показателна за  уязвимостта на глобалната икономика. За втори път в рамките на шест месеца Coface понижава оценката си за кредитния риск на автомобилните компании в 13 държави, както и почти всички оценки на риска в автомобилния сектор в Европа.  Трудностите, пред които е изправен автомобилният сектор, са показателни за проблемите в глобалната икономика.  Същевременно цикличното забавяне в много региони и политическите рискове, породени до голяма степен от търговския протекционизъм и променящото се поведение на потребителите (напр. висококачествено домакинско оборудване в Китай и новите разпоредби за борба със замърсяването в Европа) допринасят за усложненията в сектора.    Търговското напрежение между Китай и Съединените щати ще допринесе за забавянето на икономиката на САЩ, както и за  по-ниско вътрешно търсене, като се очаква икономически растеж от 2,5% тази година и едва 1,3% през 2020 г., спрямо 2,9% през 2018 г. За Китай търговската война доведе до значителен спад в износа към САЩ. Отчетен е спад от 10% през първите четири месеца на годината. Търговското напрежение оказва влияние върху цялата световна икономика.  По-общо казано, несигурният  резултат от преговорите между китайското и американското правителство и напрежението, което се усеща в атмосферата, породено от търговската война, продължава да оказва влияние върху  бизнес доверието. В много страни по света се отчита спад на бизнес доверието през последната година, особено в производствените сектори, споделят експертите на Coface. Такъв е случаят в Германия, където показателите за бизнес доверие като IFO, отчетени през юни, са най-ниските за последните пет години.", "date": "2019.07.10", "title": "Търговските напрежения отново на преден план в световната икономика"}
{"url": "http://www.classa.bg/%D1%81%D0%B2%D1%8F%D1%82/item/397714-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D1%81%D1%8A%D0%B4-%D0%BE%D1%81%D1%8A%D0%B4%D0%B8-%D0%BD%D0%B0-%D0%B4%D0%BE%D0%B6%D0%B8%D0%B2%D0%BE%D1%82%D0%B5%D0%BD-%D0%B7%D0%B0%D1%82%D0%B2%D0%BE%D1%80-24-%D1%80%D0%B5%D0%BF%D1%80%D0%B5%D1%81%D0%BE%D1%80%D0%B8-%D0%B7%D0%B0-%D0%BF%D0%BB%D0%B0%D0%BD%D0%B0-%D0%BD%D0%B0-%D0%BA%D0%BE%D0%BD%D0%B4%D0%BE%D1%80", "text": "Съдът на Асизи в Рим на втора инстанция, осъди на доживотен затвор 24 военнослужещи, полицаи и началници, обвинени за участието им в т.н. план Кондор, репресивната координация между последните диктатури в Южна Америка. Планът Кондор представлява координация на действията и взаимната подкрепа между военните диктатури на Южна Америка в Чили, Аржентина, Бразилия, Парагвай, Уругвай и Боливия, между 70-те и 80-те години. Според организации за защита на човешките права, планът е произвел 30 000 изчезнали, 50 000 убити и 400 000 души затворени, в съвместни операции, прилагани от военните на участващите нации. Решението засяга репресорите в Чили и Уругвай. Съдът измени първоинстанционното решение, издадено през януари 2017 г., в което осъди на доживотен затвор само осем души от тези две страни и от Боливия и Перу, а останалите бяха оправдани. Процесът бе осъществен след като преди 20 години, роднини на изчезналите с италиански произход по време на диктатурите в Южна Америка, прехвърлят делата си в Рим. Сред осъдените са уругвайските военни и полицаи Хорхе Труколи, Хосе Рикардо Араб, Хосе Орасио Гавацо, Хуан Карлос Ларибоуи, Педро Антонио Мато, Луис Алфредо Моренте, Рикардо Хосе Медина, Ернесто Авелино Рамас Перейра, Хосе Санта Лима, Хорхе Алберто Силвейра, Ернесто Soca и Гилверто Васкес казва порталът Sudestada. На 24 март 1976 г., в деня на държавния преврат, диктаторът Хорхе Рафаел Видела поема президентството на Аржентина. Документи, разсекретени от САЩ разкриват, че Аржентина е главният щаб на плана Кондор. Освен това в процеса участва и бившият диктатор Грегорио Алварес, който почина няколко дни преди решението на първата инстанция. В първоинстанционното решение боливийският диктатор Луис Гарсия Меза, който почина през април 2018 г., и вътрешният му министър Луис Арсе Гомес вече бяха осъдени задочно; както и бившия де факто президент Франсиско Моралес Бермудес, неговият премиер Пед Рихтер Прада и бившият военен Герман Руис; чилийците Ернан Рамирес и Рафаел Ахумада Валдерама, както и уругвайският бивш външен министър Хуан Карлос Бланко.", "date": "2019.07.10", "title": "Италиански съд осъди на доживотен затвор 24 репресори за плана на Кондор"}
{"url": "http://www.classa.bg/%D1%81%D0%B2%D1%8F%D1%82/item/397715-%D0%BC%D0%BE%D0%B3%D0%B0%D1%82-%D0%BB%D0%B8-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F%D1%82%D0%B0-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%B4%D0%B0-%D0%B4%D0%BE%D0%B2%D0%B5%D0%B4%D0%B0%D1%82-%D0%B4%D0%BE-%D0%BC%D0%B5%D0%B3%D0%B0-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%B2-%D1%80%D0%B0%D0%B7%D0%BB%D0%BE%D0%BC%D0%B0-%D1%81%D0%B0%D0%BD-%D0%B0%D0%BD%D0%B4%D1%80%D0%B5%D0%B0%D1%81", "text": "Двете земетресения, които разтърсиха пустинята Мохаве (САЩ) миналия четвъртък и петък, бяха най-силните в Южна Калифорния от десетилетия. За щастие нямаше смъртни случаи, понеже земетресенията, от степен съответно 6,4 и 7,1 засегнаха слабо населените райони на региона. Въпреки че не са свързани с разлома Сан Андреас, някои експерти се питат дали тези телурични движения могат да прехвърлят напрежението към тази геоложка формация, простираща се от север на юг на почти 1300 км, където се срещат северноамериканската плоча и тихоокеанската плоча и потенциално да подготвят мега-земетресение в един от най-населените градове. \"Не знаем дали е имало връзка между тези земетресения и разлома Сан Андрес\", каза геофизикът Глен Биаси от Американското геоложко проучване. В тази област са активни многобройни специфични разломи и тъй като те са дълбоко под земята, не всички са известни, каза той. \"Тази област не е същата като изображенията в учебниците, където ръбовете на плочите се плъзгат един над друг\", обясни Биаси. Като се има предвид сложността на разломите и липсата на информация за тях, е трудно да се предскаже как те ще взаимодействат с разлома Сан Андреас. \"Нямаме методи за оценка на възможностите\", признава Мишел Кук, геофизичка от Университета в Масачусетс-Амхерст. \"Разломът Сан Андреас не се плъзга от дълго време. В случай, че е толкова натоварен, че е почти готов да се плъзне, възможно е последното земетресение да е добавило достатъчно стрес към Сан Андрес, за да се премести.\" казва експертката. В същото време съществува вероятност тези последни земетресения да разкриват подземна реорганизация. Някои от разкъсванията на разлома Сан Андреас са мигрирали на изток и след като са преминали пустинята Мохаве, са се разпространили в източната част на Сиера Невада. Трите основни разрива, включително тези през 1992 г. и 1999 г. и последните събития в Риджкрест, изглежда са в една линия. Дори и така южната част от разлома Сан Андреас не е претърпяла решително скъсване от 150 години, каза Кук. \"Има предположения, че сме свидетели на миграция на активната граница на пластината от разлома Сан Андреас\", казва изследователката.", "date": "2019.07.10", "title": "Могат ли земетресенията в Калифорния да доведат до мега-земетресение в разлома Сан Андреас?"}
{"url": "http://www.classa.bg/%D1%81%D0%B2%D1%8F%D1%82/item/397716-%D1%81%D1%8A%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB%D1%8F%D1%82-%D0%BD%D0%B0-apple-%D1%81%D1%82%D0%B8%D0%B2-%D0%B2%D0%BE%D0%B7%D0%BD%D1%8F%D0%BA-%D0%BD%D0%B0%D1%81%D1%8A%D1%80%D1%87%D0%B0%D0%B2%D0%B0-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B0%D1%82-%D0%B7%D0%B0%D0%B2%D0%B8%D0%BD%D0%B0%D0%B3%D0%B8-facebook", "text": "Съоснователят на Apple Стив Возняк покани интернет потребителите да напуснат Facebook завинаги, стъпка, която той сам е направил миналата година поради скандала за неприкосновеността на личните данни, в който е участвала тази мрежа. \"Има много различни видове хора, а някои от ползите от Facebook са на стойност загуба на личния живот, но за много хора като мен, моята препоръка е те да намерят изхода от Facebook\", каза Возняк, говорейки пред TMZ на Националното летище Рейгън във Вашингтон (САЩ). Според него много хора смятат, че разговорите им във Facebook и други платформи са частни, но не е така: \"Те слушат разговори, които не бива да слушат и почти няма начин да ги спрат\". Возняк изрази загриженост във връзка с нарастващата доминация на „Голямата техника\". \"Сега те могат да измерват сърдечната честота с лазери, те могат да ви слушат с много устройства, кой знае дали мобилния ми телефон ме слуша в този момент!\" критикува той. Най-големият проблем на Facebook се появи миналата година, когато стана известно изтичането на данни за около 87 милиона души към британската компания Cambridge Analytica, която, наред с други неща, помагаше да се манипулират президентските избори през 2016 в полза на президента Доналд Тръмп. Според Возняк решението на въпроса за използването на личните данни на хората, е Facebook да плаща на своите потребители за използването на техните данни.", "date": "2019.07.10", "title": "Съоснователят на Apple Стив Возняк насърчава потребителите да напуснат завинаги Facebook"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397710-%D0%B1%D1%81%D0%BF-%E2%80%93-%D1%81%D0%BE%D1%84%D0%B8%D1%8F-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0-%D0%BE%D0%B1%D1%81%D1%8A%D0%B6%D0%B4%D0%B0%D0%BD%D0%B5-%D0%BD%D0%B0-%D0%BF%D0%BB%D0%B0%D0%BD%D0%B0-%D0%B7%D0%B0-%D0%B1%D0%BE%D1%80%D0%B8%D1%81%D0%BE%D0%B2%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D1%81-%D0%B0%D0%B2%D1%82%D0%BE%D1%80%D0%B0-%D0%BD%D0%B0-%D0%BF%D1%80%D0%BE%D0%B5%D0%BA%D1%82%D0%B0", "text": "На 10 юли БСП – София организира обществено обсъждане на плана за Борисовата градина с участието на автора на проекта арх. Атанас Ковачев. Столичните социалисти считат, че е необходимо максимален брой софиянци да се запознаят с идеите на проектантския екип и да дадат своите предложения за развитието на Борисовата градина, защото този парк е от общоградско значение. Дискусията ще се състои от 18.00 часа в залата на Градския съвет на БСП – София на ул. „Леге“ №10, етаж 1.  ", "date": "2019.07.10", "title": "БСП – София организира обсъждане на плана за Борисовата градина с автора на проекта"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397704-%D0%BC%D0%B8%D1%82%D0%BE%D0%B2%D0%B5-%D0%B8-%D0%BB%D0%B5%D0%B3%D0%B5%D0%BD%D0%B4%D0%B8-%D0%B7%D0%B0-%D0%BF%D1%80%D0%BE%D0%BC%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%BE%D0%B7%D1%8A%D1%86%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%81%D0%BE%D1%86%D0%B0", "text": "Пишат се разни глупости, че съзнанието ни е промивано по време на соца. Искам да внеса яснота по въпроса. Никой нормален човек не е чел директивите на БКП. Никой нормален човек не е ставал и лягал с мисълта за Тодор Живков. Между другото и никой нормален човек не е бил много недоволен от живота. Понятието наркотици се свързваше единствено с асоциации за чужбина и чужденци. Нивото на образованието и здравеопазването беше в пъти по-високо от днешното. Имахме силна армия. Имахме истинска храна, а не вафли ку-ку-ру-ку. Децата без надзор играехме до 23,30 през лятото пред блока. Учител беше уважавана професия. Когато по телевизията говореха за преизпълнените петилетни планове хората или не обръщаха внимание /99%/ или се подсмихваха. Имаше здрави семейства. Имаше много работещи производствени предприятия, всички изцяло българска собственост. Бяхме 28-ма в света държава по стандарт на живот. Имахме много силно селско стопанство, непрекъснато влакови композиции пътуваха натоварени с български плодове, зеленчуци и консерви за Съветския съюз.     Бензинът през годините постепенно се повиши от 20 до 45 стотинки. Въздухът беше в пъти по-чист. Стресът беше в пъти по-нисък, на практика го нямаше. Много двойки се събираха и женеха по любов, а не по сметка. Критерий за приемане във ВУЗ бяха дипломата и оценки от кандидат-студентски изпити, а не дали можеш да плащаш семестриалните такси от над 1000 лева, защото нямаше никакви такси за студентите. Обяд в студентски стол струваше 50 стотинки. Аз съм чел “Приключенията на Лукчо”, “Тримата мускетари”, “Капитани на фрегати”, “Капитан Немо”, “Човекът Амфибия”, “Оцеола”, “Синовете на Великата Мечка”, “Соларис”, “Летище”, “Бел Ами”, “Пипи дългото чорапче”, “Карлсон, който живееше на покрива”, “Белият зъб”, “Винету”, Среща с Рама, Денят на Трифидите, Окончателна диагноза, Чоки, Под игото, Записки по българските въстания, “Баскервилското куче”, По-малката сестра, Сбогом моя красавице, Големият сън, Високият прозорец, Черният обелиск, На западния фронт нищо ново, Повест за истинския човек, Десет малки негърчета, Парадоксът на огледалото, Сирените на Титан и още около 1000 книги, подобни на тези, доколкото една книга може да е подобна на друга. До тук има ли промиване на мозъци? Освен история /в много по-достоверен вид, отколкото се преподава в момента/, география, математика, физика, химия, български език и литература съм учил /и научил!!!/ и немски език, и съм тренирал каяк по времето на соца. И съм мислел основно за приятелите си, съучениците си, родителите си, съседите и училището и квартала си. И за дните си. Също за игри, купони, и море. Та това, че в соца са ни промивали мозъците е някаква популистка легенда, лансирана от хора, които или самите нямат мозъци или искат да внушат, че хората, живели през социализма нямат мозъци. Което е нелепо, абсурдно и невярно. А колкото до мисленето за море и ски – не само мислех, а и всяко лято съм ходил за по 2-3 седмици на море и всяка зима поне за 2 седмици на ски – нещо, което при прехвалената демокрация, която е по-скоро геноцид – аз поне не мога да си позволя този лукс, както и стотици хиляди други хора не могат да си го позволят. Но тук акцентът ми не е върху сравнението между соца и демокрацията, акцентът ми е върху това, че поколението от соца /моето/ сме по-образовани, с по-широка обща култура, по-сериозни към работата си и по-адекватни. И още нещо за соца – тогава всички бяхме наясно, че на Запад животът е по-богат и хубав, но и бяхме наясно, че западните държави не са приятелски настроени към нас, нещо, което е вярно и до днес, въпреки, че сме в ЕС и НАТО. И това е факт, който мнозина не осъзнават. Нито един западняк, най-малкото пък американец има интерес на някой българин да му е добре. Въпросните ЕС и НАТО имат интерес да сме им колония /ЕС/ и удобна територия, на която да разположат военните си бази за без пари /НАТО/. Та не знам кой е с промитите мозъци. А сега пийнете си кафенцето, плиснете си на очичките и започвайте да смятате тази година за 3 дена ли ще ви стигнат парите за море или за седмица.      ", "date": "2019.07.10", "title": "Митове и легенди за промиването на мозъци по време на соца"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397705-%D0%BF%D0%B5%D1%82%D0%B8%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BC%D0%BB%D0%B0%D0%B4%D0%B5%D0%B6%D0%B8,-%D0%BA%D0%BE%D0%B8%D1%82%D0%BE-%D0%BD%D0%B0%D0%BA%D0%B0%D1%80%D0%B0%D1%85%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B4%D0%B0-%D0%BF%D1%80%D0%B5%D1%80%D0%B0%D0%B7%D0%B3%D0%BB%D0%B5%D0%B4%D0%B0-%D0%B7%D0%B0%D0%BA%D0%BE%D0%BD%D0%B8%D1%82%D0%B5-%D1%81%D0%B8", "text": "Новината за изнасилването на 18-годишно момиче в провинция Северен Рейн-Вестфалия, за което са обвинени петима български тийнейджъри определено разпали гневни реакции в германското общество, предизвика сериозен отзвук срещу мигрантите и предложения за ревизия в законодателството на страната, третиращо децата престъпници. След като в събота задържаните бяха освободени, в понеделник едно от момчетата беше върнато в ареста отново заради тежестта на настоящите обвинения (той е сочен за инициатор на деянието), както и заради факта, че вече е познат на полицията с други две предишни обвинения в сексуален тормоз.     Младежът и още 4 момчета - три от тях на 14, а другите две са на по 12, всичките с българско гражданство - бяха задържани в рурския град Мюлхайм в петък по подозрение в изнасилване, след като местни жители са съобщили на полицията за \"тежко сексуално престъпление\". Според агенция ДПА, момчетата са български граждани, говорещи турски език. Насилие, шокирало Германия Петимата младежи са заподозрени в участие в изнасилването на 18-годишно момиче в гориста местност зад детска площадка в Мюлхайм в петък. Местен мъж, който е разхождал кучето си в района, е забелязал, че до близката детска площадка става нещо нередно. Той проверил близките храсти, а нападателите се разбягали. Момичето било в лошо състояние след сексуалното насилие и физическите травми, нанесени от извършителите, и травматизирана. Веднага е извикана полиция и линейка, а жертвата е откарана за лечение в местната болница. Говорител на полицията в близкия град Есен похвали свидетеля за добрата реакция на създалата се ситуация. Въз основа на описанието, дадено от жертвата, полицията успява бързо да намери петимата заподозрени. Тъй като децата под 14-годишна възраст не могат да бъдат преследвани от закона в Германия, двамата 12-годишни са предадени на родителите им. Останалите трима тийнейджъри са отведени за разпит в полицейското управление, където са прекарали и нощта, преди да бъдат освободени в събота, докато тече разследването по случая. Всичките петима са отстранени от училище до лятната ваканция, която започва на 15 юли. Засега не се знае каква ще е съдбата на момчетата, но на първо време се предполага, че те ще бъдат настанени в специално учреждение за проблемни деца. От регионалното правителство в Дюселдорф коментират пред медиите, че се подготвят подходящи мерки. Оттам изтъкват засега, че е важно момчетата да бъдат отстранени от училище, за да се подсигури безопасността на децата в местното училище. Инцидентът напомня за случай от преди повече от година във Велберт, място недалеч от Мюлхайм на Рур. Тогава осем български тийнейджъри на възраст между 14 и 17 години бяха осъдени за изнасилването на 13-годишно момиче. Основните извършители получиха присъди от по 4 години и 9 месеца затвор и 4 години затвор, докато останалите се разминаха с пробация. Дебат за младежката престъпност Сегашният случай обаче шокира Германия най-вече с възрастта на извършителите. Това повдигна на дневен ред и по-сериозен дебат относно възрастта, от която вече трябва да се носи наказателната отговорност, и дали съществуващата в момента законова рамка не трябва да бъде променена, за да се отговори на новите реалности. Съгласно германското право децата под 14-годишна възраст не се считат за наказателно отговорни. Вместо това отговорността се носи от техните родители, законен настойник или местната служба за социални грижи. В светлината на делото Мюлхайм ръководителят на германския полицейски синдикат GdP призова да се намали възрастта до 12 години. Той изтъква факта, че макар задържаното сега 14-годишно момче да е попаднало в радара на местните власти заради двете си предишни нападения със сексуален тормоз, те са били принудени да го пуснат, защото към момента на извършване на престъпленията той е бил под възрастта на наказателна отговорност. Против се изказва Германската асоциация на съдиите, според която подобни промени няма да доведат до никакъв сериозен ефект за възпиране на младежката престъпност. \"Приравняването на по-тежкото наказателно право с по-леки престъпления няма да сработи за младите\", заяви председателят на сдружението Йенс Гниса пред агенция ДПА. Той добави, че сегашната система на правосъдието е довела до значителен спад на младежката престъпност чрез образователната мисия, заложена в него. Заместник-ръководителят на Асоциацията за закрила на детето също твърдо се противопостави на намаляването на възрастта, заявявайки, че младежките служби за социално подпомагане трябва да отговорят на отделните случаи и да проучат причините за поведението на детето. Каква е ситуацията в Германия, сравнена с другите държави? В сравнение с други страни, възрастта на наказателната отговорност е сравнително висока в Германия. В Англия и Уелс тя започва на 10 години. В Шотландия отговорността започва още от 8 години, въпреки че децата могат да бъдат изправени пред съда, само когато имат навършени 12 години. В САЩ ситуацията е по-сложна. За федерални престъпления границата за наказателна отговорност е навършени 11 години, но що се отнася до щатските правила, на повечето места в САЩ няма изрично посочена възраст, след която човек може да бъде подсъдим. Това на практика означава, че дете на всякаква възраст може да отговаря пред закона за дадено престъпление. У нас границата за наказателна отговорност е 14 години, но в случаите ако то \"е могло да разбира свойството и значението на деянието и да ръководи постъпките си\" - иначе казано - ако съзнателно е извършило деянието.", "date": "2019.07.10", "title": "Петима български младежи, които накараха Германия да преразгледа законите си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397706-%D1%81%D1%8A%D0%B2%D0%B5%D1%82%D1%8A%D1%82-%D0%BD%D0%B0-%D0%B5%D1%81-%D0%BF%D1%80%D0%B5%D0%BF%D0%BE%D1%80%D1%8A%D1%87%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D0%BE%D0%B1%D1%8A%D1%80%D0%BD%D0%B5-%D0%BF%D0%BE%D0%B2%D0%B5%D1%87%D0%B5-%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BD%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0", "text": "\"Има данни, че недекларираният труд и незаконната търговия с горива продължават да бъдат предизвикателство“, се казва в препоръките за страната ни България да подобри събирането на данъци и да обърне по-сериозно внимание на риска от корупция. Тази, както и други препоръки, Съветът на ЕС отправя към страната ни в рамките на препоръките и становищата за тази година за фискалните и икономически политики и политиките по заетостта на държавите членки на ЕС, предава БНР.  „Събирането на данъци не се подобрява навсякъде със същото темпо. Това се отнася особено за свързаните данъци с труда, вноските за социална сигурност и някои категории акцизи. Има данни, че недекларираният труд и незаконната търговия с горива продължават да бъдат предизвикателство“, се казва в препоръките за България.  „Органите все още не са приключили с националната оценка на риска, която е крайъгълен камък в разработването на адекватни национални политики за борба с изпирането на пари и финансирането на тероризма. Освен това последните събития в банковия сектор показват, че е необходимо да се засили националният надзор върху международните финансови сделки и да се гарантира ефективното прилагане на нормативната уредба за борба с изпирането на пари. На риска от корупция трябва да бъде обърнато по-сериозно внимание, тъй като тя представлява предварително престъпление за изпирането на пари“, пише още в документа.  В него се отбелязва, че реформите в публичната администрация и електронното управление продължават да бъдат бавни и не водят до достатъчни подобрения, а бизнес средата остава слаба.  „Институционалните недостатъци, регулаторната несигурност, корупцията и недостатъчното предлагане на работна ръка продължават да са сред основните пречки пред инвестициите“, се казва в препоръките. В тях се отбелязва още, че има високо равнище на неравенство на доходите и на риск от бедност или социално изключване, както и че хората са изправени пред ограничен достъп до здравеопазване.    ", "date": "2019.07.10", "title": "Съветът на ЕС препоръча на България да обърне повече внимание на корупцията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397707-%D0%BF%D1%80%D0%BE%D1%81%D0%B2%D0%B5%D1%82%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B8%D0%BB%D0%B8-%D0%BF%D0%B0%D1%80%D1%82%D0%B8%D0%B5%D0%BD-%D1%81%D0%B5%D0%BA%D1%80%D0%B5%D1%82%D0%B0%D1%80", "text": "    Имаше навремето един театрален персонаж – партийният секретар. Той беше дежурният положителен герой, който олицетворяваше    върховната мъдрост и моралния авторитет на Партията. Обичайно на партийния секретар се противопоставяше административният началник – председателят на ТКЗС-то, директорът на завода, на болницата или на научния институт – един бездушен технократ, който не държи сметка за съдбите на хората и за идеалите на социализма. Между партийния секретар и административния началник се разгръщаше морален сблъсък, който в крайна сметка водеше до победа на справедливостта и доброто. В живота, за разлика от театъра, партийните секретари бяха най-различни хора – не винаги особено симпатични. Фактически партийният секретар беше един втори началник, който си вре носа навсякъде – дори и в личния живот на хората. Да си партиен секретар не се изискваше много ученост и акъл: най-важното качество на добрия партиен секретар беше една безмозъчна преданост на „партийната линия”. Освен че се занимаваше с политическа пропаганда, партийният секретар имаше особената привилегия да раздава морални оценки. Тогава се считаше, че кажи-речи всяка една работа, която човек върши, има и своето морално-политическо измерение. С тази именно невидима, но много важна страна на нещата, се занимаваше партийният секретар. Мислех си, че когато дойде демокрацията, фигурата на партийния секретар ще бъде пратена на бунището. Оказва се обаче, че партийният секретар е вечен. Винаги има хора, които нахално твърдят, че притежават особената компетентност да бъдат морални съдници. Такъв е случаят със сегашния министър на образованието Красимир Вълчев. Той отхвърли учебниците по история за Х клас, писани от квалифицирани български учени, на едно-единствено основание – че те не формират правилно отношение към света, в който живеем. По-точно, в тези учебници „с различни техники е направен опит да се даде благовидност, нормалност на един режим, който ние сме характеризирали като тоталитарен”. Как точно трябва да се дешифрира това мъгляво изказване на министъра от авторите на учебниците по история – това е въпрос с повишена трудност. Ясно е едно:    спорът за писането на учебници и за историята на социализма се пренася от експертна на морална плоскост. Господин министърът счита, че в качеството си на административен ръководител има моралното задължение да отхвърли гледната точка на експертите съобразно собствените си разбирания за добро и зло. Тази позиция заслужава да се анализира най-подробно, защото би могла да се превърне в опасен прецедент. Понеже в случая става въпрос за сблъсък на две гледни точки – експертна и морална, редно е да се запитаме дали министърът на просветата е  и морален авторитет. Ако някой защитава тази теза, трябва да знае, че тя е неудържима. В англоезичната логическа литература се счита, че „има определени области на аргументацията, където практически никой не може да се счита за авторитет. Такива области са политиката, морала и религията. Например ако някой поддържа, че абортът е неморален, защото някакъв философ или религиозен водач е казал това, този аргумент би бил слаб независимо от квалификацията на цитирания авторитет. Много въпроси от тази област са така спорни, че не съществува конвенционална мъдрост, върху която един авторитет може да се опре.”(1) Очевидно е, че според министър Вълчев критикуваните от него учебници по история не осъждат в достатъчна степен общественото устройство, характеризирано от него като тоталитарно. По-точно казано, той твърди, че при оценката на социализма са пренебрегнати базовите характеристики на това общество, а са надценени някои маловажни, несъществени негови характеристики. Без да обсъждам въпроса по същество, бих желал да отбележа, че въпросът кои са съществените и кои – несъществените характеристики на едно общество е двусмислен. Той стои по различен начин в зависимост от гледната точка, от която се опитваме да го решим: социологическа, т.е. научна и ценностна. И в двата случая обаче този въпрос няма един общоприемлив отговор. От социологическа гледна точка въпросът за това кои са основните белези, които определят облика на едно общество, е твърде спорен. За да си отговорим на този въпрос, ние трябва да разполагаме с една универсална теория за структурата и функционирането на обществото. Имаше време, когато за такава теория у нас се считаше единствено марксовият исторически материализъм. Това време обаче безвъзвратно отмина. Моето лично мнение е, че едва ли някога човечеството ще се домогне до такава универсална гледна точка за обществото, която обяснява удовлетворително социалните процеси в цялото им многообразие. Обществото изглежда е толкова сложен предмет на изследване, че такава универсална обяснителна теория едва ли е възможна. (В една лекция на Джон фон Нойман се прокрадва идеята, че човешкият мозък е свръхсложен предмет. Той е толкова сложен, че най-простият модел на неговото функциониране е еквивалентен на пълното му описание.(2) Може би същата логика важи и по отношение на обществото.) Ако разглеждаме въпроса за съществените и несъществените признаци на т. нар. реален социализъм от ценностна гледна точка, т.е. от гледна точка на преживяванията на отделния човек, ние се сблъскваме с това, което Карл Попър нарича „дуализъм на фактите и нормите”. Там е работата, че всяка оценка се намира в логическа връзка с определена норма, а между света на    фактите и този на нормите „зее пропаст”. След съответните проучвания ние можем да установим един факт, напр. че повечето хора в България считат (или казват, че считат) кражбата за зло. Не разполагаме обаче с обективен критерий, въз основа на който да установим истинността на оценъчното съждение „Кражбата е зло”, така че да бъде показано решителното превъзходство на нормата „Не кради” пред нормата „Кради, но внимавай да не те хванат”. (Съществува дори гледна точка, че т. нар. ценностни твърдения не подлежат на истинностна оценка, т.е. че те са псевдотвърдения. Те не изразят някаква мисъл, т.е. че нещо е „така и така”, а определена емоция – това, което изразява едно възклицане, напр. „Ах!”).(3) В „Отвореното общество и неговите врагове” К. Попър обобщава разбирането си за дуализма на фактите и нормите така:  Казано по друг начин, невъзможно е да се получат норми, решения или  от факти.”  (4) И без да е философ от ранга на К. Попър, всеки достатъчно интелигентен човек знае, че споровете за красиво и грозно, добро и зло, щастие и нещастие, не са лишени от смисъл, но са почти винаги безрезултатни. В този смисъл народът е казал, че „един харесва попа, а друг – попадията”. В тази грубовата мъдрост има повече истина отколкото в брътвежите за някакви общоевропейски ценности, които, на всичко отгоре, по непонятна причина заобикалят Новия завет. От казаното следва, че ако съществува някаква „божествена” гледна точка по въпроса за важните и маловажните признаци на социалистическото общество, тя е принципно недостъпна за нас. Това общо съображение обезсилва претенцията на министър Вълчев да учи на морал нашите историци. Ясно е, че в решението си да върне за доработка учебниците по история за Х клас, Красимир Вълчев се основава на определено разбиране за „базовите характеристики” на социалистическото общество. Според това разбиране най-важната характеристика на едно общество е дали то е от една страна демократично и от друга – либерално. Следователно обществата могат да се разделят на два вида: либерално-демократични и такива, които не са либерални или (и) демократични. От гледна точка на тази проста класификация на обществата социализмът, който не беше нито либерален, нито демократичен, е чисто и просто общество „второ качество”. Няма съмнение, че тази идеология е популярна у нас, въпреки че още от времето на Платон срещу демокрацията са били издигнати силни аргументи. Що се отнася до либерализма, той вече излиза от мода. Моето скромно мнение е, че за нас, българите, той е една твърде неподходяща политическа дреха. Без да обсъждам въпроса по същество, аз все пак бих искал да напомня на уважаемия г-н министър, че според чл. 11 (2) на нашата конституция нито една политическа идеология    „не може да се обявява или утвърждава за държавна”, т.е. да се поставя от държавата в привилегировано положение по отношение на останалите. Това значи, че не трябва да се смесват две неща: конституционната политическа уредба на днешна България и начина, по който днешните българи „виждат света”. Днешна България има точно определена конституционна уредба – парламентарна демокрация - но не и някаква задължителна за всички граждани политическа идеология. За добро или за лошо всеки българин е свободен да възпитава децата си в ония разбирания за добро или зло, които сам изповядва, и не е министърът на просветата този, който ще се противопостави на тази гледна точка за възпитанието. Нещо повече: всеки български гражданин има право да отстоява убежденията си – либерално-демократични или не, стига да не нарушава ал. (4) от посочения по-горе член на Конституцията: да не разпалва етническа, расова и верска омраза и да не се стреми към насилственото завземане на държавната власт. Когато става въпрос за идеологията, трябва да отбележим, че министър Красимир Вълчев изглежда не разбира смисъла на тази дума. Той твърди, че базовите характеристики на социалистическия режим са били „недемократични, силово наложени,  , нарушаващи човешките права и свободи” и в днешна България „не трябва да се допуска идеологизиране и политизиране на учебното съдържание”. Това изглежда означава, че за уважаемия г-н министър думата „идеология” има негативна конотация, т.е. идеологията е нещо лошо, което пречи на възпитанието.    Думата „идеология” обаче има две основни значения: широко и тясно. В първия случаи под „идеология” се разбира „система от идеи”, напр. „шахматната идеология на Арон Нимцович”, „религиозната идеология на Лев Толстой”, а във втория – „сфера на общественото съзнание, която се състои от политическите, философските, моралните, правните, религиозните и естетическите идеи на хората и изразява техните социално-класови интереси.” Този втори смисъл е характерен за употребата на думата „идеология” от Карл Маркс и неговите последователи. И в двата смисъла на думата обаче, и в тесния, и в широкия,    идеята, че възпитанието трябва да бъде идеологически неутрално, е чиста безсмислица. Да „изчистим” възпитанието от идеи – били те за произхода на човека или за доброто и злото – това може да каже само човек, който не си дава сметка за смисъла на думите. По същия начин, когато министър Вълчев застъпва тезата, че преподаването на история не само учи, но и възпитава, той, без да схваща това, влиза в крещящо противоречие с тезата си за деидеологизацията на учебното съдържание. Самият факт, че инициативата на образователния министър да „коригира” учебниците по история беше подкрепена от привържениците на определени партии и порицана от други говори, че тази височайша гледна точка, която тук коментираме, не е политически безпристрастна. В ръцете на министъра обаче са „и ножа, и хляба”. И точно като някогашния партиен секретар от драматургията на социалистическия реализъм той е решил да въздаде справедливост за срам на професорите по история, които, оказва се, не са дорасли до неговите морални прозрения. Те, учените, никога не са били на почит у нас. И сега обществото нехае за унижението, на което ги подлага един администратор. Така им се пада – и бездруго днес професори и доценти – с лопата да ги ринеш. Нека министърът да им „набие обръчите”, че да разберат кой командва в тази държава!      ", "date": "2019.07.10", "title": "Просветен министър или партиен секретар?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397708-%D1%86%D0%B5%D1%86%D0%BE%D0%B2%D0%B8%D1%81%D1%82%D0%B8-%D0%BA%D0%B0%D0%BC%D0%B1%D0%B8%D1%82%D0%BE%D0%B2-%D0%B8-%D1%88%D0%BE%D0%BF%D0%BE%D0%B2%D0%B0-%E2%80%93-%D0%BB%D1%8E%D0%B1%D0%BE%D0%B2-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BA%D0%BC%D0%B5%D1%82%D1%81%D0%BA%D0%B8-%D0%BC%D0%B0%D0%BD%D0%B4%D0%B0%D1%82", "text": "Зам. кметът Христина Шопова в благоевградската община се пъчи с цици за над 10 000 лв. Закачливата Хихи, както я наричат в общината и други хайлайф среди, не е могла да издържи на конкуренцията, която има от по-млади и хубави жени около нейният любимец кметът на Благоевград Атанас Камбитов, и решила да се подложи на операция за уголемяване на гърдите при столичен специалист. От фотоси на последните общински събития ясно се вижда, че с големите цици зам. кметицата има изцяло нова визия.                   Публична тайна е, че Атанас Камбитов и Христина Шопова са в близки отношения, някои споделят, че са в конфликт на интереси, тъй като двамата изпълняват ръководни длъжности в общината в Благоевград. Злите езици говорят, че Шопова и Камбитов си зарязаха семействата, за да имат повече време един за друг. В момента тя живее разделена от съпруга си, бившият футболист Петър Шопов, в апартамент под наем, а Камбитов напусна Сашка Лулеова и живее отделно в своя къща – палат в софийския квартал „Бояна“, където често на гости му идва Шопова. Преди месеци Христина Шопова инвестира най-вероятно първа вноска за апартамент от строителна фирма като за целта си направи фирма на името на майка си. Как и откъде е намерила пари за евентуалния апартамент не е ясно, тъй като фирмата е нова и самата тя заяви пред медии, че няма дейност.    ", "date": "2019.07.10", "title": "Цецовисти: Камбитов и Шопова – любов по време на кметски мандат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397709-%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%BE%D1%81%D0%B8%D1%82%D0%B5-%D0%BD%D0%B0-%D0%BC%D0%BE%D1%80%D0%B5-%D0%B2-%D0%B3%D1%8A%D1%80%D1%86%D0%B8%D1%8F%E2%80%93%D0%BF%D0%BE%D0%BB%D0%B5%D0%B7%D0%BD%D0%B8-%D1%81%D1%8A%D0%B2%D0%B5%D1%82%D0%B8", "text": "Начи, много ме дразнят тия, дето се подиграват на хората, носещи провизии в багажника, когато отиват в Гърция. Какво толкова? Аз, например, съм взела съвсем малко неща: 5 стека минерална вода-тяхната не струва. 5 стека „Ариана“-нема да им плащам двойно скапаната бира! 20 консерви русенско варено, по навик от соца. Няколко подкови суджучец-гърците един суджук не могат да направят като хората. Взех и две тенекии сиренце-тяхното е боклук. 48 рула тоалетна хартия-свикнАла съм с нашата. Фанах намаление на фанта и кока-кола в „Метро“ и взех по 24 бройки. Един стек лютеница, стек бисквиДи, три шишета олио, по една щайга домати, краставици и пиперки. Една кутия „Морени“. Мислех и малко сладолед да нося, но по тези задръствания можеше да се стопи.  ", "date": "2019.07.10", "title": "Какво трябва да носите на море в Гърция–полезни съвети"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397700-10-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "48 пр.н.е. - В Битката при Дирахиум Юлий Цезар едва избягва катастрофално поражение от Помпей Велики.   1212 г. - Голяма част от Лондон е изпепелена от пожар.   1547 г. - Във Франция се осъществява последният легален дуел, след което дуелите са забранени от краля, поради честите смъртни случаи, а през 1566 г. влиза в сила наказание със смърт при участие в дуел.   1584 г. - Вилхелм Орански е убит в дома си в Делфт, Холандия от Балтазар Жерар.   1778 г. - Американската революция: Кралят на Франция Луи XVI обявява война на Кралство Великобритания.   1847 г. - В САЩ пристига първата група от 47 китайски имигранти.   1878 г. - В Англия е използвана за първи път свирка от съдия по време на футболен мач.   1887 г. - Съставено е четиринадесетото правителство на България, начело с Константин Стоилов.   1913 г. - В Долината на смъртта, Калифорния, е отбелязана температурата 134 градуса по Фаренхайт, или приблизително 56,7 градуса по Целзий - най-високата температура на въздуха измерена в САЩ.   1938 г. - Хауърд Хюз поставя нов рекорд, като завършва околосветски полет със самолет за 91 часа.   1940 г. - Втората световна война: Германското Луфтвафе напада по въздуха британските конвои над протока Ла Манш, с което започва Битката за Британия (датата е спорна).   1940 г. - Втора световна война: Установен е Режим Виши във Франция.   1943 г. - Втора световна война: Започва Съюзническо настъпление в Сицилия.   1949 г. - След шест денонощия строеж е завършен Мавзолеят на Георги Димитров в София.   1962 г. - От Кейп Канаверал, Флорида, е изстрелян първият комуникационен сателит „Телстар\".   1966 г. - На връх Ботев е открита телевизионна и УКВ станция.   1969 г. - Народна република България ратифицира Договора за неразпространение на ядреното оръжие, подписан на 1 юли 1968 г.   1973 г. - Бахамите придобиват пълна независимост чрез Общността на нациите.   1985 г. - Френските специални служби потопяват кораба „Рейнбоу Уориър\", собственост на екологичната организация Грийнпийс, докато е в пристанището на Окланд (Нова Зеландия), за да осигурят провеждането на ядрен опит на атола Муруроа.   1990 г. - Тържествено е открито 7 Велико народно събрание във Велико Търново.   1991 г. - Борис Елцин полага клетва, като демократично избран първи президент на Русия.   1992 г. - Бившия панамски диктатор Мануел Нориега е осъден на 40 години затвор в САЩ заради разрешение страната му да бъде използвана за контрабанда на наркотици.   1994 г. - На Световното първенство по футбол в САЩ Националният отбор по футбол на България побеждава Националния отбор по футбол на Германия и се класира за полуфиналите.   2006 г. - Президентът на Полша Лех Качински назначава своя брат-близнак Ярослав Качински за премиер на страната, което е прецедент в световната политическа история.   2006 г. - При експлозия в Ингушетия е убит чеченския сепаратист Шамил Басаев.  ", "date": "2019.07.10", "title": "10 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397701-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BA%D0%BE%D0%B3%D0%B0%D1%82%D0%BE-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D1%85%D0%B0-%D0%B5%D0%BB%D0%B8%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Още в първите три месеца след 9 септември 1944 в България са избити близо 30 000 представители на дотогавашния елит. Целта: да се разчисти пътят към властта на безпросветни и безскрупулни поддръжници на съветския режим.       Да бъдат унищожени или поне изцяло изолирани най-образованите, предприемчиви, можещи и успели представители на българския елит до 9 септември 1944 - това е една от първите и най-важни цели на така наречената „класова борба\", провеждана от комунистическия режим. А България е страна, в която червеният терор на Ленин и Сталин се прилага особено настървено. Книгата \"Погубената България\" на изследователите проф. Вили Лилков и Христо Христов илюстрира чрез разказите на жертви и извършители репресиите, извършени след преврата на 9 септември 1944. Ужасите след 9 септември Още през първите три месеца на съветската окупация без съд и присъда в България са избити между 27 хиляди и 30 хиляди интелектуалци, духовници, учители, държавни служители, офицери, полицаи, общественици, индустриалци, търговци, лекари. За да оправдае тяхното унищожаване, комунистическата пропаганда раздува многократно броя на убитите комунисти, ремсисти и земеделци преди идването си на власт. Следват така нареченият „народен съд\", концлагерите, съдебните процеси по сталински срещу минни инженери, електроинженери, строителни инженери, пожарни командири, оръжейни специалисти и други представители на елита, обявени за чужди шпиони, само защото са завършили европейски университети. Всичко това се оправдава като акт на възмездие в името на „жертвите на фашизма“, а и с класовата борба, която по теорията на Сталин се разгаря с все по-голяма сила с напредване на успехите на социализма.     През 70-те години на миналия век ЦК на БКП възлага на БАН и на Музея на революционното движение да пресметнат броя на жертвите сред комунистите и левите земеделци между 1923 и 1944 година. Резултатите от извършеното мащабно изследване са публикувани в албум-справочник, озаглавен „Звезди във вековете“. От него излиза, че броят на жертвите е 4 816 души. Така рухва митът на партийната пропаганда за стотици хиляди избити от „монархо-фашистите“, а излязлото по книжарниците издание се оказва неудобно за диктатурата и затова целият му тираж набързо е иззет. Проф. Вили Лилков подчертава, че съвместното му изследване с Христо Христов е логично продължение на усилията да се проследи докрай съдбата на много бележити българи сред т. нар. „бивши хора“ не само в столицата, но и в още 14 големи областни и по-малки градове. „Задачата ни беше не само да припомним Голготата на изтъкнати общественици, управници, предприемачи, учени, инженери, адвокати и прочие, но и да разкрием с факти масовостта на комунистическия терор. Силен акцент е поставен и върху методите, с които Държавна сигурност се опитва да ликвидира и заличи напълно паметта за най-просветените, напредничави и предприемчиви българи след деветосептемврийския преврат. Специално място сме отделили на работата на следствените органи на режима. Методите за подготовката на главорезите му са директно заимствани от НКВД и се практикуват от изпратените в страната униформени и цивилни съветски инквизитори, които ръководят българските си слуги. Дори терминът „бивши хора“, използван от ДС за обозначаване на несвързаните с политиката елити на Царство България, е директна заемка от практиката на червения терор в СССР\", обяснява проф. Лилков. \"Да се разследват за лагер\" Изследователят допълва, че обичайната резолюция на ДС върху постановленията за задържане на „бившите хора\" заради „вредителство“, „диверсии“ и прочие измислени престъпления гласяла: „Да се разследват за [изпращане в] лагер“. Проф. Лилков е категоричен, че ликвидирането на българските елити е било добре обмислено и детайлно планирано престъпление - с цел не само да се разчисти пътят към властта на в мнозинството си необразовани и безскрупулни привърженици на съветския комунизъм, но и да подчини свободомислещите хора в България на мита за „новия социалистически човек“. Според авторите, разправата с българските буржоазни елити е толкова жестока и на базата на опита, който компартията трупа в периода 1923-1925 г. като задграничен филиал на Коминтерна. Именно през този период и по-късно комунистите се съюзяват с престъпници и бандитски формирования. Типичен пример е т.нар. Митьо-Ганева чета, която е съставена от престъпници. Към нея се присъединяват и комунисти, които извършват въоръжени нападения. След атентата в църквата „Света Неделя“ през 1925 година бандата е разгромена, но имената на участниците в нея фигурират в списъците на героите на БКП. Комунистите активно търсят връзки с бандитски формирования и успяват да ги овладеят политически и идеологически, но основно чрез парите, които идват от Москва. Главен екзекутор на Народната милиция непосредствено след 9 септември 1944 е македонстващият терорист Лев Главинчев. Именно той унищожава по заповед на Титовата УДБА много видни българи от Вардарска Македония и Пиринско. Деветосептемврийските превратаджии освобождават от затворите и въоръжават над 7 000 опасни престъпници за изпълнение на „мокрите поръчки“ на компартията и на окупаторите. Тази информация идва от сина на Руси Христозов, директор в Народната милиция и един от организаторите на убийствата и отвличанията през есента на 1944. В книгата „Погубената България“ са публикувани и свидетелствата на бившия висш комунистически апаратчик Петър Семерджиев, който по-късно бяга в Израел. В нея са изброени имената на поръчителите, палачите и жертвите на мародерства и убийства на офицери, духовници, предприемачи, заможни земеделци и други „бивши хора“ в Сливенско. В Хасково са разстреляни командирите и целия офицерски щаб на местния гарнизон, коварно поканен от комунистите за „побратимяване“ при обявяването на война на Германия. „Комунизмът се оказа една фанатична и безчовечна религия, по-силна от исляма, чиито последователи престават да мислят, освен чрез фетиша на партията-диктатор, който убива всичко човешко у човека. Тук ние надминахме фашистите. (…) Нашият социализъм се оказа най-жестокият тоталитаризъм върху другомислещите“, свидетелства Стефан Богданов, шеф на контраразузнаването на ДС веднага след 9 септември 1944. По неговите думи, изпратените в НРБ съветски съветници във всеки отдел на ДС са били инициатори на най-жестоките инквизиции върху представители на стария български елит. Печалният край на българските елити Партизани, които в мнозинството си са необразовани, стават впоследствие министри, дипломати, директори. „Една от причините за колапса на социалистическата икономика е, че тя беше изградена именно от ръководители, инженери и технолози с партизанско минало, както и от завършили рабфакове и съветски ВУЗ-ове по съкратената процедура. НРБ бълваше продукция, която дори съветският пазар накрая отказваше да приема\", припомня Вили Лилков. И допълва, че друга важна цел на комунистическия режим е пълното заличаване на спомена за образованите, талантливите, предприемчивите и успели хора от предишната епоха. Точно заради това в изследването „Погубената България“ са цитирани извънредно много факти, биографии и истории, които илюстрират съдбата и ценностите на погубените. Хората от елитите на Третото българско царство, които не успяват да избягат от НРБ, са изселвани и уволнявани. Отнемат им се всякакви възможности за професионално израстване, лишават ги от пенсии, а на наследниците им е забранено да учат в университетите и да заемат ръководни и по-добре платени длъжности. Накрая им е оставена единствено възможността да изживеят в несгоди края на дните си, вместо да съдействат за модернизацията на България и за облагородяването на нейния човешки капитал. Заклеймените като „бивши хора“ непрекъснато са под наблюдение - и първи се оказват в концлагери и затвори при всяко усложняване на отношенията между Изтока и Запада, каквато е например антикомунистическата революция в Унгария през 1956 година, заключава проф. Вили Лилков.", "date": "2019.07.10", "title": "9 септември: когато ликвидираха елита на България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397702-%D0%BC%D0%B0%D0%B9%D0%BA%D0%B0,-%D1%81%D1%8A%D0%BF%D1%80%D1%83%D0%B3%D0%B0,-%D1%82%D0%BE%D0%B2%D0%B0%D1%80%D0%BD%D0%BE-%D0%BC%D0%B0%D0%B3%D0%B0%D1%80%D0%B5-%D0%B6%D0%B5%D0%BD%D0%B0%D1%82%D0%B0-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "През комунизма жената трябваше да оцелява, разпъната в шпагат между изтощителното ежедневие и задължението да е щастлива. Равноправие имаше - но само на хартия. И днес май няма особена промяна, пише НЦЦ.       В обширна статия за \"Нойе Цюрихер Цайтунг\" (НЦЦ) украинската културоложка и журналистка Катерина Ботанова разглежда ролята на жената в Източна Европа от първите десетилетия на миналия век до днес. Тя отбелязва като постижение еманципаторският потенциал на ранния съветски социализъм, дал избирателно право на жените още през 1917 година, както и добра за времето си система от детски градини. Ботанова обаче твърди, че този потенциал е бил задушен още по времето на Сталин. Тя посочва, че неговото наследство е изглеждало по еднакъв начин във всички страни от бившия Източен блок: избирателно право на жените, безплатни детски градини, училища и болници, но същевременно осуетяване на всякакви обществени критики и борби за женски права. Два интересни феномена От това произлизат два интересни феномена, пише авторката: \"От една страна съществува твърдото убеждение, че жените и мъжете зад Желязната завеса са били равнопоставени. От друга страна шества разбирането, че във времето на комунизма жените - най-вече преди издигането на Желязната завеса - са живеели в нещо като истински рай по отношение на социалния пол.\"     Ботанова твърди още, че социализмът е формирал един много прагматичен тип жена: \"Жената като борец, жената като майка, жената като товарно магаре: тя беше длъжна някак да оцелява, разпъната в шпагат между декларираното равенство, задължението да е щастлива и едно изнурително ежедневие, което не ѝ оставаше никаква възможност да говори за ситуацията, в която се намира. Макар жените в социализма действително да заемаха ръководни постове и да работеха в традиционно мъжки сфери с тежък физически труд, те бяха отговорни и за цялото семейство, длъжни бяха да вършат цялата домакинска работа и да се грижат за децата.\" В публикацията на НЦЦ се казва още, че многото и разнообразни задължения са формирали \"мъжки тип\" жена, която обаче няма правото да изразява никакви собствени желания или потребности. На подобна жена не е имало защо да се отнема дори правото на аборт, достатъчно е било да се култивира идеалът за мъжко момиче, борец по характер, което само се справя с всичко. Достатъчно е да му се остави правото на гласуване, но да му се отнеме правото да говори. Авторката дава за пример Русия, наричайки я европейски пионер в битката срещу човешките права. Там всъщност има твърде либерално право на аборт, но същевременно и почти изцяло цензурирано обществено пространство, в което всички дейности и протести в защита на правовата държава неминуемо водят до наказание, емиграция или смърт. Правото на аборт в комбинация с няколко много строги женски лица от правителствените среди и някои доста модерни лица от средите на икономиката лесно биха могли да ни подлъжат, че в Русия цари равноправие между половете. В същото време жените там се ориентират по някои традиционни ценности, подхранвани от консервативни социални представи и очаквания, а проявите на домашно насилие все повече се омаловажават. А днес? Авторката на коментара в НЦЦ твърди, че за ограничаването на женските свободи в Източна Европа няма защо да се въвежда средновековно законодателство или пък да се блокират дискусиите за женска квота и равно заплащане. Достатъчно е, пише Ботанова, да не се пипа нищо в сферата на ранното детско и училищно образование, както и в здравеопазването, и да се запази сегашното пълно мълчание по въпроса за разликите в заплащането на мъжете и жените. \"Достатъчно е да не се говори за заплатите на възпитателките и учителките, нито пък за качеството и бариерите пред образованието. Достатъчно е броят на детските градини и училища в новите квартали на големите градове да се запази на сегашното ниско ниво, както и да не се обръща внимание на липсата на подобни заведения в селата и в малките градове. Достатъчно е да се бави здравната реформа и да се подминават с мълчание сексистките подмятания на политиците пред обществеността.\" В редица източноевропейски страни не се прави нищо срещу ограничаването на женските свободи: политиците твърдят, че вече имало значителни постижения в тази сфера, пък и сега имало по-важни въпроси на дневен ред. \"Но по този начин се циментира едно статукво, което дискриминира едните за сметка на другите\", констатира в заключение Катерина Ботанова.", "date": "2019.07.10", "title": "Майка, съпруга, товарно магаре: жената в Източна Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397703-%D0%BA%D0%B0%D0%BA-%D0%BB%D1%8A%D0%B6%D0%B0%D1%82-%D1%80%D0%B5%D0%BA%D0%BB%D0%B0%D0%BC%D0%B8%D1%82%D0%B5-%D0%BD%D0%B0-%D0%B1%D0%B8%D1%80%D0%B0", "text": "Традиции от по-миналия век, стари рецепти, вкус, който не се променя –през летния сезон всичко това може да се чуе всяка вечер по няколко пъти по всяка телевизия за различни марки бира. Само че няма нищо вярно в това. Защо са лъжливи тези реклами? Най-напред до началото-средата на миналия век бирата се е правила без днешните стандартизирани закваски от бирена мая. Микробиологията се развива в началото на 20 век и чак в първата му половина и към средата му, започват да използват за закваска бирена мая, произведена в лаборатории, с подбрани щамове дрожди, течна, на прах.     Допреди това всяка пивоварна е използвала закваска, която си прави сама на място, забърквали са от ферментирала каша за следващата варка. Подобна на прабабите ни, както са правели квас за хляба, или както са квасили киселото мляко. Така всяка пивоварна е имала специфичен вкус на бирата, в зависимост от дрождите, които се развъждат в нея.   да има вкус като бирата отпреди век, още повече определена марка да си запази вкуса отпреди 100 години. Сега има безброй видове лабораторно произведени стандартизирани дрожди, подбрани щамове. Произвежда се мая за различни типове и видове бира, продават се като суха закваска или течна. На много пивоварни бирите си приличат защото ползват еднакви закваски. Някои ползват и един и същ малц, един и същ хмел. Другият важен компонент за бирата – водата – със съвременната техника е възможно от всякаква вода да се направи вода с качества за бира. И всеки производител я контролира, не всеки разполага с изворна. Но старите пивоварни, които са се прочули с хубава бира, са използвали една или друга изворна вода и с това е бил част от успеха на тяхната марка. Водата има вкус – всеки може да сравни различните видове бутилирана вода на пазара. За пастьоризация, филтрация и стабилизация на бирата – сегашните технологии не могат да се сравнят с тези отпреди 50 или 100 години.       ако трябва да репликираме една известна реклама. Сега се използват силициеви филтри, които задържат над 95% от дрождите. Това намалява вкусовите качества. В миналото пречистването на бирата се е правело с по-несъвършени филтри, но са постигали бистра бира чрез утаяване и отлежаване при ниска температура. И самите технологии за производство на бира в България, са били различни от сегашните. Преди 15 години пишещият тези редове се среща с някогашния т. нар. бирен майстор на „Загорка” Недко Дечев, тогава пенсионер вече. Той разказа, че са правили бира по пилзенска технология. Майсторите от различни пивоварни в България са ходили в командировки в Чехия да се обучават. Тогавашното утаяване в големи вани и не съществува сега. Сегашните инсталации в бирените заводи са като нефтохимически – големи цилиндрично-конични съдове, бирата тече по тръби от един в друг. Всички реклами, които обясняват, че бирата е като едно време, че се използват стари рецепти, са лъжливи. Сегашните технологии и техника няма как да произведат същата бира. И суровините са различни.     Хмелът, който е използван в миналото, е бил на цветове. Имало е сортове, различни производители. Сега е гранулиран или екстракт, стандартизиран. Горчивината се контролира при тези екстракти и гранули. Производители предпочитат видове с по-малко горчивина. Няма видове хмел като едно време, които са ползвали пивоварите тук и там. Например има няколко вида гранулиран хмел. При единия вид той е просто смлян, с отделени по-твърди частици и после пресован. От 100 кг цвят от хмел се получават 90 кг гранули. Но има и видове гранули с голяма екстракция – от 100 кг хмел се пулучават 45 кг гранули, нещо като извлек. При течните екстракти и масла от хмел пък съдържанието и горчивината са съвсем контролирани и стандартизирани. За използването на немалциран ечемик, вместо малц, за по-евтино, е ставало дума в предишни публикации (виж  ). Сега се произвеждат добавки, ензими, които позволяват да се използва повече немалциран ечемик и друго зърно, вместо изцяло малц. Но вкусът се променя. Истинската бира се прави изцяло от малц, хмел и вода. Онези реклами,     до някой пионер на бирата у нас, са далеч от истината. Дори няма пряка връзка – нито една компания или марка не може да претендира, че е наследник на пивоварната на братя Прошекови. Марката „Ариана” например е измислена в пивоварната в Горубляне през 1994 г. Пивоварната на Прошек на ул. „Сан Стефано” срещу сградата на БНТ беше унищожена. „Софийско пиво” имаше завод в „Горубляне”, а сега вече и него го няма. Нищо не е останало и от пивоварните на Франц Милде в Шумен или на двамата братя швейцарци в Пловдив. Камо ли някой да им намери рецептите и да се опита да ги изпълни със съвременна техника и суровини. Само малките пивоварни в България, които се увеличават непрекъснато, могат да направят бира по-близка до старите рецепти. Някои от тях произвеждат жива бира – непастьоризирана, нефилтрирана и без стабилизатори. Други я стабилизират по някакъв начин и я докарват до 1 месец трайност в бутилка. Живата бира е с живи дрожди. Бирата с трайност 180 дни или 1 година е нещо като компот. Разликата е както да ядеш ягоди или да ядеш компот от ягоди.", "date": "2019.07.10", "title": "Как лъжат рекламите на бира"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397699-%D1%81%D0%B2-%D1%87%D0%B5%D1%82%D0%B8%D1%80%D0%B8%D0%B4%D0%B5%D1%81%D0%B5%D1%82-%D0%B8-%D0%BF%D0%B5%D1%82-%D0%BC%D1%8A%D1%87%D0%B5%D0%BD%D0%B8%D1%86%D0%B8,-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%B2-%D0%BD%D0%B8%D0%BA%D0%BE%D0%BF%D0%BE%D0%BB-%D0%B0%D1%80%D0%BC%D0%B5%D0%BD%D1%81%D0%BA%D0%B8", "text": "  Нечестивият цар Ликиний  (император на източната половина на Римската империя от 304 г. до 324 г., бел.ред.),  приет от    (управлявал Римската империя от 306 г. до 337 г., бел.ред.)   за управител на източните страни, издал заповед да се предават на различни мъчения и смърт християните, които не желаят да се поклонят на идолите и да се отнема имуществото им за построяване на идолски капища и бани и за преустрояване на градовете. Когато тази заповед достигнала в Никопол арменски, езичниците започнали да приготвят различни оръдия за мъчения на християните и да хващат и отвеждат мнозина верни на мъчение. Тогава се събрали над четиридесет Христови раби и решили, без да чакат нечестивите да ги хванат, сами, по своя воля, да отидат на съд, да изповядат Христовото име и да се предадат на мъчение. От тях по-главните били Леонтий, Маврикий, Даниил, Антоний, Александър, хора, отличаващи се с род, образование и добродетелен живот. Всички те тръгнали заедно при управителя на арменската област и обявили, че са християни. Управителят се удивил на единодушното съгласие на толкова хора и на мъжеството, с което те по собствена воля идвали на мъчения, и ги попитал:     - Откъде сте вие и кой ви научи да не се покланяте на нашите богове? Отговорил свети Александър: - Тукашни сме, едни от града, други от селата, тази земя е наша родина, а наш отец е небесният Христос. Той ни научи да не се покланяме на лъжливите богове, които са глухи и слепи и са дело на човешки ръце. Хегемонът казал: - А къде е вашият Христос? Нали е бил разпънат и умрял? Свети Леонтий отговорил: - Ти знаеш, че нашият Христос е умрял? Но тогава узнай, че Той и възкръсна от мъртвите и се възнесе на небето; Той умря за нас по Своя воля, но възкръсна отново, като Син Божий. Хегемонът казал: - Жив ли е сега Христос? Леонтий отговорил: - Хегемоне! Вашите богове не живеят след смъртта, а нашият Господ живее вечно, макар и да умря в определено време за нашето спасение. Но със смъртта Си Той ни избави от вечната смърт, даде ни живот и ни научи да умираме за Него, за да живеем с Него безкраен живот. А хегемонът започнал да хвали своите богове Зевс, Аполон, Асклепий и другите. На това свети Леонтий казал: - Нима Зевс е велик бог? - Той владее небето - отговори хегемонът, - той е баща на всички богове. Леонтий възразил: - На Бога подобава да бъде праведен, чист и безгрешен, а ти какво ще кажеш за своя бог Зевс? - Аз го наричам праведен, чист и безгрешен - казал хегемонът. На това свети Леонтий отвърнал: - Ти казваш, че е праведен, но нима той не е свалил от престола своя баща Кронос? Казваш, че е чист и безгрешен, но нима не той е взел за жена родната си сестра Хера и не е осквернил много чужди жени? Той погубвал не само жени, но и мъже, и вършел най-мерзки беззакония*. Но как той, като е такъв грешник, може да бъде бог? Ако вашият бог е грешник, то за изправянето му е нужен друг бог, безгрешен. * Трябва да се отбележи, че древните гърци придавали на своите богове не само положителни, но и отрицателни качества. Древногръцката митология приписвала на много богове страст към престъпления от всякакъв род, особено против нравствеността. Това има предвид и свети Леонтий, разсъждавайки с хегемона. Бел.ред. Хегемонът Лисий се разгневил и яростно казал: - Кой ти е дал право да съдиш нашите богове, зли човече! Те са ми богове; няма да ви пощадя, но жестоко ще погубя всички! Свети Леонтий казал: - Не се гневи, хегемоне, ако чуваш истината. Не са ли дадени на хората закони да нямат чужда жена, да не взимат за съпруга сестра си, да не обиждат, да не убиват никого? И ако някой се осмели да постъпи в нещо против законите, той се назовава престъпник и подлежи на съд и смъртно наказание. А вашите богове хора са преизпълнени с всяко зло и беззаконие: те са били блудници, прелюбодейци, човекоубийци и като законопрестъпници колко пъти са подлежали на страшен съд и на смъртно наказание! Затова вашите беззаконници богове трябва да се подчинят на човешките закони и да подражават на хората, които строго пазят законите, а вие бъдете съдници на вашите богове, бъдете им богове и палачи, докато не ги поправите. Хегемонът казал: - О, безумнико! Не вашият ли Бог е бил разпънат като злодей? А кой от нашите богове е бил разпънат? Свети Леонтий отговорил: - Нашият Христос Бог се разпна за нас и ние се хвалим с кръста Му, а вашите богове треперят, боят се от нашия Разпнат Бог и бягат далече от кръстната сила. Нашият Бог по Своя воля пострада на кръста, а вашите богове, без да желаят, са загинали от горчива смърт. Нашият Бог е Спасител на човешкия род, а вашите богове са губители на хората. Нашият Бог е истинен, а вашите богове са лъжовни и не са богове, а бесове и пагубни прелъстители. Те самите погинали и покланящите им се водят към вечна погибел. Вбесен от тези думи на свети Леонтий, хегемонът заповядал да бият всички Христови изповедници с камъни по устата. - Нека ги бият - казвал той - по устата, с които се изрича хула към нашите богове. Удряли светиите, а те говорели: - Нека теб да бие Бог, слуга на сатаната! Ти чу истината и съдиш несправедливо в безумието си, нечестиви! След това мъчителят заповядал да оковат всички в железни вериги и да ги хвърлят в тъмница. Там светиите се веселили, като в палат, за Бога, своя Спасител, и пели Давидови псалми: някои от тях били запознати от детство с книгите. А свети Леонтий ободрявал всички с такива думи: - Честни братя и Христови раби! Да понесем всичко търпеливо! Вие знаете от Свещеното Писание колко е изтърпял праведният Иов* и какво е било страданието на нашия Господ, и как са свършили други Негови свети раби. Свети Иоан Предтеча** бил обезглавен, свети Стефан*** бил пребит с камъни, апостол Петър**** бил разпънат с главата надолу, Тома***** е пронизан с копие, и други умрели за своя Господ с друга мъченическа смърт. * Иов - старозаветен праведник, мъжествено издържал тежкото, изпратено му от Бога, изпитание. Историята на неговия живот е изложена в библейската книга на негово име. Паметта му се празнува от светата Църква на 6 май.  Бел.ред. ** Паметта на свети пророк и Предтеча Господен Иоан се празнува на 23 септември, 24 юни, 29 август и в други дни.  Бел.ред. *** Паметта на свети първомъченик Стефан се чества на 27 декември и в други дни.  Бел.ред. **** Паметта на свети първовърховен апостол Петър се чества на 29 юни.  Бел.ред. ***** Паметта на свети апостол Тома се чества на 6 октомври и 30 юни.  Бел.ред. Колко светии пострадали при царуването на Адриан*, Деций, Максимиан и другите предишни нечестиви царе - не само мъже, но и жени, както например слушаме за света Текла, Евфимия, Капитолина, Иулита** и други свети мъченици, чиито имена са записани на небето в книгите на живота. Как мъжествено са се подвизавали и са победили дявола! И ако жените са били така мъжествени, то ние, мъжете, трябва да бъдем още по-твърди и непреодолими и да положим душите си за Христос, нашия Бог, положил Своята душа за нас на кръста. * Споменатите императори царували: Адриан - от 117 г. до 138 г., Деций - от 249 г. до 251 г. и Максимиан (Галерий) - от 305 г. до 311 г. Тези императори били много жестоки гонители на християнството. Освен тях опетнили своето име в историята с особено жестоки преследвания на християнството и Нерон (54-68 г.), Траян (98-117 г.) и Диоклетиан (284-305 г.). Бел.ред. ** Паметта на споменатите свети мъченици се празнува: Текла (първомъченица) - на 24 септември, Евфимия (великомъченица) - на 16 септември, Капитолина - 27 октомври, и Иулита (кападокийска мъченица) - 31 юли. Бел.ред.  С такива думи свети Леонтий ободрил братята и всички с готовност желаели да претърпят всякакви мъчения за Христа. Било горещо и светците се измъчвали от силна жажда. В тъмницата дошла да ги навести една благородна и благочестива жена, на име Власиана, без никой да й попречи, донесла студена вода от близкия извор и утолила жаждата им. Светците прекарали настъпилата нощ в молитви и пеене на псалми. И хегемонът Лисий не спал през тази нощ: той обмислял на какви мъки да подложи държаните в тъмница Христови раби. Призори той заспал, явил му се насън бяс и казал: - Бъди твърд, Лисий. Аз съм бог Асклипий. Мъчи безжалостно хулещите ни християни. Те наговориха много нелепости за нас в тъмницата. По-скоро ги погуби с всякакви мъчения. Събудил се хегемонът, с настъпването на деня започнал съд и като поставил пред себе си светите затворници, им казал: - Поклонете се на боговете и ще бъдете приятели на царете и на нас, ще ви дадат по двеста жълтици на всеки, хубави нови дрехи, пояси, ще доведат момчета, ще принесем жертва, ще устроим пир и ще се повеселим заедно. А ако не ме послушате, ще ви мъчат жестоко. Приканвам ви, не се лишавайте от този приятен живот, не се разделяйте с вашите жени, деца и приятели, принесете жертва поне на един, който и да е, от нашите богове: Светиите отговорили като че в един глас: - Бъди проклет, мъчителю, със своите богове. Ние не ще принесем жертви на нечистите бесове, не ни трябва нито вашето злато, нито дрехите, нито пира, нито приятелствата. Христос ни е Отец и най-скъп Приятел и за Него сме готови всичко да претърпим и да умрем. Тогава мъчителят заповядал да ги повесят всичките голи и да остъргват телата им с железни куки. И дълго, до самия обед, стъргали светите мъченици, докато слънцето не започнало силно да пече и хегемонът си тръгнал от това зрелище вкъщи. А светиите, остъргани до кости, по заповед на мъчителя, отново били заключени в тъмницата. Благочестивата Власиана отново дошла да ги посети и през прозореца напоила с вода мъчениците, изнемогнали от раните и горещината. Светиите се разхладили, благословили жената, помолили се за нея и децата й и благодарили на Бога, че се удостоили да страдат за Него. Когато светиите били в тъмницата, свети Леонтий видял, че някои от братята тежко страдат от раните и много се безпокоил за тях да не би в крайно изнемогване да отпаднат от вярата. Затова той молел Бога да им изпрати по-бързо завършване на подвига. В града живеел известен гражданин на име Ирод, езичник, който като съветник се ползвал с уважение от страна на хегемона. Този гражданин имал секретар Филин, обичан от свети Леонтий за добрия нрав. Светецът изпратил за него и когато той се приближил до прозореца на тъмницата, му казал: - Братко Филин, кажи на своя господар Ирод, ако му се случи за нещо да отиде у хегемона, да напомни за нас и да посъветва да постанови утре смъртна присъда за нас. Филин си тръгнал и предал това на господаря си. В това време извикали Ирод на вечеря у хегемона. Но той не тръгнал веднага и хегемонът го чакал. Отново изпратили за него, но той пристигнал късно с думите: - Аз не мога да ям. Видях как стържеха осъдените, как тече много кръв и ми е противно. Стомахът ми не може да приема храна. Тежко ми е. Хегемонът попитал: - Как ще ме посъветваш, какво да сторя с тях? Ирод отговорил: - Нека умрат утре. Нали са престъпници на царската заповед и са достойни за смърт. Така че защо да не бъдат наказани още сега? На това хегемонът дал клетвено обещание да ги умъртви на следващия ден. Веднага Филин побързал към тъмницата и съобщил за чутото на свети Леонтий. Разбрали за това всички братя и се зарадвали, че утре ще умрат за Христа. Те благословили Филин за труда му и започнали да се молят, приготвяйки се за смъртта. В молитвата казвали: - Господи Боже на нашите отци, прослави Твоето свято име в нас. Със съкрушена душа и смирен дух Ти се молим. Приеми нас, които сами себе си принасяме на Тебе в жертва жива, като всесъжение на овце и агнета, така нека да бъде нашата жертва пред Тебе и нека тя да Ти бъде угодна: няма безчестие за надяващите се на Тебе. Ти знаеш, Господи, че ние Те обикнахме и заради Тебе се предадохме на смърт. Но укрепи всички ни, за да не се отдели нито един от тази дружина и да не се надсмее и зарадва за него нашият враг. Така се молели светиите и се ободрявали един друг, а в полунощ запели големия псалом на погребението си: \"блажени непорочните\" (Пс. 118:1 и сл.) и т. н. След завършване на псалома дошъл ангел Господен, изпълнил със светлина тъмницата и им казал: - Радвайте се, Христови раби, близо е краят ви, вашите имена са записани на небето, надявайте се, Бог е с вас. След тези думи ангелът се оттеглил. А те, като се поклонили, благодарили на Бога. В това време двама тъмнични стражи, Меней и Вирилад, родом египтяни, не спели, видели светлината, блеснала в тъмницата, и чули гласа на ангела, но самия ангел не видели. И Меней казал на Вирилад: - Виждаш ли, брате, на какъв Цар са воини тези? От самото начало съчувствам на християните: те вървят не по беззаконния път, а по праведния и пазят вярата в своя Бог, ден и нощ Му се покланят. И в живота си с никого не постъпват лошо, никого не обиждат, не търсят чуждия имот, а даже раздават своя, всички обичат, на всички вършат добро. Ти и сам знаеш това. А какъв е животът на тези, които странстват в египетските пустини? Нима не е чуден и удивителен? Те вършат чудеса. Аз мисля да вляза при тях в тъмницата и да ги помоля да ме приемат при себе си. А ти, братко, как мислиш? Вирилад отговорил: - Така, както и ти. Ето че и ние, недостойните, се удостоихме да видим светлината, с която ги осия техният Бог, за Когото те умират с радост. Ако ли някой бе започнал да принуждава хегемона да умре за Зевс или за Аполон, или за Асклипий, или за когото и да било от останалите богове, би ли пожелал той да умре? За нищо: скъп му е животът. А те не се щадят, без страх отиват на смърт за своя Бог и се удостояват от Него с такава слава, каквато боговете на никого от покланящите им се никога не са явявали. Защо да не се обърнем към тези праведни хора и към истинния Бог? Посъветвали се по такъв начин, двамата стражи влезли в тъмницата и се поклонили на светиите с думите: - Господари наши, раби на Христос, истинния Бог, приемете и нас във вашето число: и ние вярваме в Господ Иисус Христос, Който вас обикна, и ви молим да Му се помолите, за да удостои и нас с еднаква на вашата участ. Светиите се зарадвали на тяхното обръщане към Бога и ги приветствали, като казали: - Вие сте наши братя, тъй като нашият Господ ви призова към изповядване на пресвятото Свое име и да ви даде еднаква награда с нас, както и на дошлите в единайсетия час на лозето Му (вж. притчата за работниците на лозето - Мат. 20:1-16, бел.ред.). На следното утро хегемонът Лисий излязъл с войници извън града на мястото, където се канел да умъртви светите мъченици, недалеч от реката, наричана Ликос. Там той устроил съда и заповядал да доведат и изправят пред него светите мъченици. Като видял, че двама тъмнични стражи са се присъединили към светите затворници, той казал на първия си съветник Апиан: - Ето и тези безумци желаят да умрат! Нима живот не е по-добре от смърт? Апиан отговорил на това: - Заповядай да ги мъчат с най-жестоки мъчения. - Не - възразил хегемонът, - те ще се уплашат от мъченията и отново ще се обърнат към боговете, и ще останат живи. А аз не искам да ги оставям сред живите, нека умрат. На всички заедно ще издам смъртна присъда. И когато изправили пред него на съд светите мъченици, той не им задал въпрос за вярата и не им назначил никакво изтезание, но веднага ги осъдил на смърт и написал следната присъда: - На тези представени ми за съд четиридесет и пет човека, с християнска вяра, неподчинили се на царската заповед и хулещи боговете на своите предци, определям достойно по делата им наказание: първо, да им се отсекат с брадва ръцете и краката, после да се хвърлят за изгаряне в огън и останалите след изгарянето им кости да се хвърлят в реката. Слугите веднага положили мъчениците на земята и започнали да им секат ръцете и краката. Бил голям слънчев пек и светите мъченици страдали от жажда, едни от болките в раните, други - от слънчевия зной. Някои умрели в тези страдания, други едва дишали, а трети мъжествено търпели. Един от тях, на име Ианикит, като гледал отсечените си ръце и крака, се усмихнал и казал: - Виж как жътварският сърп пожъна твоите членове, като класове! Свети Сисиний, лежащ в кървите си, се претърколил към случилия се наблизо камък и така се помолил на Бога: - Господи, Подателю на всички блага, Който изля някога в пустинята вода от камъка и напои жадуващия Израил (Изх. 17:1-7), сега излей вода и от този камък и ме утоли малко: Ти виждаш нашата жажда, от която загиваме. По молитвата му камъкът внезапно се поместил и от него потекла изворна вода. Свети Сисиний изпил водата и благословил Господа, като казал: - Прославям Те, Боже мой, за това, че напои мен, жадния, като майка - детето си с мляко, хваля Те, Царю мой, че не презря мен, Твоя раб! Но моля Те, не презирай и любимите ми братя, Твои раби, и разхлади и тях, които изнемогват от жажда, изливайки им невидимо росата на Твоята благодат и на всички ни дай твърдост да умрем заедно в Твоята надежда. А на изведения с Твоята сила извор тук, чрез който Ти отново яви древното чудо, повели да тече до свършека на света и дай на тази вода целебна благодат и сила за Твоя слава, Христе, на Твоя Отец и на Светия Дух, и в памет на нас, четирийсетте и пет мъченици, Твои раби, пострадали за Теб. В това време слугите разпалили приготвената огромна клада и започнали да взимат телата на мъчениците и да ги хвърлят в огъня. Едни от светиите били още живи, други вече били умрели. Предавали на изгаряне и мъртвите заедно с живите. Хвърляйки мъчениците в огъня, слугите ги броели и един се губел. Те се чудели и започнали да търсят. А свети Сисиний, лежащ до камъка, от който потекла вода, се обадил: - Ето ме! Вземете ме и ме носете в огъня! Отнесли и него в огъня. Изгорили светите мъченици, огънят угаснал, а слугите започнали да търсят останалите в пепелта мъченически кости и колкото открили, събрали в плат и отнесли и изсипали в река Ликос (Смъртта на светите мъченици станала около 319 г., бел.ред.). Реката приела в себе си костите на светиите като скъпоценно съкровище и ги запазила в едно недълбоко място около брега, като ги събрала със струите си заедно. После дошли благочестиви хора да ги търсят и без мъка ги намерили. Събрали всички до една и ги запазили на почетно място, докато не загинал нечестивият цар Ликиний, съуправник на цар Константин, управляващ източната половина на царството, и не се възцарил само Константин. Когато била дадена свобода на Христовата църква по цялата вселена, тогава и костите на тези свети мъченици били показани на всички и бил построен храм в тяхно име. От светите им кости се подавали изцеления, както и от извора, който избликнал по молитвите на свети Сисиний. Светите четирийсет и пет мъченици пострадали на десети юли, в Никопол арменски, при хегемона Лисий, когато Ликиний царувал над Изтока. А над нас царства нашият Господ Иисус Христос, Комуто с Отца и Светия Дух се въздава чест и слава, сега и в безкрайните векове. Амин.", "date": "2019.07.10", "title": "Св. четиридесет и пет мъченици, пострадали в Никопол Арменски"}
{"url": "http://www.classa.bg/%D1%81%D0%B2%D1%8F%D1%82/item/397694-%D0%BA%D1%80%D0%B8%D0%BF%D1%82%D0%BE%D0%BB%D0%B5%D0%B2-%D0%B7%D0%B0-%D0%B7%D0%B4%D1%80%D0%B0%D0%B2%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE", "text": "Твърдят, че криптовалутата е кръвта на цифровата икономика. И още – че тя е палач на корупцията. Подкупите с нея са изключени, защото за плащанията не се използват физически пари. Традиционните банкноти представляват купюри, издавани от националната банка, които имат номер и воден знак. С техния цифров еквивалент също може да се купуват стоки и услуги, но тяхната парична стойност се съхранява и предава в електронен вид. Средствата за бюджетни разходи и изпълнение на проекти по линия на ЕС биха могли да се цифровизират и маркират според предназначението. Така би бил осигурен непрекъснат контрол на тяхното движение. Съхраняването на сведенията за транзакциите в блокови вериги (или казано на чист български: блокчейн) повишава сигурността.     Няколко думи за блокчейна. Общо казано това е картотека, в която се внасят записи, наречени «блокове» - те са свърани помежду си и шифровани. Пазената от тях информация е достъпна винаги за проверка, но не може да бъде променяна, понеже се държи не на едно място, а в милиони компютри по целия свят. Ето защо, ако например, се отпуснат сто хиляди евро за ремонта на училище, сумата гарантирано ще бъде използвана по предназначение и няма да се пръсне по чужди джобове. Методът на блоковите вериги е перспективен и набира все по-голяма популярност. Освен в банките и борсите той се използва в болници и нотариати, за удостоверяване на самоличността, автоматично изпълнение на договори и т. н. Усилията за подобряване на финансовия контрол у нас може да бъдат подкрепени със създаването на криптолев - национална цифрова валута, която се контролира от българската държава. Емитираните от БНБ електронни пари биха имали множество достойнства: разплащанията с тях стават мигновено и лесно се проверяват, кражбите се изключват, разходите за издаването и поддръжката им са минимални. Това би била една от емблемите на отечеството в новия век.", "date": "2019.07.10", "title": "Криптолев за здраво общество"}
{"url": "http://www.classa.bg/%D1%81%D0%B2%D1%8F%D1%82/item/397695-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%BB%D0%B8%D0%B1%D0%B8%D1%8F", "text": "В Либия бушува гражданска война, в която участват много страни. Турция е една от тях. Правителството в Анкара гони икономически интереси. Но не само. Хюлия Шенк обяснява какви цели преследва Турция в либийския конфликт.       Битките около либийската столица Триполи стават все по-ожесточени. В конфликта са замесени много страни. Една от тях е Турция. Тя подкрепя международно признатото правителство на премиера Файез ас Сарадж, което воюва срещу самозваната Либийска национална армия, водена от генерал Халифа Хафтар. Намесата на Анкара, която се държи все по-самоуверено, никак не се харесва на генерала. Затова и през последните дни тонът му към Турция стана доста груб: Либийската национална армия забрани търговските полети между двете страни; тя наложи и забрана на турски кораби да акостират на либийския бряг; освен това заплаши Турция с арести на нейни граждани. Миналата седмица шестима турци дори бяха задържани за няколко часа. Но след остри заплахи от страна на Анкара те бяха пуснати на свобода.  Какво точно прави Турция в Либия? Либия е държава с богати запаси на петрол и земен газ, а и граничи с важни търговски трасета в региона на Средиземноморието. Затова и не е никак чудно, че към дестабилизираната страна бързо се насочиха редица чужди апетити. Това се отнася и до турското правителство. Търговията е една от основните причини, поради които Анкара се намеси в Либия, казва Ойтун Орган от Центъра за стратегически изследвания на Средния изток (ORSAM).     \"Множество турски фирми бяха активни в Либия още по времето на Кадафи. След като избухна гражданската война ( ) страната загуби голяма част от предишното си икономическо значение, а интересът към инвестиции в Либия спадна сериозно\", обяснява експертът. Турция обаче продължи да поддържа тесни връзки с либийското правителство, а турските фирми продължиха да получават поръчки - например за изграждането на крайбрежна пътна отсечка в Триполи. Заради новоизбухналия конфликт с генерал Хафтар обаче много от тези строителни проекти бяха замразени. А поради това турските фирми в Либия отчетоха сериозни загуби, обяснява Ойтун Орган. \"Колкото повече области завземаше Либийската национална армия, толкова по-малки ставаха шансовете за фирмите да си възвърнат загубите.\"   За турската намеса в Либия има обаче и идеологическа причина. Генерал Хафтар е подкрепян най-вече от Саудитска Арабия, ОАЕ и Египет. Всички те смятат, че Мюсюлманското братство представлява сериозна заплаха и затова воюват с всички сили срещу организацията. По време на войната от 2011 в Либия обаче Турция подкрепяше групировки, близки до Мюсюлманското братство.  Според Ойтун Орган обаче това не е най-ключовият момент. Все пак турската подкрепа не е насочена само към ислямската политическа организация. \"На първо място Анкара подкрепя международно признатото либийско правителство - страната доставя оръжия, което е напълно законно от гледна точка на международното право.\" С подкрепата си за правителството в Триполи Турция застава заедно с Катар срещу могъщия блок зад Саудитска Арабия - констелация, която откриваме и в други части на Близкия Изток. За да спрат Либийската национална армия, още през април 2019 Турция разговаря с правителството в Триполи за по-тясно сътрудничество по въпросите на сигурността и отбраната. Твърди се, че Анкара вече е доставила оръжия на милиции, които се сражават на страната на либийското правителство.  Към това се добавя фактът, че наскоро Турция започна проучвателни сондажи за откриване на петрол и земен газ в региона на източното Средиземноморие. Това решение предизвика конфликти, защото ЕС окачестви действията на Турция като неправомерни. Оттогава насам регионът се превърна в конфликтна зона за международната политика. \"В тази битка за надмощие Турция се нуждае от съюзници - правителството в Триполи играе тъкмо тази роля\", коментира Ойтун Орган. На прага на задочна война Ойтун Орган вижда Турция на прага на задочна война, водена от чужди държави в Либия. Този конфликт навярно ще ескалира и допълнително. \"В момента двата блока от сили се намират в относително стабилно равновесие. За Турция това е важно и желателно. Но това означава също, че Либия де факто ще остане разделена. Същевременно равновесието между двата лагера циментира конфликта и няма да доведе до споразумение, защото нито една страна не може да вземе превес над другата\", смята експертът. И Емра Кекили от Фондацията за политически, икономически и социални изследвания смята, че в Либия е възникнала патова ситуация. Според Кекили, генерал Хафтар е \"водач на милиции, който не се придържа към действащите правни разпоредби\". \"Във всеки случай той е човекът, отговорен за безизходицата в Либия.\" Емра Кекили твърди, че суровото му отношение към Анкара се дължи на факта, че от месеци Хафтар не е отбелязал нито една победа. \"Затова генералът се нуждае от изкупителна жертва.\"", "date": "2019.07.10", "title": "Турската намеса в Либия"}
{"url": "http://www.classa.bg/%D1%81%D0%B2%D1%8F%D1%82/item/397696-%D0%BF%D1%80%D0%BE%D0%B2%D0%B0%D0%BB%D1%8A%D1%82-%D1%81%D0%B8%D1%80%D0%B8%D0%B7%D0%B0", "text": "В управлението СИРИЗА правеше точно това, което обещаваше, че никога няма да прави – безпрекословно изпълняваше нарежданията на чуждите началници. Във вътрешната политика продължи политиките на остеритет, а във външната без грам колебание подписа Преспанския договор, срещу който се обявяват мнозинството гърци. Не че Нова демокрация са нещо по-добро, но поне не се правят на борци срещу статуквото.   Преди пет години СИРИЗА олицетворяваше една голяма надежда. Не само на гърците, но и на милиони хора по целия свят. Това не бяха само хора с леви убеждения. Бяха всички онези, които не харесваха статуквото, които се бореха срещу либералния порядък и диктата на наднационалните институции. През 2015 г. ръководената от Алексис Ципрас партия спечели два парламентарни вота и един референдум, защото обеща две ключови неща: край на политиките на орязване и край на подчиненото положение спрямо кредиторите и брюкселските началници.  Хората подкрепихa СИРИЗА, защото тя твърдеше, че не просто ще подобри материалното им благосъстояние, тежко пострадало в годините на дълбока икономическа криза, а и че ще възстанови националното достойнство, от което не беше останало нищо, след като и традиционните десни и традиционните леви сляпо изпълняваха нарежданията  на Тройката .     Няколко години по-късно можем да кажем, че СИРИЗА спечели по някои второстепенни въпроси, но се провали в главното. Да, има известно подобрение в икономическото състояние на гърците, макар че безработицата остава най-висока в рамките на ЕС и много младежи продължават да търсят спасение в чужбина. Но независимо от добрите икономически показатели, СИРИЗА се превърна в огромно разочарование за всички онези, които повярваха, че е възможна една друга, коренно различна от традиционната, политика.  Ципрас, който докато беше в опозиция, толкова страстно громеше международните кредитори, само няколко месеца след идването си на власт, започна да изпълнява всичките им изисквания. А най-трагикомичното беше, че се поддаде на натиска им, веднага след като на свикания от него референдум мнозинството гърци му каза да не го прави . Тогава пред Ципрас стоеше следната алтернатива – да мине в опозиция или да остане на власт, отказвайки се от всичко, което е обещавал преди. Лидерът на СИРИЗА избра втория вариант. И така се превърна в неразделна част от статуквото, срещу което толкова активно се бореше. Така всички разлики между него и традиционните политици изчезнаха. Алексис Ципрас стана същият послушко, като всички свои предшественици, които правеха точно това, което им заповядваха шефовете от Брюксел и Вашингтон.  Най-яркото доказателство за това е подписването на Преспанския договор, според който Гърция признава името “Северна Македония” на своята съседка. Огромна бе съпротивата срещу този договор в Гърция. Но вече бившите управляващи от СИРИЗА го ратифицираха, защото така им наредиха началниците от чужбина.  За началниците беше важно да бъдат премахнати всички пречки пред по-бързото приемане на Македония в НАТО. Ципрас просто услужливо изпълни още една поръчка. Вярно, малко преди изборите правителството му прие пакет от социални мерки, включително 13-а пенсия. Както се видя от изборните резултати обаче, тази предизборна милостиня не е имала особен ефект. След като цял мандат си изпълнявал нарежданията на чуждите началници, няма как изведнъж да станеш защитник на “унижените и оскърбените”. Да, СИРИЗА днес е основната опозиционна сила в Гърция. Само че никой вече не я възприема като символ на промяната. Единственото, което символизират Ципрас и неговата партия, е пропиляната надежда за нещо различно.        ", "date": "2019.07.10", "title": "Провалът СИРИЗА"}
{"url": "http://www.classa.bg/%D1%81%D0%B2%D1%8F%D1%82/item/397697-%D0%BC%D0%B8%D1%82%D1%8A%D1%82-%D0%B7%D0%B0-%D0%BC%D0%BE%D0%BD%D0%B5%D1%82%D0%B0%D1%80%D0%BD%D0%B8%D1%82%D0%B5", "text": "Поставеният под натиск управител на Федералния резерв Джером Пауъл наскоро получи подкрепа от нетрадиционен източник - Банката за международни разплащания (БМР) в Базел, Швейцария. Изглежа, че БМР, която подпомага сътрудничеството и регулаторната координация между централните банки по света, се тревожи за политическите искания, пише Джордж Мелоун за Wall Street Journal (WSJ). Статия в WSJ от миналия месец цитира годишния доклад на БМР, в който се твърди, че „монетарната политика вече не може да бъде основният мотор на икономическия растеж, като трябват други двигатели, които да гарантират устойчива инерция на глобалната икономика”. Наистина ли? Въпросът е дали паричната политика някога е била главният двигател на икономическия растеж, дори по времето, когато БМР беше водеща в разпространяването на този мит. Определено монетарната политика не е била ключова по време на втората американска голяма депресия от 1938 г., когато председателят на Фед Маринър Екълс е вдигнал ръце и е казал на президента Франклин Рузвелт, че няма какво да направи. И наистина е нямало какво да направи на фона на политиките на Новия курс, които разрушавали бизнес доверието.                        Да се върнем на днешния глобален монетарен пейзаж. БМР изглежда усеща, че централните банки са изразходвали свите амуниции. Те свалиха лихвите до невероятно ниски нива. На много места реалните лихви са отрицателни, така че на практика кредиторът плаща на длъжника. Джим Грант пише в своя нюзлетър, че „почти 13 трлн. дълг по света е с негативни лихви”. Той нарича това 4000-годишно дъно при доходността на облигациите. Най-скорошните поддръжници на паричните „стимули” бяха Барак Обама и председателите на Фед по време на неговото президентство – Бен Бернанке и Джанет Йелън. Дан Торнтън, бивш вицепрезидент на клона на Фед в Сейнт Луис, отбелязва, че управителите от времето на Обама са опитали да стимулират растежа „чрез поддържане на нулеви лихви за 6,5 години в икономическото възстановяване и учетворяване на баланса на централната банка”. И какво получихме в замяна? След спада от 2009 г., икономическият растеж в периода 2010-2017 г. бе 2,2% годишно – доста под средното историческото ниво от 3%, въпреки драстичните мерки на Фед.     Ниските лихви със сигурност стимулират заемането, но това не е същото като икономическия растеж. Всъщност то често може да възпира растежа. Националният дълг се удвои по времето на Обама и сега възлиза на повече от 22 трлн. долара. Конгресът си представя, че кредитът някак е безплатен. Елизабет Уорън, Бърни Сандърс (кандидати за президент от Демократическата партия – бел. прев.) и подобните им мислят, че няма ограничение за това колко може да заема Чичо Сам. Лесните пари не само увеличават общите разходи за обслужване на дълговете, но и насърчават лошите инвестиции. Оттук и ръста в производителността на САЩ бе средно само 1,3% откакто възстановяването започна, докато не скочи до 3,4% през първото тримесечие на тази година със съживяването на бизнес доверието и продуктивните инвестиции. Съществува и аргументът на привържениците на търговските войни, че страната може да получи конкурентно предимство чрез девалвиране на валутата си. Във Великобритания този мит просъществува в продължение на десетилетия с неблагоприятни последици. Слабата валута може да увеличи паричните потоци в местна валута, когато корпорациите превалутират приходите си от силните чужди валути. Макар че това би могло да подобри счетоводните отчети на компаниите в краткосрочен план, то не се превръща в конкурентно предимство за държавата като цяло. Това е така, защото слабата валута повишава цената на вносните материали в номинално изражение. С други думи, заиграването с курса на валутата не променя условията на търговия в реален план. Така че, когато Доналд Тръмп атакува Фед да понижи лихвите, което теоретично обезценява долара, той тръгва по погрешен път. Понастояшем целевият диапазон за основната лихва е в рамките на 2,25-2,50%, и нищо не сочи, че това ниво вреди на икономиката. Защо тогава да се свалят лихвите? Инфлацията достига 2,2% годишно според клона на Фед в Далас, а златото също се е устремило нагоре – това са инфлационни знаци. Вярно е, че ниските лихви по ДЦК снижават разходите за обслужване на държавния дълг. Но това е фалшив аргумент, който насърчава законодатели като Уорън и Сандърс в тяхната безумна вяра, че правителството има неограничени средства да финансира задълженията си. Окуражаващо е, че БМР най-накрая вижда безполезността на монетарните стимули. Но дали това ще помогне на Джей Пауъл, когато бъде поставен под натиск да вкара САЩ в измисления свят на отрицателните лихви? Ще видим.", "date": "2019.07.10", "title": "Митът за монетарните"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397698-%D0%B4%D1%80%D1%83%D0%B3%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D0%BF%D0%B0%D1%80%D1%82%D0%B8%D0%B9%D0%BD%D0%B8%D1%82%D0%B5-%D1%81%D1%83%D0%B1%D1%81%D0%B8%D0%B4%D0%B8%D0%B8", "text": "Всички твърдят, че е вредно партийните субсидии да бъдат заменени с финансиране от бизнеса. Защо тогава го правят? Изказани бяха множество версии. Но истинският отговор се крие по-дълбоко. Да надникнем под повърхността:         Всички основни участници в политическия процес твърдят, че практическото ликвидиране на бюджетните субсидии като метод за финансиране на партиите (каквото представлява намаляването им от 11 на 1 лев за подаден глас) и замяната им с възможността за безлимитно финансиране от бизнеса е неразумно и вредно. Защо тогава го правят? По този въпрос бяха изказани много и най-различни версии, като някои от тях са свързани с тактически сметки около предстоящите избори. Истинският отговор обаче се крие по-дълбоко. До него можем да се приближим, ако най-напред си отговорим на друг въпрос: какви ще са последиците от това решение. Партиите ще са зависими от бизнеса? Тук най-често повтаряната версия е една: за да се издържат, партиите ще трябва да правят услуги и да изпълняват поръчки на своите донори, което ще ги направи зависими от бизнеса. Така политиката вече нямало да служи на обществото, а на корпоративни и лобистки интереси. Сякаш не го прави и досега. В най-изчистена форма тази версия бе формулирана от премиера: „Ще стане накрая като в много страни - милиардерите и олигарсите да са и премиери. Няма да мине много време и партиите ще станат собственост на бизнесмените\".     Да, като получаваш пари от някого, трябва да си плащаш. Да, премиери-милиардери има, включително в ЕС. Отдавна има и псевдополитически образувания, правещи се на партии, които са собственост на бизнесмени - включително в България, включително сред гласувалите за премахване на партийните субсидии. То обаче нямаше да е възможно без гласовете на най-голямата партия. Какво тогава - да не би нейният лидер и премиер да иска един ден и тя да стане собственост на някой бизнесмен? Не, по-скоро ни праща за „зелен хайвер“. Или бизнесът ще е зависим от партиите? Всъщност, първата последица от премахването на субсидиите ще е в точно обратната посока: не политиката ще изпадне в зависимост от бизнеса, а той ще стане още по-зависим от нея. Все едно дали е голям или малък, национален или местен. Предпоставка за това са няколко особености на българската политическа, икономическа и институционална среда. Първо, в България самата политика е превърната в бизнес и в много случаи не партиите са собственост на бизнеса, а обратното. По своя генезис част от него е директно свързана с партиите - пъпната му връв не е прекъсната. Най-напред бяха назначените милионери от началото на прехода, някои от които се превърнаха в милиардери и олигарси. После партиите си отгледаха свои „обръчи от фирми“ и олигарси от ново поколение. В последно време дори маскировъчната схема с подставените лица бе зарязана и изведнъж някои политици се оказаха крупни бизнесмени. Второ, относително голям дял от българската икономика е свързан с усвояването на публични средства и, естествено, много български предприемачи са се насочили към него. Бизнесът през държавата изглежда най-лесен и нискорисков. Но върви заедно с някои неудобства и присъщи разходи - като зависимостта от политиката например, която също си има цена. Разбира се, друга, огромна част от българския бизнес не иска да има нищо общо с държавата, не се натиска за обществени поръчки, гледа много-много да не се набива на очи и не се интересува от политика. Политиката обаче се интересува от него. И колкото по-успешен е един бизнес, толкова по-голям е този интерес. Неговото задоволяване пък не е никакъв проблем при днешното състояние на българските институции (от съдебена система до всякакви агенции, комисии, регулатори и прочие органи, които разрешават, лицензират, одобряват, избират, контролират, разследват, санкционират). Овладяни от частни политико-икономически интереси, те с лекота могат да дадат тласък на всеки бизнес, но могат и да го съсипят. Какво е новото? Някои ще кажат, че щом нещата така и така стоят по този начин, отпадането на партийните субсидии няма да промени нищо и затова е без значение. Но няма да са прави. След като връзката между политиката и бизнеса бъде узаконена и официализирана, вече няма да има нужда да се крие. Което ще я улесни и укрепи. Това, заедно с необходимостта да се компенсира липсата на субсидии от бюджета, ще засили и ожесточи апетита на политиците, в резултат от което кръгът на рекетираните и изнудваните бизнеси ще се разшири неимоверно. А всеки, който откаже, ще бъде застрашен от репресии. Да не говорим за онези, които биха си позволили да финансират нещо различно от партиите на установеното статукво. Днес субсидиите от бюджета дават глътка въздух за малките и опозиционните партии. Оставени без тях, те са обречени да си останат вечно малки и опозиционни, понеже едва ли някой би се осмелил да ги подкрепи - пред перспективата да бъде спукан от проверки и накрая съсипан. Така появата на каквато и да било жизнеспособна и застрашаваща статуквото политическа алтернатива става на практика невъзможна. Като добавим и нарастващия контрол върху медиите (медийният бизнес бе една от първите жертви на описаната тук схема), крайният ефект, който се очертава, е бетониране на властта при нарастващи постъпления и минимална конкуренция. Такава е и целта на занятието с партийните субсидии.", "date": "2019.07.10", "title": "Другата истина за партийните субсидии"}
{"url": "http://www.classa.bg/%D1%81%D0%B2%D1%8F%D1%82/item/397690-%D1%81%D0%BA%D0%B0%D0%BD%D0%B4%D0%B8%D0%BD%D0%B0%D0%B2%D1%81%D0%BA%D0%B8%D1%8F%D1%82-%D1%80%D0%B0%D0%B9-%D0%BD%D0%B0-%D0%BB%D0%B5%D0%B2%D0%B8%D1%82%D0%B5-%D0%B8-%D0%BC%D0%B8%D1%82%D1%8A%D1%82-%D0%B7%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B8%D1%8F-%D1%81%D0%BE%D1%86%D0%B8%D0%B0%D0%BB%D0%B8%D0%B7%D1%8A%D0%BC", "text": "С възхода на Доналд Тръмп и неговата радикално консервативна политика в САЩ неимоверно много се засили и другият полюс на политиката - по-крайно левите идеи. Кандидатите, проповядващи социализъм, бележат популярност сред младите избиратели още от времето на предишната кандидатура на Бърни Сандърс за номинацията на демократите. Сега лявата идея получава мощна подкрепа и от Елизабет Уорън, и от младия конгресмен и звезда в социалните мрежи Александрия Окасио-Кортес.     Тази тенденция се наблюдава не само в САЩ. В Германия \"Зелените\" успяха да изместят Социалдемократическата партия като водещата лява формация със своите по-кардинални идеи, а на европейските избори като цяло зелените партии бележат ръст в подкрепата. На фона на засилването на консервативните движения прогресивните и левите формации гледат все повече към социализма като към решение за всички проблеми на света.  В неотдавнашна статия за Foreign Policy Ерленд Квитруд, член на норвежката зелена партия, свързва демократичните социалистически икономически политики и просперитета на държавите от Скандинавския полуостров, на които отдавна се гледа като на социален рай и място с изключително добър стандарт на живот. \"Вземете например Норвегия. Според Световната банка Норвегия и Съединените щати имат почти идентичен БВП на глава от населението. Това показва, че управлението в норвежки стил е не просто жизнеспособно, то е за предпочитане. Успехът на страната е неудобен за критиците на прогресивната икономическа и социална политика на голямата държава\", пише той. И Квитруд далеч не е единственият, който защитава тази теза. В международен план левите идеолози десетилетия наред показват северните нации като доказателство, че демократичният социализъм може да работи не само на теория, но и на практика. Скандинавието е Светият Граал за политици като Сандърс и Уорън, които вярват, че единственият път за развитие на САЩ е този на страни като Швеция и Норвегия.  И все пак нещото, което феновете на скандинавския модел за социална политика често забравят в похвалните си слова, е фактът, че действителният икономически успех на Норвегия се основава преди всичко на нещо друго - на природните дадености на самата територия на северната държава. С население от само 5 милиона жители, тя има изобилие от природни ресурси под формата на горско стопанство, минно дело, риболов, петрол и природен газ. Норвежкият петролен фонд е най-големият държавен фонд в света, на стойност около 200 000 долара на глава от населението. Така че когато говорим за богатството на кралство Норвегия, не социалната и икономическа политика е ключовият фактор тук, а природата. Норвегия просто има много ценни ресурси и благодарение на тях е богата чисто като държава. Всъщност, по-впечатляващо от успеха на Норвегия е друго. САЩ, които изнасят 4 барела петрол на човек годишно в сравнение с 87 в Норвегия, все още успяват почти да се доближат до Норвегия по отношение на жизнения стандарт. Другите скандинавски държави, които не разполагат с такова богатство от петрол и природен газ като Норвегия, имат по-нисък жизнен стандарт от САЩ. БВП на глава от населението в САЩ е 62 480 долара за 2018 г., почти равен на 65 603 долара в Норвегия и по-висок от 55 019 долара в Дания, 52 767 долара в Швеция и 48 248 долара във Финландия (която на практика не е точно скандинавска държава, но все пак). Фактът е, че в тези страни социалното неравенство е значително по-малко, а богатството е далеч по-равномерно разпространено.  Освен това всички граждани разполагат с достъп до здравеопазване и образование, а държавата се грижи за множество услуги. Това са фактори, които не трябва да се пренебрегват, но не бива и да се приемат за аксиома, която е приложима в абсолютно всяка държава. Скандинавският социален модел с високи данъци и множество социални придобивки е направен за едни строги общества, които са много стриктни в начина си на харчене на тези публични средства. Това са и държавите с едни от най-ниските в световен мащаб нива на корупция и също доста ниски нива на безработица. Иначе казано - общества с изградени правила, ценности, култура и начин на живот, които могат да се доверят (поне донякъде) на държавни служители да разполагат с такива големи суми. Но дори в скандинавските държави този модел все повече бива подложен на тест във времена, когато Швеция и Дания имат да се справят със значително количество мигранти, а икономическата ситуация води до пропуквания в установения с десетилетия начин на живот на скандинавците. Не трябва да забравяме, че доскоро правителство в Дания беше дясно. То трябваше да се справя със сериозни бюджетни дефицити и един от начините за това беше да се намалят някои от социалните придобивки. Именно по тази линия пък на последните парламентарни избори социалдемократите спечелиха с обещания да се спре този процес. Мнозина експерти обаче са силно скептични по въпроса, тъй като дефицитите все още не са преборени. Основният социалистически постулат в икономиката безспорно е държавната собственост. Според Квитруд в държавните предприятия в основните индустрии на Норвегия има заети около 231 000 души, поради огромната петролна индустрия в страната, която се контролира от държавата. Но нормата в скандинавските страни като регион като цяло всъщност е с ограничена държавна собственост и със стимулиране на частната инициатива в бизнеса. В Швеция, чието население е два пъти повече от това Норвегия, броят на служителите в държавния сектор е едва на половината от този в Норвегия (124 хил. души). Във Финландия, която има приблизително същото като брой население като Норвегия, само 72 000 души са заети в държавните предприятия. Дания, чието население е малко по-голямо от Норвегия, има само 19 000 служители в държавните предприятия. Същевременно обаче скандинавските държави се насочват все повече към насърчаване на свободния пазар. Много държавни предприятия биват приватизирани, данъците биват намалявани, а щедростта на социалните системи бива ограничавана, за да може да се отговори на трудните в икономически план години. В най-голямата скандинавска държава - Швеция - премиерът социалдемократ Стефан Льовен обеща да намали с 5% най-високата пределна данъчна ставка. Намаляването, според множество проучвания, може да стимулира икономиката достатъчно, за да доведе до цялостно намаляване на данъците. Това не би било така, ако северният модел работеше по начина, по който твърдят неговите яростни защитници.  С намаляването на демократичния социализъм, северните страни се отдалечават от участието на правителството в икономиката, намаляват данъците и намаляват щедростта на социалните си държави. А за онези, които се надяват да копират модела на Севера в собствените си държави, си струва да припомним, че дори там той се пропуква, поставен на изпитание - бежанците, икономическите кризи и обърканите глобални процеси. И да - струва си да се черпи от добрия пример на държави като Швеция, Норвегия и Дания, но директното копиране без осмисляне на спецификите не е помогнало на никого.    ", "date": "2019.07.10", "title": "\"Скандинавският рай\" на левите и митът за демократичния социализъм"}
{"url": "http://www.classa.bg/%D1%81%D0%B2%D1%8F%D1%82/item/397691-%D0%B2%D1%8A%D0%BF%D1%80%D0%B5%D0%BA%D0%B8-%D0%B2%D1%81%D0%B8%D1%87%D0%BA%D0%BE-%D0%B8-%D0%B2%D1%81%D0%B8%D1%87%D0%BA%D0%B8-%D0%BF%D1%80%D0%B8%D1%87%D0%B8%D0%BD%D0%B8%D1%82%D0%B5-%D0%B7%D0%B0-%D1%83%D1%81%D0%BF%D0%B5%D1%85%D0%B0-%D0%BD%D0%B0-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD", "text": "Обвиняван е, че лъже, че разделя хората, че е некомпетентен. Няма значение, той е фаворитът на карйните консерватори за следващ британски премиер, защото в борбата за власт Борис Джонсън има един главен коз: Brexit. Бившият кмет на Лондон изигра основна роля в кампанията за излизане на Великобритния от ЕС на референдума през юни 2016 г. Това, което му печели доверието на твърдолинейните тори днес, е обещанието му да реализира развода с Брюксел след провала на Тереза Мей.     За разлика от него, съперникът му – външният министър Джереми Хънт, страда от факта, че е „новопокръстен“ в каузата на Brexit. Отначало той защитаваше оставането в ЕС по време на кампанията за референдума, после промени мнението си в края на 2017 г., както обясни – заради „арогантното“ отношение на Брюксел към преговорите. Борис Джонсън има „поддръжници на места, много отдалечени от Лондон, където хората са много недоволни, че са гласували за Brexit, а той още не се е състоял“, макар че първоначално бе предвиден за 29 март, обяснява пред АФП неговият биограф Андрю Гимсън. 160-те хиляди членове на Консервативната партия ще изберат един от двамата кандидати до края на месеца. Тази седмица те започнаха да получават бюлетините за гласуване. Това, което ги води, е Brexit: 54 на сто от тях декларираха, че са готови заради него да жертват партията, а 61 на сто – да понесат значителните икономически последици, според проучване на UGov от миналия месец. Според резултатите от друго проучване, публикувани през миналата седмица, 90 процента вярват, че Борис Джонсън ще изпълни докрай обещанието си за излизане от ЕС без споразумение, ако не успее да предоговори плана за Brexit, договорен от премиера Тереза Мей, срещу 27 процента за Джереми Хънт. „Борис е смятан за истинския „Брекзитър“, който ще изведе Великобритания (от ЕС) без сделка“, подчерта Антъни Уелс, директор на политическите изследвания в института UGov. 55-годишният Борис Джонсън се кандидатира за премиерския пост дори още преди Тереза Мей да обяви оставката си на 24 май. Оттогава наблюдателите дебнат за гафа, който би могъл да спре похода му към властта. Бившият шеф на британската дипломация ограничи медийните си изяви, с което си навлече обвинения, че бяга от дебата за стратегията си за Brexit, оценена от критиците му като прекалено обща. Той избегна и въпросите след домашен скандал с партньорката си през юни, за който добросъвестни съседи подали сигнал в полицията. Поддръжниците му бързо му простиха скандала. „Единственото, което има значение, е че този приятел ще реализира Brexit“, заяви пред АФП Хаснаин Ахмед, 23-годишен технологичен анализатор, на неотдавнашна среща на Консервативната партия в Бирмингам. БоДжо наистина очарова публиката си със своята харизма и чувство за хумор и успява да отклони вниманието и критиките с импровизирани шеги или абсурдни анекдоти. „Борис не отговаря много добре на въпроси, но пък Джереми Хънт е по-скоро скучен“, преценява Ричард Таскър, лидер на местна консервативна асоциация. „Ще гласувам за Борис, защото той е най-добрият избор, за да обедини отново нашата велика партия“, допълва той. Страхувайки се от предсрочни избори, ако блокирането на Brexit продължи, крайните консерватори мислят, че той е способен да обедини партията им, разделена между поддръжници и противници на Brexit без отстъпка. През 2008 г., а след това и през 2012 г., Джонсън беше избран за кмет на Лондон със социално либерална и проимиграционна програма. После възприе съвсем друг тон по време на референдума през 2016 г., например като защитаваше ограничаването на имиграцията или цитираше неточни числа за цената на членството на Великобритания в ЕС. Освен това той шокира много британци, сравнявайки забулените мюсюлманки с „пощенски кутии“, макар че неговата платформа фактически защитаваше свободата човек да рактикува религията си чрез облеклото. Представяйки се като победител, той „почива на лаврите на миналите си успехи“, отбелязва Антъни Уелс. Все пак „това изобщо не намалява неговата харизма и въпреки че в момента не е популярен“ извън партията си, „мнозина (консерватори) вярват, че щом е успял преди, значи ще успее отново“.    ", "date": "2019.07.10", "title": "Въпреки всичко и всички: причините за успеха на Борис Джонсън"}
{"url": "http://www.classa.bg/%D1%81%D0%B2%D1%8F%D1%82/item/397692-%D0%B2-%D1%80%D1%83%D1%81%D0%B8%D1%8F-%D1%81%D0%B5-%D0%B3%D0%BE%D1%82%D0%B2%D1%8F%D1%82-%D0%B7%D0%B0-%D1%81%D0%B5%D1%80%D0%B8%D0%B9%D0%BD%D0%BE%D1%82%D0%BE-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE-%D0%BD%D0%B0-%E2%80%9E%D1%83%D0%B1%D0%B8%D0%B5%D1%86%D0%B0-%D0%BD%D0%B0-%D0%BA%D1%80%D0%B8%D0%BB%D0%B0%D1%82%D0%B8-%D1%80%D0%B0%D0%BA%D0%B5%D1%82%D0%B8%E2%80%9D", "text": "Денят на зенитно-ракетните войски се отбелязва в Русия на 8 юли. Вестник „Красная Звезда” публикува интервю със заместник-началника на зенитно-ракетните сили на Авиационната армия, полковник Юрий Муравкин. Юрий Муравкин заяви, че през май 2019 г. противоракетната система С-350 „Витяз” успешно е преминала през държавни тестове. Сега този комплекс се подготвя за серийно производство. Първата система за противовъздушна отбрана С-350 ще се получи от граничните и крайбрежни зенитно-ракетни части на ВКС. Полковникът добави, че от 2020 г. ще има преквалификация на първия противовъздушен ракетен полк на тази система.     Трябва да се отбележи, че противоракетната система С-350 „Витяз” започна да се развива през 2010 г., като се предполагаше, че тя ще бъде заместител на системите за противовъздушна отбрана със среден обсег С-300ПС, които по това време бяха в експлоатация повече от двадесет години. В руските Въздушно-космически сили ракетната система „Витяз С-350” се нарича „убиец на крилати ракети”. Комплексът разполага с компактна противовъздушна управляема ракета. Това прави възможно увеличаването на боеприпасите им три пъти в сравнение със системите на ПВО С-300 и С-400. Едно пусково устройство от зенитно-ракетния комплекс С-350 включва дванадесет контейнера за изстрелване. Този комплекс може да реши проблема с отблъскването на едновременни удари на вражеските въздушни атаки от всички посоки.  ", "date": "2019.07.10", "title": "В Русия се готвят за серийното производство на „убиеца на крилати ракети”"}
{"url": "http://www.classa.bg/%D1%81%D0%B2%D1%8F%D1%82/item/397693-%D1%80%D0%B5%D0%B9%D1%82%D0%B8%D0%BD%D0%B3%D1%8A%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%B1%D0%B8-%D1%80%D0%B5%D0%BA%D0%BE%D1%80%D0%B4", "text": "Рейтингът на американския президент Доналд Тръмп достигна своя максимум след встъпването му в длъжност, според проучване, проведено от социологическата служба Langer Research Associates, възложено от телевизионния канал ABC и The Washington Post. Така, според проучването, 44% от респондентите одобряват работата на Тръмп, 53% от участниците в изследването се придържат към обратното мнение. 3% от анкетираните смятат, че им е трудно да отговорят.     По-рано в анкетите, проведени от канала ABC и вестник The Washington Post, повече от 42% от респондентите не са давали положителна оценка за работата на Тръмп. Най-високото ниво на подкрепа е отчетено през април 2017 г. Изследователите смятат, че повишаването на популярността на Тръмп е свързано с икономическия успех. Положителна оценка на икономическата политика на американския лидер получава от 51% от респондентите, а отрицателна - 42%. В същото време външната политика на САЩ се счита за ефективна от 40% от анкетираните, а 55% я смятат за неефективна. Освен това повече от една трета от респондентите (37%) подкрепят започването на процедурата за импийчмънт на президента на САЩ. 59% от анкетираните смятат, че не е необходимо да се премахва Тръмп от президентския пост.  ", "date": "2019.07.10", "title": "Рейтингът на Тръмп би рекорд"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397687-%D0%BA%D0%BE%D0%B1%D1%80%D0%B0%D1%82%D0%B0-%D0%BF%D1%80%D0%BE%D0%BC%D0%B5%D0%BD%D0%B5%D0%BD-%D1%81%D0%BB%D0%B5%D0%B4", "text": "Кубрат Пулев получи ласкави оценки за участието си и реакцията на курса за справяне със сексуален тормоз, който мина в часове към Университета на Лас Вегас. Българинът сам е потърсил хората от Университета и е минал през задължителните часове. Това бе част от санкцията, наложена от Калифорнийската атлетическа комисия след случката на 23 март, когато Кобрата целуна репортерката Джени Суши след боя му с румънеца Богдан Дину. На 22 юли същата комисия ще се събере и може да върне отнетия временно лиценз на Пулев. За да се случи, тя трябва да получи достатъчно позитивни сигнали, че Кубрат спазва предписанията. И няма да навреди мнението на Барет Морис, координатор в Университета на Лас Вегас, който е ръководил курса. \"Въпросът е как реагираш на такова нещо - коментира той през в. \"Лас Вегас Сън\", цитиран от dir.bg. \"Едно от нещата, които Пулев направи след първите часове от курса бе, да публикува в социалните медии, че е осъзнал, че е сбъркал. Той призова феновете му да не атакуват и обвиняват репортерката. Това е важна стъпка след грешката, която е допуснал. Убеден съм, че Кубрат никога повече няма да попадне в подобна ситуация. Той се е поучил, променен е. Преценявам това по сравнението между него преди да започне обучението, и как общуваме сега, след него. Той бе много активен по време на курса, искаше да е част от него и да извлече от него всичко\", каза Морис. \"Разбира се, винаги ще свързват името му с този случай, когато отвориш в \"Гугъл\", без съмнение ще прочетеш за репортерката и останалото. Няма как да промениш случилото се в миналото. Но е много важно Пулев да продължи да е шампион не само на ринга, но и в честното общуване и пазенето на личните и гражданските права\", добави Барет Морис. Вестникът обаче не се ограничава да цитира само Барет Морис. Има и думи на Пулев, отново по темата с обучението. \"Университетът и Барет Морис създадоха една голяма възможност за мен, да взема участие в този курс, да съм част от дискусията\", казва българския боксьор. \"Минахме през програмата стъпка по стъпка, обясняваха ми всичко. Има една тънка граница, която не бива да прекосяваш. Направих грешка и се поучих от нея. Знаех още преди случилото се, че това не е редно. Осъзнавах, че е грешка. Но се случи, защото бях развълнуван и щастлив от победата ми. Няма извинение обаче за стореното. Извлякох поуките си. Направих голяма грешка и дано тя помогне на други хора да не я повтарят\", добави Кобрата.  ", "date": "2019.07.10", "title": "Кобрата променен след..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397688-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D1%8E%D0%BB%D0%B8", "text": "ОВЕН ( 21 март - 20 април ) Бързо ще уловите късмета, което ще създаде настроение в летния ден. Принос към този късмет ще има дългогодишен приятел, който ще ви сподели прекрасни новини. Що се отнася до парите, не вземайте заеми – справете се сами. Големите сделки могат да вдъхновят бизнесмените на амбициозни планове, но това ще е много необмислено. ТЕЛЕЦ ( 21 април - 21 май )  Препоръчително е да повишите вашият статус в очите на шефовете. Странно е, но към вас са започнали да се отнасят по различен начин. Възможно е слуховете и завистливите погледи, да са сътворили своето „тъмно” дело. Несигурна ситуация,се очаква във финансите, така че се откажете от заеми и инвестиции. Семейни проблеми не са изключени, но те няма да са катастрофални. БЛИЗНАЦИ ( 22 май - 21 Юни ) Може да правите инвестиции, да подписвате договори и да организирате пътувания. Просто не губете близостта с тези, които обичате. Това е напълно възможно да стане, докато преследвате кариера и пари. Поддържайте баланс, претегляйте всяка стъпка и решение. В края на деня, очаквайте бонус за добре свършена работа.   РАК ( 22 юни - 23 юли ) Не ви очаква лек и хармоничен ден, така че всичко трябва да държите под контрол. Обърнете внимание на здравето си, на което времето може неблагоприятно да влияе. Ако сте започнали някакъв бизнес, доведете го до край. Благоприятни ще бъдат пътуванията на дълги разстояния, но не взимайте с вас спътници. Самотата ще бъде от полза. ЛЪВ ( 24 юли - 23 август ) Днес ще се радвате, когато видите резултата от вашата неуморна работа. Всичко, което сте планирали, е било успешно изпълнено. Смело и без съжаление изхвърлете боклука, негативните емоции и хора, които ви потискат в живота. Гледайте спокойно на ежедневните проблеми и избягвайте финансовите разходи. ДЕВА ( 24-ти август - 23 септември ) Бъдете внимателни, когато обсъждате блестящите си идеи с колеги. Много фрази, както и моменти на реализирането им, могат да се изтълкуват неправилно. Към критиката на роднините, се отнасяйте по-благоприятно, особено ако се чувствате виновни за нещо. Не пречи да преразгледате режима си на хранене и да започнете диета . ВЕЗНИ( 24 септември - 23 октомври) Ще имате късмет във всички начинания. Може да създавате проекти, да търсите подкрепа от приятели и да инвестирате в бизнес. Дори и в любовта, ще може по-малко да хитрувате, ако обстоятелствата го изискват. Основното е, не изпускайте това което само идва в ръцете ви. И следете за здравето си! СКОРПИОН ( 24 октомври - 22 Ноември ) Усъвършенствайте уменията си и работете за придобиване на финансова грамотност. За да направите това, трябва да учите или да се запишете на курс, така че, свържете се с правилните хора. Не е желателно да пренебрегвате съветите на близките, те ще ви помогнат да погледнете на трудните ситуации по различен начин. Някой от приятелите ви, ще ви провокира към конфликт.   СТРЕЛЕЦ ( 23 Ноември - 21 Декември ) Трябва да покажете лидерски качества в работата, за да „заразите” колегите с трудолюбие. Не са изключени изгодни оферти от партньори, на които преди това не сте обръщали внимание. Сега ситуацията се е променила, може да смените посоката на курса. Вечерта е идеална за разкриване на творчески таланти, насладете се на любимото си хоби. КОЗИРОГ (22 Декември - 20 януари ) Очаквайте увеличаване на материалното благосъстояние, което ще доведе до емоционален подем и решаване на много проблеми. На любовният фронт всичко е наред, но не трябва да бъдете самонадеяни. Дръжте се така, сякаш се виждате с избраника си за първи път. Романтичните нотки, ще носят радост и ще помогнат да сбъднете мечтите си.  ВОДОЛЕЙ ( 21 януари -  19  февруари ) Креативните и упоритите от вас, определено ще имат късмет в работата. Най-накрая, ще се отдалечите от рутината, която ви дърпа назад. Финансовата сфера също е на ниво, така че не отменяйте пазаруването. Препоръчително е да отидете в магазина с човек, който знае какво е \"спестяване\". Семейните ги очаква, пристигането на далечни роднини.   РИБИ ( 20 февруари - 20 март ) Препоръчително е да не бъдете прекалено егоистични, дори ако някой от близки ви позволява да му се „качите на главата“. Знайте мярка, не бъдете нагли. Дисциплината и редът трябва да присъстват в работата, в противен случай процесът ще върви в обратна посока. Следете за парите в сметката и в портфейла си, в противен случай голяма част може да бъде загубена.", "date": "2019.07.10", "title": "Дневен хороскоп 10 юли"}
{"url": "http://www.classa.bg/%D1%81%D0%B2%D1%8F%D1%82/item/397689-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D1%8A%D1%82-%D1%81-%D0%B2%D1%80%D1%8A%D0%B7%D0%BA%D0%B8-%D1%81-%D0%BA%D0%BB%D0%B8%D0%BD%D1%82%D1%8A%D0%BD-%D0%B8-%D1%82%D1%80%D1%8A%D0%BC%D0%BF,-%D0%BA%D0%BE%D0%B9%D1%82%D0%BE-%D0%BE%D0%B1%D0%B8%D1%87%D0%B0-%D0%BC%D0%B0%D1%81%D0%B0%D0%B6%D0%B8-%D0%BE%D1%82-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%BD%D0%B8-%D0%BC%D0%BE%D0%BC%D0%B8%D1%87%D0%B5%D1%82%D0%B0", "text": "  Мултимилионер. Популярен финансист. Човек, който познава бивши и настоящи президенти на САЩ и има контакти с много други хора с власт. Човек, който освен това е и сексуален престъпник. Миналото на Епстийн го догонва с около десетилетие закъснение. Той беше арестуван в събота вечерта на летище в Ню Йорк. При това на борда на собствения му самолет, с който тъкмо се е върнал от Париж. Причината за ареста са нови обвинения срещу 66-годишния Епстийн, според които той е ръководил група за секс трафик и е злоупотребил сексуално с десетки непълнолетни момичета.  В случая под \"секс трафик\" не бива да се разбира оковани с белезници жертви, които биват транспортирани зад граница. Доста по-често, както е и в случая, подобни обвинения се повдигат и когато жертвите поради някакви обстоятелства са решили да останат с насилника. Според прокурорите момичетата са посещавали милионера в жилищата му в Ню Йорк и Флорида, където разсъблечени са му правили \"масажи\", придружени с опипване и заплащане. Този случай не е нов – разследването срещу Епстийн е от 2008 г., но тогава той успява да мине между капките, благодарение на изгодна сделка с прокуратурата, предложена му от човек, който днес е министър в кабинета на Доналд Тръмп. Сега обаче положението на Епстийн не изглежда така розово. Малко след ареста му федерални агенти проникват в дома на милионера в Ню Йорк, където откриват значителен брой развратни снимки на млади жени и момичета. Освен това е намерена и неговата \"стая за масажи\", в която федералните заварват не само масажна маса, но и различни секс играчки. Вълкът и червените шапчици В началото на своята професионална кариера през 70-те Джефри Епстийн работи две години като учител, преди да се насочи към света на финансите. Започва да дава данъчни съвети на богати клиенти като през 1982 г. основава собствена компания. Бързо започва да работи с хора със солидни финансови ресурси. Така натрупва и своето собствено богатство, а освен това - и много значими социални контакти. Според прокуратурата обаче Епстийн натрупва и друго – голям брой непълнолетни жертви на сексуалните си желания. В съдебните документи се посочва, че в периода 2002-2005. г. милионерът е плащал за сексуални услуги стотици долари в кеш на момичета, някои от които на възраст едва 14 години. Момичетата са били водени в стая в дома на Епстийн в Ню Йорк, за да му правят \"масажи\". Милионерът и негови довереници инструктирали момичетата да правят това напълно или частично голи. Самият Епстийн е бил този, който е превръщал масажите в сексуални актове. Според обвинението той обикновено мастурбирал по време на масажите, карал момичетата да го пипат, като същевременно докосвал гениталиите им с ръце или със секс-играчки. Прокуратурата посочва, че Епстийн е знаел, че някои от момичетата са непълнолетни, защото те самите са му казвали това. В обвинението се посочва и ролята на служители на финансиста в схемата. Един от тях се е обаждал на момичета, които вече са минали през стаята за масажи на Епстийн, за да ги ангажира за следващи посещения. Уреждал е също така и когато шефът му пътува от Ню Йорк за имота си в Палм Бийч, там също да го чакат млади момичета. На всички жертви е било плащано в кеш. Ако някоя от тях привлече други момичета в някой от имотите на Епстийн, заплащане в размер на стотици долари са получавали както новодошлата, така и тази, която я е довела. Според прокурорa Джeфри Бърман, цитиран от CNN, по този начин Епстийн си е създал мащабна мрежа от непълнолетни момичета, от които се е възползвал сексуално, понякога дори ежедневно.     Един случай от архивите Смущаващ е не само характерът на обвиненията, но и това, че те идват толкова късно и то благодарение не на друго, а на журналистически материал. Разследване по този случай е имало още преди повече от 10 години. Тогава обаче Епстийн намира спасение в сделка, предложена му от прокуратурата в Маями – той се признава за виновен по две обвинения за склоняване към проституция на щатско ниво. Това реално спасява финансиста от повдигане на обвинения на федерално ниво, за които може да получи много по-сериозно наказание. През 2008 г. той е осъден на 18 месеца затвор, от които излежава само 13. \"Лишаване от свобода\" в този случай може би е силно казано – Епстийн е настанен в частно крило в затвор в Палм Бийч, но там разполага със собствена охрана и дори правото да \"излиза по работа\". Това означава, че понякога е в офиса си по 12 часа дневно, шест дни в седмицата. Епстийн също така трябва да се регистрира и като сексуален престъпник, каквато е практиката в САЩ. Вероятно случаят щеше да бъде забравен, ако не беше разследване на вестника \"Маями Хералд\" от ноември 2018 г. Вестникът публикува информация за това как случаят през 2008 г. е бил ръководен от прокурора Алекзандър Акоста, който в момента е министър на труда в кабинета на Доналд Тръмп. Според \"Маями Хералд\" Акоста е осигурил на Епстийн \"сделката на живота му\", въпреки че е имало федерално разследване срещу милионера, при което са идентифицирани 36 непълнолетни жертви. Със споразумението разследването на ФБР на практика е спряно, а всички потенциални \"съучастници\" на милионера получават имунитет. Именно новото журналистическо разследване позволява на прокурорите да изградят ново обвинение срещу Епстийн. Федералните прокурори в Ню Йорк успяват да задвижат делото въпреки споразумението на Акоста, тъй като то важи само във Флорида. Защитата на Епстийн от своя страна твърди, че новите обвинения са повторен опит да се рови в това, което федералните агенти са разследвали във Флорида преди десетилетие. Адвокатите планират да изградят защитата на клиента си именно върху споразумението, което той вече е постигнал с прокуратурата в Маями. Според защитниците на Епстийн не е имало \"оплаквания\" за поведението на клиента им през годините след присъдата във Флорида. Те дори определят случая като \"древен\". Прокуратурата обаче е на мнение, че милионерът не се е променил, нито са се променили вкусовете му, както показва това, че масажният стол все още е в дома му в Ню Йорк. Човек с възможности... и връзки Епстийн разполага не само със солидни финансови възможности, но и с много връзки с високопоставени и популярни лица. Сред тях са хора като Доналд Тръмп, бившият американски перзидент Бил Клинтън и херцогът на Йорк - принц Андрю. Говорител на Клинтън коментира, че бившият президент \"не знае нищо\" за престъпленията на Епстийн. Тръмп от своя страна се е изказвал ласкаво за милионера. В интервю за списание New York през 2002 г. той определя Епстийн като \"страхотен тип\". \"Говори се, че той дори харесва красиви момичета почти колкото мен, и много от тях са сред по-младите. Няма съмнение – Джефри се наслаждава на социалния си живот\", казва Тръмп тогава. Начинът на живот на милионера е обект на коментари и заради партита, организирани от него, на които според свидетели често са присъствали много по-голям брой жени, отколкото мъже – при това не официални гости, а \"жени от чужбина\".     Самолетът му  \" Боинг 727 \"  дори получава прякора  \" Лолита Експрес \" , на името на романа на Владимир Набоков  \" Лолита \" , в който се разказва за сексуалното влечение на възрастен мъж към 12-годишно момиче. На 8 юли, когато арестуваният Епстийн се изправи пред съда, разследващият репортер и писател Вики Уорд сподели в Twitter още една смущаваща история, свързана с контактите и влиянието на Епстийн. През 2002 г. тя получава задачата да напише профил на милионера за изданието Vanity Fair. По думите й още тогава е разкрила примери за някои \"странни бизнес практики\" на Епстийн. Въпреки това за нея било странно, че по време на разговора им той неколкократно я попитал \"какво знае за момичетата\". Уорд твърди, че наистина е имала информация по темата. Добрала се е до историите на три жени - майка и двете й дъщери, които разказали как Епстийн се е опитал да съблазни и двете момичета. По-младото от тях по това време е било едва на 16, а Епстийн – към края на 40-те. Когато Уорд предава готовия си текст, редакторът на VF по това време - Грейдън Картър, решава да премахне частта за майката и дъщерите. Репортерката иска обяснение за редакциите, но Картър й отговаря, че Епстийн е \"чувствителен що се отнася до младите жени\". В разказа си в Twitter Вики Уорд казва, че многократно е мислела за това, че ако текстът й е бил публикуван в оригинал, ФБР е можело да реагира по-рано и някои от жертвите да бъдат спасени. Сделка или не След задържането на 6 юли, в понеделник Епстийн беше изправен пред федерален съд в Манхатън, където пледира, че е невинен по повдигнатите му обвинения. Решението дали да бъде пуснат под гаранция обаче ще бъде взето на 15 юли. Според прокурорите милионерът не трябва да бъде освобождаван. Не само заради голямото му богатство, но и заради това, че притежава имоти в Манхатън, Палм Бийч, Ню Мексико и Париж, както и цял остров на територията на Американските Вирджински острови. Освен това разполага и с два частни самолета. Ако в крайна сметка вторият опит на Епстийн да бъде потърсена отговорност за случилото се на масжния му стол завърши с признаването му за виновен по двете повдигнати обвинения,  милионерът може да получи до 45 години затвор.", "date": "2019.07.10", "title": "Милионерът с връзки с Клинтън и Тръмп, който обича масажи от непълнолетни момичета"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397684-%D0%BC%D0%B5%D0%B3%D0%B7-%D1%88%D0%BE%D0%BA%D0%B8%D1%80%D0%B0-%D1%81", "text": "Мегз редува усмивките и сълзите с такава честота, с каквато се мени и времето навън. Ако доскоро я виждахме обляна в сълзи и припадаща в съдебните зали, то вече е на противоположния фронт на емоциите си.   Скандалната дизайнерка не пропусна да се похвали какво й се случва в момента и най-важното - с кого.     В Инстраграм профила си Миглена Каканашева публикува серия от изкусителни снимки по бански от романтичната си ваканция с бизнесмена Румен Рончев. Двамата изглеждат по-влюбени отвсякога, а под един от кадрите Мегз пише: \"Да обичаш и да бъдеш обичан е единственото нещо, което може да ти донесе вътрешно спокойствие, щастие и мир.\"     Припомняме, че в момента тече бракоразводното дело на настоящия възлюбен на Каканашева със съпругата му Зорница, чийто краен резултат се очаква с нетърпение от дизайнерката.     \"Едно дело не се решава за един ден\", коментира Мегз. Още в началото на май Зорница Рончева съобщи, че тя е подала молбата за развод. Делото вече е стартирало. Двамата с Рончев не живеят заедно от много години, като причината за раздялата им е Мегз.", "date": "2019.07.10", "title": "Мегз шокира с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397685-%D1%85%D1%80%D0%B8%D1%81%D1%82%D0%BE-%D1%81%D0%B8%D1%80%D0%B0%D0%BA%D0%BE%D0%B2-%D1%81-%D0%BF%D0%BE%D0%BA%D1%8A%D1%80%D1%82%D0%B8%D1%82%D0%B5%D0%BB%D0%BD%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%B7%D0%B0-%D0%B7%D0%B0%D1%82%D0%B2%D0%BE%D1%80%D0%B0-%D0%B8-%D0%B6%D0%B5%D0%BD%D0%B8%D1%82%D0%B5", "text": "Бизнесменът Христо Сираков, известен повече като Ицо Стоте манекенки, призна покъртителни неща от личния си живот, от които на някои със сигурност ще им се завие свят.   Милионерът, който продължава да е един от желаните ергени в страната, няма никакво намерение да спира с подвизите, особено когато става дума за дългокраки красавици, пише \"Уикенд\". Неотдавна обаче, той призна нещо много неочаквано.     \"Както всички знаят, аз съм бил в затвора – дали заслужено или не, е отделен въпрос. Преживях и две големи катастрофи. Не съм ги забравил, но не мога да върна нещата обратно. Тези неща не бяха от хубавите моменти, но трябваше да намеря сили да продължа напред\", болезнено откровен и Сираков пред седмичникът. И добавя още:     \"В бизнеса съм се качвал на върха и съм падал дори до под дъното, после пак съм се качвал и пак падал – така няколко пъти. Не смятам, че е било лошо, защото животът е красив с тези неща. Ако можеш да предвидиш какво ще ти се случи, няма смисъл да живееш\".     Любопитна е реакцията му относно ефектния му прякор Стоте манекенки. \"Това, че съм имал две жени – манекенки, от които имам деца, не ме прави изключителен любител на манекенките\", признава с изненада Сираков.     \"Както повечето мъже, така и аз харесвам умни, красиви, благородни, грижовни и мили жени, които имат души. Всъщност, аз забелязвам душите на хората, а не тялото. Не деля душите на мъжки, на женски...\".", "date": "2019.07.10", "title": "Христо Сираков с покъртително признание за затвора и жените!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397686-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0-%D0%B2%D0%B7%D0%B5-%D1%80%D0%B5%D1%88%D0%B5%D0%BD%D0%B8%D0%B5-%D0%B7%D0%B0", "text": "Английската сексбомба Руби Мей взе важно решение в живота си. Красавицата прие да се върне в имението на национала на \"трите лъва\" Деле Али, което струва 1,5 милиона евро, съобщава \"Сън\". Двойката се бе разделила за няколко месеца, след което се събра отново, а наскоро те споделиха и обща почивка, на която пък Али отново влезе в заглавията, след като се напи до козирката и се наложи да бъде носен от двама непознати мъже. Иначе поводът за запоя бе именно рожденият ден на красивата Мей, която навърши 24 години.  ", "date": "2019.07.10", "title": "Сексбомба взе решение за..."}
