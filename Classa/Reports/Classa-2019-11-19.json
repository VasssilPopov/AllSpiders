{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/402319-%D0%BA%D0%B0%D0%BA%D0%B2%D0%BE-%D0%BD%D0%BE%D1%81%D0%B8-%D1%81%D0%BD%D0%B8%D0%BC%D0%BA%D0%B0%D1%82%D0%B0-%D0%BA%D1%80%D0%B0%D0%B9-%D0%BA%D0%B0%D0%BC%D0%B8%D0%BD%D0%B0%D1%82%D0%B0-%D0%BD%D0%B0-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%86%D0%B8", "text": "Ще  отиграе ли ролята си на европейски политик, зависим от брюкселските реалности и партньор на САЩ, в когото Тръмп ще иска да види самостоятелна фигура, е уравнение с много неизвестни.     България и САЩ установяват дипломатически отношения през 1909 година,  след като през 1908 княз Фердинанд обявява страната ни за независима държава и приема титлата цар. Скоро след това американският президент Уилям Хауард Тафт признава изцяло България и установява дипломатически отношения с нея.    На 10 септември 1914 г. Стефан Панаретов, бивш преподавател в цариградския „Роберт Колеж“  представя своите акредитиви на президента Уилсън във Вашингтон и става първият посланик на България в САЩ. Няколко месеца по-късно – през 1915 г. – Доминик Мърфи заема поста генерален консул в София и е първият американски дипломат със седалище в България.    Отношенията между двете страни се изострят три години след деветосептемврийския преврат 1944 година.  По време на процеса срещу Трайчо Костов американският пратеник Доналд Рийд Хийт е споменаван често като контакт на Костов, което дава основание на българското правителство на 19 януари 1950 година да обяви Хийт за „персона нон грата“, а служители на американското представителство са арестувани за шпионаж.  В отговор на 22 февруари 1950 година САЩ скъсват дипломатически отношения с България.  Ден по-късно Хийт и още четирийсет и трима служители в Американската легация се качват на Ориент експрес и заминават за Турция. Българското правителство, оглавявано от Васил Коларов, квалифицира скъсването на отношенията като нов етап от „борбата на американските империалисти срещу мирния демократичен фронт“.    През 1954 г., година след смъртта на Сталин, за първи секретар на БКП е избран членът на Политбюро Тодор Живков. През април 1956 г. той измества Вълко Червенков и застава начело на партийната и държавна власт в страната. Следвайки насоките на съветския ръководител Никита Хрушчов,  Живков се опитва да подобри отношенията на България със САЩ.  През септември 1957 г. Живков дава интервю на кореспондента на „Ню Йорк Таймс“ Сайръс Лео Сулцбъргър, в което приканва към възстановяване на дипломатическите отношения със САЩ, към по-тесни търговски връзки, както и към образователен и културен обмен.  Две години по-късно, през 1959-а дипломатическите отношения между двете страни са възстановени  и се откриват дипломатически представителства в съответните столици. През септември 1960 г., по инициатива на Никита Хрушчов, Живков заминава заедно с още няколко източноевропейски ръководители за САЩ, за да участва в работата на годишната сесия на Общото събрание на ООН. Корабът „Балтика“, с който пътува Тодор Живков, акостира на американския бряг в 9 ч. сутринта на 19 септември.  Визитата на Живков идва след близо десетгодишно прекъсване на дипломатическите отношения между България и САЩ. От началото на 1950 г. до 1959 г. България е единствената страна от Съветския блок без дипломатически връзки с Америка, а  Живков е първият висш български комунистически ръководител, посетил САЩ . Остава там близо месец. Посещава заводи за обработка на храни, както и град Атлантик, където е впечатлен от огромните хотели. Споменава пред „Ню Йорк Таймс”, че в България обмислят построяването на един-два хотела на 8 – 10 етажа на брега на Черно море, подобни на видяните от него в САЩ. Комунистическият управник на България се радва на интерес от американските медии.  Дава няколко интервюта, в които отрича България да е марионетка на СССР. „Марионетка ли? Това не е вярно! – казва той пред журналист от „Вашингтон пост“. – Това е голяма клевета. Съветският съюз ни помага да изградим независима икономика!“  \"От книгата на известния дипломат Райко Николов, който служи по онова време в българската легация във Вашингтон, разбираме кои са били членовете на делегацията, пристигнали с „Балтика“. Външният министър Карло Луканов, шефът на кабинета на Живков Милко Балев, посланикът на България в Москва Любен Герасимов, главният редактор на вестник „Работническо дело“ Георги Боков и шефът на УБО ген.Гръбчев\", пише по-късно Константин Мишев, бивш кореспондент на Радио „Свободна Европа“ в Ню Йорк.  През 1966 г. България и САЩ повишават равнището на дипломатическите си отношения с посолства  вместо легации.  Бавно започват да се възобновяват икономическите, техническите, научните и културни връзки.  В началото на юли 1982 година  бившият президент на САЩ Ричард Никсън пристига в комунистическа България и се среща в двореца „Евксиноград\" с Тодор Живков в качеството му на председателя на Държавния съвет. Преводач на разговара им е Елена Поптодорова.  Промените у нас след 1989 година активират Конгреса  и през 1991-а конгресмените приемат изменение и допълнение в Закона за подпомагане на източноевропейските демокрации за България.  Новото българско правителство след изборите през 1990 и 1991 г. иска по-близки отношения с НАТО и САЩ. Само два месеца след като встъпва в длъжност първият демократично избран президент  д-р Желю Желев посещава САЩ. В края на септември 1990 г. той става първият български държавник, приет от американски президент - Джордж Х. У. Буш - край камината в Белия дом . Желев участва в 45 сесия на Общото събрание на ООН. Посещението му е последвано почти веднага от официална визита в София на американския вицепрезидент Дан Куейл.  През 1995 г президентът д-р Желев посещава отново САЩ, за втори път сяда край камината в Белия дом  и подписва заедно с президента Бил Клинтън съвместна българо-американска декларация, в която Щатите обявяват, че ще отпуснат 30 милиона долара помощи, като 7 милиона долара от тази сума ще отидат за подпомагане на българския частен бизнес, предимно в селскостопанските райони.  В декларацията освен това се казва, че има  Този пасаж е в пълен унисон с изказванията на президента Желев, че  България трябва колкото се може по-бързо да се интегрира в структурите на НАТО, защото това е единствената истинска гаранция за националната ни сигурност. Кулминацията на отношенията ни със САЩ настъпва през ноември 1999 година, когато Бил Клинтън става първият американски президент, посетил България.  Той държи реч пред огромно мнозинство от над 12 000 души на площад „Александър Невски”. Клинтън е придружен от дъщеря си Челси, а посещението му е в чест на десетата годишнина от установяването на демокрацията у нас. В присъствието на Петър Стоянов и Иван Костов, които са до него на трибуната, държавният глава на САЩ ни благодари за спасяването на евреите преди по времето на Втората световна война.   заяви Клинтъън от трибуната пред храм-паметника и  призова американските и европейските бизнесмени да инвестират у нас . „  допълни той. По време на визитата е подписана двустранна  Декларация , с която се поставя началото на отношения на стратегическо партняорство и сътрудничество. През април 2002 Симеон Сакскобургготски направи първата официална визита на български премиер при американския президент във Вашингтон.  Министър-председателят бе приет от президента Джордж У. Буш, който отправи най-важното за този период послание към България - да не спира усилията си в подготовката си за членство в НАТО. След срещата си с Буш премиерът заяви, че интересите на България и САЩ в битката с тероризма и нашата цел да се присъединим към НАТО съвпадат. В речта си пред “Херитидж” като обобщение на всички аргументи за приемането на България в НАТО Симеон Сакскобургготски цитира поговорка на индианците навахи: На следващата година, на 24 февруари 2003, премиерът Симеон Сакскобургготски заминава отново на работно посещение в САЩ по покана на президента Джордж Буш.  \"Това е втората среща по покана на американски президент в 100-годишните българо-американски отношения\", обяви тогава правителственият говорител Димитър Цонев.  Президентът Първанов заминава за САЩ чак през 2005 по покана на американския му колега Джордж Буш.  В делегацията са вицепремиерът и министър на външните работи Ивайло Калфин, министърът на отбраната Веселин Близнаков, министърът на икономиката и енергетиката Румен Овчаров, председателят на парламентарната комисия по отбрана Ангел Найденов. Участието на България в Ирак и Афганистан, делото срещу българските медицински сестри в Либия и установяването със САЩ на съвместни военни съоръжения на българска територия са основните на разговора край камината между двамата президенти на 17 октомври.  Джордж Буш отправи призив към Триполи да помилва и да освободи от затвора осъдените на смърт българки и благодари на България, че е част от антитерористичната коалиция в Ирак . След разговора с Буш българският президент проведе среща с представители на компаниите Oracle, Raytheon и AES и обяд с представители на водещи американски корпорации и бизнес среди на тема  Към края на 2007 г. американската помощ за България вече надхвърля 600 милиона долара. В страната пристигат доброволци на Корпуса на мира, за да преподават английски и да подпомагат развитието по места, а създаването на Комисия Фулбрайт за България осигурява обмена между университетите.  Същата година Джордж Уокър Буш, придружен от съпругата си Лора Буш, пристигна в България и стана вторият американски президент, стъпил на Ларгото в центъра на София.  През юни 2007 г. той ще срещна с президента Първанов и с министър-председателя Сергей Станишев, когото нарече „Мистър Клийн”. Година по-късно, през 2008-а, премиерът Сергей Станишев е на тридневна официална визита в САЩ,  а на 18 юни се среща с президента Джордж Буш в Белия дом. Във водената от него делегация са министърът на външните работи Ивайло Калфин, министърът на икономиката и енергетиката Петър Димитров и министърът на отбраната Николай Цонев. Два дни преди това, на 16 юни, Станишев открива инвестиционен форум в Харвард клуб в Ню Йорк с участието на над 150 представители на американския бизнес.. По утвърдената вече традиция през 2012-а министър-председателят Бойко Борисов сяда до президента на САЩ Барак Обама в Овалния калинет на Белия дом.  похвали се Борисов след срещата си с Обама. Американският държавен глава приветства българския премиер с думите: “  . Нещо повече, пред медиите  Обама определи българския премиер като един  Американският президент отправи благодарност към България и българите за партньорството в НАТО, за подкрепата в Афганистан, за “помощта и саможертвите”. Противно на очакванията, че София ще бъде разкритикувана заради застоя в разследването на бургаския атентат, Обама изказа благодарност към Борисов за неговото “щателно разследване на трагичната терористична атака”. В разговорите между двамата лидери е станало дума и за визите. В тази връзка Борисов посочи, че България трябва да положи “допълнителни усилия”. И начерта пътя: “трябва да се поработи с конгресмени, сенатори, лобита - както направиха гърците”. Срещата в Белия дом, продължила с половин час повече от предвиденото,  Борисов обобщи така: “ Вероятно очаквайки и критични коментари,  Борисов се обърна към журналистите:    След по-малко от седмица предстои нова среща на Борисов край камината в Белия дом.  Нов е и домакинът – ексцентричният Доналд Тръмп. Ще успее ли Борисов да излезе от рутината на декларираното през годините „стратегическо партньорство”, скрепено със съюзнически отношение в рамките на НАТО и ще направи ли пробив в болезнения въпрос за отпадане на визите, времето много скоро ще покаже. Още повече, че 45-тия президент наа САЩ е нестандартен играч, който пренарежда геополитическите реалности.  Какво ще е присъствието на България на тази карта, зависи от тактиката и дипломатическите умения, които ще покажем. Доктрината „Тръмп” е ориентирана към многополюсния сват и се базира на острата конкуренция в триъгълника Русия- САЩ- Китай, а ЕС е регионален играч, към когото Вашингтон има снизходително отношение. В същото време Борисов е проекция на Брюксел.  Ще отиграе ли ролята си на европейски политик, зависим от брюкселските реалности и партньор на САЩ, в когото Тръмп ще иска да види самостоятелна фигура, е уравнение с много неизвестни. Ако иска да постигне нещо значимо,  Борисов трябва да се стреми към мащабни инициативи за двустранно сътрудничество.  Клетвите, че сме „един от първостепенните и най-добри партньори на САЩ във всяка една област” трябва имат вече реални конкретни измерения. Ако само очакваме да ни кажат „Благодаря”, че купихте Ф-16 и ще купувате американски втечнен газ, ще бъде крайно недостатъчно и даже унизително. Ако пък искаме единствено различни измерения на военно присъствие като щит срещу Русия, ще е проява на слабост. Хвалбите, че гоним руската агентура, са с близък хоризонт. България трябва да намери собствената точка за национално присъствие в отношенията със САЩ, с което да излезе от досегашните, остарели вече рамки в едно динамично партньорство. ", "date": "2019.11.19", "title": "Какво носи снимката край камината на Белия дом за българските държавници"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402320-%D1%82%D1%80%D0%B0%D0%B1%D0%B0%D0%BD%D1%82%D1%8A%D1%82-%D0%BD%D0%B0-%D1%81%D0%BE%D0%BB%D0%BE%D0%BC%D0%BE%D0%BD-%D0%BF%D0%B0%D1%81%D0%B8-%C2%AB%D1%86%D1%8A%D1%84%D0%BD%D0%B0%C2%BB-%D0%BF%D1%80%D0%B5%D0%B4-%D1%86%D0%B5%D0%BD%D1%82%D1%80%D0%B0%D0%BB%D0%B0%D1%82%D0%B0-%D0%BD%D0%B0-%D0%BD%D0%B0%D1%82%D0%BE", "text": "Репликата на едноименния трабант, в който са се возили редица високопоставени личности в контекста на приемането на България в НАТО, двама генерални секретари на Алианса — Яп де Хоп Схефер и Манфред Вьорнер, както и Папа Йоан Павел Втори, пристигна в  Главната квартира на НАТО в Брюксел. Експонатът, дарен на НАТО от Соломон Паси, е част от  арт проект в изпълнение на Националния ни план от инициативи за отбелязване на 15-ата годишнина от членството на България в НАТО  и 70-ата годишнина от създаването на Организацията на Северноатлантическия договор.     През следващите седмици предстои окончателното завършване на българския проект, който е част от цялостна концепция за  оформяне на площите около Главната квартира . Площите ще бъдат оформени като панорамна градина, в която ще бъдат разположени настоящи и бъдещи експонати, предоставени от държавите членки. Идеята за поставянето на репликата в Главната квартира е свързана и с прехвърлянето на Алианса в нова и модерна сграда, като част от процеса на модернизация и адаптация към съвременната среда за сигурност. Окончателното извеждане от експлоатация на старата Главна квартира на НАТО представлява затваряне на една голяма и наситена със събития глава от историята на Алианса. Поставянето на различни експонати като парче от кулите близнаци, разрушени по време на терористичните нападения в Ню Йорк на 11 септември 2001 г., част от Берлинската стена, включително и репликата на едноименния трабант, целят да припомнят на посетителите в ажни моменти от историята на Алианса, включително неговото разширяване на изток. През 1991 година в България за първи път пристига генерален секретар на НАТО, като тогава постът се заема от Манфред Вьорнер. Кратката разходка на Манфред Вьорнер и Соломон Паси с трабанта по улиците на София става сензация за времето си. Самото посещение е ясен сигнал за подкрепата за евроатлантическата ни интеграция. През 2004 г. страната ни стана пълноправен член на НАТО. Символиката от поставянето на българския експонат в Главната квартира на НАТО се усилва и от факта, че през 2019 г. се навършват  20 години от първото разширяване на НАТО след края на Студената война.", "date": "2019.11.19", "title": "Трабантът на Соломон Паси «цъфна» пред централата на НАТО"}
{"url": "http://www.classa.bg/%D1%81%D0%B2%D1%8F%D1%82/item/402311-welt-%D0%BC%D0%BE%D1%81%D0%BA%D0%BE%D0%B2%D1%81%D0%BA%D0%B0%D1%82%D0%B0-%D0%BC%D1%80%D0%B5%D0%B6%D0%B0-%D0%BE%D1%82-%D0%BF%D0%BE%D0%B4%D0%B7%D0%B5%D0%BC%D0%BD%D0%B8-%D0%B1%D1%83%D0%BD%D0%BA%D0%B5%D1%80%D0%B8-%D0%BF%D1%80%D0%B8%D0%B2%D0%BB%D0%B8%D1%87%D0%B0-%D0%BC%D0%BD%D0%BE%D0%B3%D0%BE-%D0%BC%D0%BB%D0%B0%D0%B4%D0%B8-%D1%80%D1%83%D1%81%D0%BD%D0%B0%D1%86%D0%B8", "text": "Неотдавна отвореният за посещения атомен бункер се превърна във втория московски общододтъпен бункер, според телевизионния канал Welt. Близо до Москва се намират стотици бункери от Студената война: те привличат голям брой млади руснаци. Въпреки това повечето подземни структури все още са класифицирани като секретни обекти. \r\n Москва със своите близо 12 милиона жители е най-големият град в Европа. Всички тези хора се нуждаят от място - не само над земята, но и под нея, при спешни случаи. По време на студената война стопаните на Кремъл искат да осигурят оцеляването на възможно най-много хора в подземния свят в случай на ядрена катастрофа. След десетилетия могат да бъдат посетени някои бункери от огромна мрежа. \r\n           Бункер-703 е в центъра на Москва: входът е вертикален вал от тръби, използвани в метрото. На дълбочина 43 метра, зад железни врати, се намира атомен бункер. По време на Студената война е използван от Министерството на външните работи като архив. В последно време неговата функция се промени: тя се превърна в магнит за туристите, един от двата московски бункера, достъпни за посещение. \r\n ВИКТОР ВИНОГРАДОВ, историк: \r\n Стотици бункери от студената война остават секретни обекти. Повечето от тях имат достъп до московското метро, създавайки паралелен подземен свят. Те привличат много млади руснаци. В същото време несъгласуваните пътешествия през подземните светове на Москва са строго забранени. \r\n ГЕННАДИЙ БАРАНОВ, историк: \r\n 700 000 рубли са около 10 000 евро. Тези, които не искат да губят пари, се отказват от собствената си инициатива в подземна Москва. Адреналинът също може да бъде получен и по легален начин: например, с помощта на страйкбол в бившия команден център на ВВС, във втория достъпен бункер на многомилионната столица. \r\n     \r\n", "date": "2019.11.19", "title": "Welt: Московската мрежа от подземни бункери привлича много млади руснаци"}
{"url": "http://www.classa.bg/%D1%81%D0%B2%D1%8F%D1%82/item/402312-saudi-aramco-%D0%BE%D1%86%D0%B5%D0%BD%D0%B5%D0%BD%D0%B0-%D0%BD%D0%B0-1,71-%D1%82%D1%80%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0,-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D0%B4%D0%BC%D0%B8%D0%BD%D0%B5-%D1%80%D0%B5%D0%BA%D0%BE%D1%80%D0%B4%D0%B0-%D0%BD%D0%B0-alibaba-%D0%BE%D1%82-2014-%D0%B3", "text": "Ценовият диапазон за акциите на Сауди Арамко, публикуван в неделя показва оценка между 1,6 трилиона и 1,71 трилиона долара. Стойността е по-малка от цифрата от 2 трилиона долара, планувана от престолонаследника Мохамед бин Салман през 2016 г., когато за първи път беше предложено IPO. Индикативният ценови диапазон за около 3 милиарда акции, които Сауди Арамко предлага, е между 30 рияла (8 долара) и 32 рияла (8,53 долара) на акция. Това ще донесе някъде между 24 и 25,6 милиарда долара в касите им, в зависимост от крайната цена, която трябва да бъде обявена на 5 декември. Alibaba Group Holding Ltd. събра рекордните 25 милиарда долара в своето IPO за 2014 г. Предложението, направено в Tadawul, националната саудитска борса, ще разпредели една трета от продаваните акции на саудитски граждани. Компанията не планира да предлага IPO в чужбина и разчита на местни и регионални инвеститори за изкупуването. Инвеститорите на дребно ще имат време до 28 ноември, докато институционалните инвеститори могат да се запишат още на 4 декември.   IPO има за цел да събере пари за амбициозната цел на престолонаследника да диверсифицира саудитската икономика извън износа на петрол. Инвеститорите вероятно ще бъдат успокоени от статуса на Aramco, като най-печелившата компания в света, която планира да разпредели дивиденти в размер на 75 милиарда долара през следващата година, което е пет пъти повече от Apple.   Сред негативните фактори е липсата на финансова и оперативна прозрачност, която прави оценката по-трудна, несигурността относно глобалното търсене на петрол през следващите години и регионалното напрежение, показано от ракетно-дронната атака върху инфраструктурата на Aramco през септември.", "date": "2019.11.19", "title": "Saudi Aramco оценена на 1,71 трилиона долара, може да надмине рекорда на Alibaba от 2014 г."}
{"url": "http://www.classa.bg/%D1%81%D0%B2%D1%8F%D1%82/item/402313-%D0%BE%D1%82%D0%BB%D0%BE%D0%B6%D0%B8%D1%85%D0%B0-%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%83%D1%87%D0%B5%D0%BD%D0%B8%D0%B5-%D0%BD%D0%B0-%D1%81%D0%B0%D1%89-%D0%B8-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F,-%D0%BA%D0%B0%D1%82%D0%BE-%E2%80%9E%D0%B0%D0%BA%D1%82-%D0%BD%D0%B0-%D0%B4%D0%BE%D0%B1%D1%80%D0%B0-%D0%B2%D0%BE%D0%BB%D1%8F-%D0%BA%D1%8A%D0%BC-%D0%BF%D1%85%D0%B5%D0%BD%D1%8F%D0%BD%E2%80%9C", "text": "Съединените щати и Южна Корея отложиха въздушни маневри, които трябваше да започнат през ноември и по-рано бяха описани от Пхенян като провокативни, съобщи министърът на отбраната на САЩ Марк Еспер в неделя.   На брифинг с пресата, заедно с южнокорейския си колега Йонг Кионг-Ду в Банкок, Еспер настоява, че този ход не е „отстъпка\" на партньорите към националния съсед и аргументира, че отлагането е по-скоро дипломатически жест, с надеждата да се вкара нов живот в затворена мрежа разговори за денуклеаризация. \"Взехме това решение като акт на добра воля, за да допринесем за среда, благоприятна за дипломацията и прогреса на мира\", каза Еспер. Не е определена нова дата за ученията. Преди това Сеул и Вашингтон бяха понижили името на маневрите от грандиозното „Бдителен Ac\" на по-скромното „Комбинирана полетна тренировка\", за втора поредна година. Министърът на отбраната на САЩ призова Пхенян да се върне на масата за преговори и намекна, че отлагането на учението може да се счита за част от споразумение, термин, често използван от администрацията на Тръмп за дипломатически преговори. „Виждам това като добросъвестни усилия от страна на Съединените щати и Република Корея за постигане на мир, за улесняване на политическо споразумение\", каза той. Миналия месец Северна Корея напусна официалните разговори със САЩ за денуклеаризация в Швеция. Министерството на външните работи на страната добави, че \"няма намерение да провежда подобни болестни преговори, докато САЩ не предприемат съществена стъпка за пълно и необратимо изоставяне на враждебната политика срещу Северна Корея.\" По-малко очевиден признак на смекчаване на политиката на САЩ спрямо Северна Корея се разигра в четвъртък в Организацията на обединените нации, когато асамблеята прие резолюция, осъждаща нарушенията на правата на човека в Северна Корея. Документът бе предложен от Европейския съюз и към него се присъединиха САЩ и други страни. Въпреки това, Южна Корея реши да се оттегли от списъка на подкрепящите я, за първи път от 2008 г., периода на Сеулската „Политика на слънцето към Северна Корея\". Северна Корея нарече резолюцията \"политическа провокация\" на САЩ.", "date": "2019.11.19", "title": "Отложиха  въздушни учение на САЩ и Южна Корея, като „акт на добра воля към Пхенян“"}
{"url": "http://www.classa.bg/%D1%81%D0%B2%D1%8F%D1%82/item/402314-%D0%BD%D0%BE%D0%B2%D0%B8%D1%82%D0%B5-%D1%82%D0%B5%D1%81%D1%82%D0%B5%D1%82%D0%B0-%D0%BA%D0%B0%D1%80%D1%82%D0%B8-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B4%D0%B5%D0%BA%D0%BE%D1%80%D0%B8%D1%80%D0%B0%D0%BD%D0%B8-%D1%81-%D1%80%D1%83%D1%81%D0%BA%D0%B8,-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%B8-%D0%B8%D1%80%D0%B0%D0%BD%D1%81%D0%BA%D0%B8-%D0%BE%D1%80%D1%8A%D0%B6%D0%B8%D1%8F", "text": "Руската система за противовъздушна отбрана С-400 - тази, която предизвиква заплахите на САЩ за санкции за нациите, които решат да я купят - всъщност може да помогне на американски войник да спечели битка ... в играта на карти.   С-400 [или SA-21 Growler в номенклатурата на НАТО], в новата линия от карти за американската армия е жокер, всемогъща карта с много лица, способна да изгори врага. Вторият жокер в тематичното тесте за Русия е тактическата ракетна система \"Искандер\" [Stone SS-26 в номенклатурата на НАТО] със своята ракета 9M729, използвана от Вашингтон като претекст за прекратяване на Договора за INF, въпреки уверенията на Русия, че не е нарушила споразумението. Играенето на карти исторически е популярно сред американските войски, особено в мисии с ограничен достъп до устройства или интернет връзка. Така че, за да се даде на войниците някаква игрова възможност и да ги предпазят от скука, темите на тестетата са включили оръжия освен от Русия, също от Иран и Китай. Трите държави бяха определени като потенциални заплахи от Пентагона. И това води до втората мисия на картите - да се помогне на американските войници да идентифицират оръжията и превозните средства на противниците. Картите са толкова търсени, че повече от 70 000 тестета са били разпределени между американските войници откакто са отпечатани първите това лято, се казва в изявление на американската армия тази седмица. Първоначалният тираж от 9 800 тестета карти с участието на китайски превозни средства и оръжия бе изчерпан напълно за три седмици. Фред Батчелор, директор в разузнавателния клон на американската армия за обучение, казва, че това е било моментът, в който картите спечелиха славата си: „Точно тогава мисля, че картите просто станаха вирусни.\" Батчелор посочва, че не се изисква разрешение за сигурност, за да играете на пасианс или покер с тези карти: „Нещото, което е страхотно за тези карти, е, че всеки може да ги има. Не е нужно да имате разрешение за достъп, не е нужно да бъдете назначени в специално звено. Всеки има достъп до тези карти и мисля, че това е, което наистина ги продаде. \" Не за първи път американската армия използва стратегия на образователни игри за своите войници. През 2003 г. коалиционните сили в Ирак отпечатаха тестета, за да покажат \"55-те най-търсени иракски служители \". Садам Хюсеин бе поставен върху асо пика.", "date": "2019.11.19", "title": "Новите тестета карти на американската армия - декорирани с руски, китайски и ирански оръжия"}
{"url": "http://www.classa.bg/%D1%81%D0%B2%D1%8F%D1%82/item/402315-%D0%BA%D0%BE%D0%BD%D0%B3%D1%80%D0%B5%D1%81%D1%8A%D1%82-%D0%BD%D0%B0-%D1%81%D0%B0%D1%89-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-abc-news-%D0%B7%D0%B0-%D0%BF%D1%80%D0%B8%D0%BA%D1%80%D0%B8%D0%B2%D0%B0%D0%BD%D0%B5-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B7%D0%B0-%D0%B5%D0%BF%D1%89%D0%B0%D0%B9%D0%BD", "text": "Вследствие на експлозивнота разкритие, че ABC News е знаела степента на престъпленията на Джефри Епщайн още преди години, но е решила да не ги съобщава, лидерът на малцинството в Конгреса, Кевин Маккарти, поиска отговори от шефовете на мрежата. В писмото си до президента на ABC News, Джеймс Голдстън, Маккарти поиска имената на участващите в решението да не публикуват историята, както и техните мотиви. Във видеоклип, изтекъл по-рано този месец, водещата в ABC News, Ейми Робах, бе записана на \"горещ микрофон\", как говори с колеги за предполагаемото прикриване на историята. „Имах това интервю с Вирджиния Робъртс... не биха го пуснали в ефир\", казва Робах за жената, която сега, три години по-късно, публично обвинява Епщайн, че я е използвал като секс робиня, и й е сводничил пред негови мощни приятели, включително британския принц Андрю. Мрежата се втурна да защитава отразяването си (или липсата му), твърдейки, че историята е пренебрегната само защото нейите журналисти не могат да потвърдят подробностите. Тя веднага започна лов на издайника, който пусна видеото в консервативната група Project Veritas. Писмото на Маккарти, подписано от няколко републиканци от Конгреса и получено от журналиста Мегин Кели, смачка контрола на щетите на ABC от ситуацията. Законодателите също така искат да знаят каква допълнителна информация ръководителите на ABC може би са научили за Епщайн след първото интервю с жертвата и дали те са информирали властите за това по някои време. Друг въпрос призовава Робах да се разпростре повече за „ външните сили \", които тя споменава като потенциално отговорни за това, че историята не се публикува. В клипа тя казва: „На първо място ми разказаха„ кой е Джефри Епщайн. Тогава и дворецът бе разбрал че имаме изцяло нейните твърдения за принц Андрю и те ни заплашиха по милион различни начини. \"", "date": "2019.11.19", "title": "Конгресът на САЩ разследва ABC News за прикриване историята за Епщайн"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402316-%D0%B4%D0%B0-%D0%B2%D0%B8-%D0%BF%D0%BB%D1%8E%D1%8F-%D0%BD%D0%B0-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%B4%D0%B5%D1%86%D0%B0-%D1%83%D0%BC%D0%B8%D1%80%D0%B0%D1%82,-%D0%B0-%D0%BB%D0%B5%D0%BA%D0%B0%D1%80%D0%B8-%D0%B2%D0%B7%D0%B8%D0%BC%D0%B0%D1%82-57-%D1%85%D0%B8%D0%BB-%D0%BB%D0%B2-%D0%B7%D0%B0%D0%BF%D0%BB%D0%B0%D1%82%D0%B0-%D0%B4%D0%BE%D0%BA%D0%B0%D1%82%D0%BE-%D1%81%D0%BB%D0%B0%D0%B3%D0%B0%D1%82-%D1%81%D1%82%D0%B5%D0%BD%D1%82%D0%BE%D0%B2%D0%B5-%D0%BD%D0%B0-%D0%B7%D0%B4%D1%80%D0%B0%D0%B2%D0%B8-%D0%BF%D0%B0%D1%86%D0%B8%D0%B5%D0%BD%D1%82%D0%B8", "text": "Винаги като пия кафе, чета и мисля за случващото се в държавата, която наричам мой дом. Може би за това и почти винаги кафето е горчиво. “Излезте, изчакайте, това не е приемен кабинет”. Това чуват родителите на 3 годишно момченце, което почина след като го мотаха 8 часа из 3 болници. От втората болница пък го връщат за домашно лечение, защото “имало афти”. След като детенцето се влошава се връщат в педиатрията, където отново чакат 2 часа за хоспитализация. Докато чакат, детето колабира и тръгват към Пирогов, където издъхва. Да ви плюя на здравеопазването! Това се случва по нашите географски ширини. Деца умират, а лекари в Пазарджик взимат 57 хиляди лева заплата докато слагат стентове на здрави пациенти. А шефове на комисии в ТЕЛК си дават пожизнени инвалидни пенсии въпреки, че са в цветущо здраве. Здравеопазването в България е в трагично състояние.  Спомняте ли си за болницата в Ямбол, където носеха болните от етаж на етаж на ръка защото няма асансьор? Но реформи няма. Изливат се милиарди всяка година, за да могат да бъдат източени. Умниците отгоре не се славят като велики реформатори. Ето и последният пример с болничните. Асфалтаджиите в костюми накратко ви казаха – не боледувайте, за да има пари за пенсии! Брилянтно! Няма да накажем виновните, ще накажем всички. Ще плащате сметката на тарикатите. Нищо, че в София само има стотици кухи фирми, които точат НОИ. Нищо, че е по-логично НОИ да поема първите 3 дни. Нищо, че могат да се предприемат реформи, като електронна система за контрол синхронизирана с електронни рецепти и тн. По-лесно е да ви орежат и да си плащате, за да боледувате. Некадърни наглеци. Време е да се огледате.  Пийте и вие едно кафе.  Горчиво е, но събужда.   Кирил Симеонов", "date": "2019.11.19", "title": "Да ви плюя на здравеопазването! Деца умират, а лекари взимат 57 хил. лв. заплата докато слагат стентове на здрави пациенти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402317-%D0%B5%D0%BA-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D1%82%D0%B0-%D0%BF%D1%80%D0%B5%D0%B7-%D0%BA%D1%80%D0%B5%D1%81%D0%BD%D0%B0-%D0%B5-%D0%B8%D0%B7%D0%BB%D0%B8%D1%88%D0%BD%D0%B0", "text": "Европейската комисия откри, че строителството на скъпа магистрала през Кресненското дефиле всъщност е напълно излишно, пише Сега. Данните и прогнозите за трафика, които България е подала в Брюксел като част от документацията за изграждането на аутобана “Струма”, показват, че в този участък от пътя е напълно достатъчно да има обикновено шосе – с по една лента в двете посоки. Това гласи писмо на ЕК, изпратено през октомври до нашето Министерството на транспорта. Писмото бе разпространено в понеделник от евродепутата Радан Кънев. От документа се разбира още, че София се е опитала да подведе ЕК за броя на тунелите, виадуктите и мостовете, които трябва да бъдат изградени по магистрала “Струма” в най-трудната й част. Освен това българската страна е подценила вредите от строителството за местните растения и животни, някои от които са изчезващи видове и трябва зорко да бъдат пазени, разкрива кореспонденцията. Говори се и за необяснимо раздуване на разходи. Изграждането на аутобана през дефилето влиза в критична фаза, тъй като заради колосално забавяне проектът най-вероятно няма да бъде завършен в срок и може да се наложи страната ни да върне цялото усвоено еврофинансиране обратно в Брюксел. В писмото на ЕК се посочва, че България на практика не е обосновала нуждата от изграждане на многолентов скоростен път през Кресненския пролом. Прогнозата на София за този участък, познат и като лот 3.2 от “Струма”, е, че през 2030 г. оттам ще минават едва 12 200 автомобила средно в денонощие. За сравнение в най-натоварения пътен участък в България – магистрала “Тракия” между София и Пловдив, за денонощие преминават средно по 42 614 моторни превозни средства, а в пиковия 20 юли трафикът е надхвърлил 67 000 МПС-та, показват данните на АПИ за 2018 г. По втората по интензивен трафик отсечка – между София и Ботевград на магистрала “Хемус”, средният поток е 28 230 автомобила на денонощие, при това без тировете, отклонени по обходен маршрут заради ремонтните дейности. Третата по натовареност отсечка е по пътя София – Калотина (бъдещата магистрала “Европа”). Става дума за участъка София – Божурище с 32 877 моторни превозни средства на денонощие средногодишно. Магистрала “Струма” също попада сред по-натоварените, но само в участъка Перник-Долна Диканя, сочат данните на пътната агенция. А през аутобана, който евентуално ще бъде прокаран през Кресна, дори през далечната 2045 г. трафикът ще е под 15 000 МПС-та за денонощие – ако се вярва на прогнозата на АПИ. Такъв трафик минава за слаб и изобщо не предполага да се обслужва от магистрала. “Този прогнозен трафик е в рамките на капацитета на стандартно единично пътно платно (т.е. 1 лента във всяка посока), пишат експертите на Еврокомисията. В тази връзка те приканват българските власти да преосмислят направения избор за изграждане на магистрала през Кресна, като изтъкват и друга причина за търсене на алтернатива – екологичните ограничения (проектираното трасе през Кресна на практика нагазва в защитената зона “Натура 2000”). Една от най-фрапиращите забележки в писмото от Брюксел е, че има разминавания между проекта на магистралата и придружаващата го оценка за въздействие върху околната среда (ОВОС). Например според проекта ще се строят седем тунела, а в ОВОС фигурират само пет. Мостовете в проекта са с два повече от разгледаните в екооценката. Същите “неточности” са допуснати и при броенето на подлези, надлези, пътни възли и напречни връзки. Брюксел има критики и за графика на строителството и финансирането му. Вместо да представи прогноза за напредъка по години, София е записала, че до 2023 г. “финансовото изпълнение” по проекта ще е 41 на сто. ЕК посочва още, че прокарването на високоскоростен път през дефилето ще е с много завои, а това създава риск за увеличаване на катастрофите. Не на последно място са и опасенията за биологичното разнообразие в района. Според Брюксел България подценява бъдещите вреди от строителството и трафика за птици, прилепи, таралежи и др.       ", "date": "2019.11.19", "title": "ЕК: Магистралата през Кресна е излишна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402318-%D0%BF%D1%80%D0%BE%D0%B4%D0%B0%D0%B6%D0%B1%D0%B8%D1%82%D0%B5-%D0%BD%D0%B0-%D0%BD%D0%BE%D0%B2%D0%B8-%D0%BA%D0%BE%D0%BB%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D1%80%D0%B0%D1%81%D1%82%D0%B2%D0%B0%D1%82-%D1%81-%D0%BD%D0%B0%D0%B4-9-%D0%BF%D1%80%D0%B5%D0%B7-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "От началото на годината до сега продажбите на автомобили в България отчитат ръст от 2,4% в сравнение със същия период на 2018 г., достигайки до 29 692 автомобила, показват данни на Европейската асоциация на автомобилните производители. Регистрациите на автомобили в България само през октомври нарастват с 9,2% в сравнение с октомври 2018 г. Броят им за месеца достига 2 798 автомобила. Продажбите на автомобили в Европа се увеличават през октомври, въпреки че това не е достатъчно, за да се превъзмогне спада от началото на годината на фона на свитото търсене на основните пазари. В сравнение с октомври 2018 г. регистрациите в Европа нарастват с 8,7%, достигайки 1,21 млн. автомобила, показват данните на асоциацията. Статистиката сочи още, че през октомври броят на регистрациите в България е с малко над една пета по-малък от броя на регистрациите, направени през януари. Общият брой на регистрациите на нови коли у нас от началото на годината до сега е 29 692. Обобщените данни от Европа показват същата тенденция. Спадът в продажбите на нови автомобили от началото на годината е 0,7%. Общият брой на регистрациите от януари до момента е 13,3 млн. превозни средства. Производителите на автомобили като Volkswagen и Daimler, както и доставчици на части като Continental, понижиха очакванията си през последните седмици заради отслабване на търсенето в някои региони и заплахата от нови мита, породена от търговската война на САЩ. Свиването на китайския пазар също задълбочава опасенията на бранша. Така през октомври продажбите на автомобили в Европа отбелязват 16-ти пореден спад за последните 17 месеца. Тенденцията се очаква да се задържи и през последните два месеца на годината, пазарът трудноможе да се определи като по-добър от 2018 г., според LMC Automotive. Не се очаква и напредък през следващата година поради икономическата нестабилност. Тенденцията за понижаване на продажбите оказва натиск върху автомобилните производители в региона да обединят усилията си, за да се справят с безпрецедентната индустриална промяна към електрически и самоуправляващи се автомобили. Френският автомобилен производител PSA Group потвърди миналия месец, че е в преговори за сливане с Fiat Chrysler Automobiles.  ", "date": "2019.11.19", "title": "Продажбите на нови коли в България нарастват с над 9% през октомври"}
{"url": "http://www.classa.bg/%D1%81%D0%B2%D1%8F%D1%82/item/402301-%D0%BF%D1%83%D1%82%D0%B8%D0%BD-%C2%AB%D0%BD%D0%B8%D0%BA%D0%BE%D0%B9-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B5-%D0%BD%D0%B0-%D1%80%D1%83%D1%81%D0%B8%D1%8F,-%D0%BE%D1%81%D0%B2%D0%B5%D0%BD-%D0%B0%D1%80%D0%BC%D0%B8%D1%8F%D1%82%D0%B0-%D0%B8-%D0%BD%D0%B0%D1%80%D0%BE%D0%B4%D1%8A%D1%82-%D0%B9%C2%BB", "text": "Путин е прав. В този многолик свят човек винаги трябва да разчита само на себе си. Дори да става дума за такава голяма и велика държава като Русия. В конфронтацията със САЩ Руската федерация наистина е най-добре да разчита само на собствените си сили и да не се уповава на помощта на така наречените съюзници. Ще може ли Путин с армията и с усилията на руския народ да оцелее в тази война, да преодолее истинския конфликт?     След разпадането на СССР мощта на Руската федерация във всички посоки значително намаля. Но ако говорим за военна сила, то Русия все още е много силна държава. Колкото и могъщи да са САЩ, те със сигурност разбират, че е невъзможно да започнат открита борба с Русия и да оцелеят. Ако някой все пак има съмнения, ще добавим само няколко факти:     Сухопътните сили на Руската федерация са изключителна сила, те са достатъчни, за да се справят лесно с цяла Европа. ВКС на Русия са буквално могъщи. Те притежават стратегически бомбардировачи. А последните се считат за най-лидерските в целия свят. Русия има забележителни ракетни войски със стратегическо предназначение. Затова може да се направи следния извод — Русия наистина е могъща сила.     Путин има и още едно нещо, на което може да разчита — каквото и да се случи: руският народ. Тази вяра в народа прави Путин силен. От своя страна той прави всичко, за да развие армията. Но също така вярва, че хората, които живеят в страната, която той управлява, са силни по дух и никога не се предават. А на това със сигурност може да разчита. В китайското издание „Соху“ се появи много интересна статия, коментар към отговора на руския президент Владимир Путин за помощници в случай на война. «На кого може и на какво разчита Владимир Путин?» Китайците очакваха друг отговор. Те смятаха, че Путин ще нарече китайците свои помощници, но това не се случи. Според китайските журналисти Путин е дал странен, но интересен отговор. Той беше наречен неочакван. «Никой няма да помогне на Русия, освен нейната армия и народът й», заяви Владимир Путин.    ", "date": "2019.11.19", "title": "Путин: «Никой няма да помогне на Русия, освен армията и народът й»"}
{"url": "http://www.classa.bg/%D1%81%D0%B2%D1%8F%D1%82/item/402302-%D1%81%D0%B5%D0%B3%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D0%BE%D0%BF%D1%80%D0%B5%D0%B4%D0%B5%D0%BB%D0%B5%D0%BD%D0%BE-%D1%89%D0%B5-%D0%B8%D0%B7%D0%B1%D1%83%D1%85%D0%BD%D0%B5-%D0%BE%D1%82-%D0%B3%D0%BD%D1%8F%D0%B2", "text": "Договорът бе подписан още през 2017 година. Но тогава това изглеждаше като демонстрация на саудитите на тяхната независимост пред американците. Това беше времето, когато Тръмп, току-що дошъл на власт, бе притиснал Саудитска арабия с коляно към пода. Дори се закле, че ще сключи някакъв налудничав договор за закупуване на оръжие от Съединените щати, който беше на обща стойност 110 милиарда долара. В списъка имаше такава излишна екзотика за и без това перфектно въоръжената армия на Саудитска Арабия, като системата за противоракетна отбрана THAAD за 13,5 милиарда долара, кораби за 6 милиарда, ракети «въздух-земя» за 4,5 милиарда. При това, както видяхме оттогава, американските системи за противоракетна отбрана пропускат ракети, вкарвайки саудитците в огромни милиардни загуби, ракетите не намаляват интензивните бойни действия на йеменските хусити, а корабите не могат да направят нищо с флота на иранците, който доставя снаряди на хуситите, взривяващи саудитски нефтени находища. С други думи, Тръмп продаде на саудитците безплодно оръжие в замяна, както считат експертите, на обещанието на същата подкрепа от страна на САЩ, с която се ползваше кралския дом при предишния режим във Вашингон. А онзи режим фактически бе «осиновен», парите му бяха използвани за провеждането на глобалистка политика и съответно за подкрепата на световния тероризъм като инструмент на самия глобализъм. И не е изненадващо, че по-късно, през октомври същата 2017 г., кралят на Саудитска Арабия Салман бин Абдел Азиз Ал Сауд реши да отиде на «разходка» в Москва! — и щеше да похарчи още 2 милиарда за закупуването на четири дивизиона С-400. Както и да е, Саудитска Арабия реши да се създаде антикорупционна комисия за разплащане с американците под ръководството на кралския син, престолонаследникът Мохамед ибн Салман Ал Сауд. Който на следващия месец постави под ключ в един хотел 11 принца и неизброим брой губернатори и длъжностни лица. В резултат престолонаследникът получи от тях общо около 800 милиарда долара. Като цяло сделката между САЩ и Саудитска Арабия се оказа добра. САЩ спечелиха пари, Саудитска Арабия си купи лоялността на Тръмп, мълчанието на Щатите по отношение на правата на човека и други нарушения от страна на саудитите на либералния световен ред. Тръмп се оказа човек на думата си и неотдавнашната екзекуция на опозиционния журналист в саудитското посолство в Турция беше тихичко заметена под килима. Е, Тръмп обеща още защита от Иран, изпълнява и това си обещание. Ето на този фон мнозина вече считаха, че договорът с Русия за С-400 е близко до комата. Той изигра ролята си в търговската сделка между Вашингтон и Рияд. А предвид истерията на САЩ около закупуването на С-400 от Турция, се предполагаше, че клиничната смърт на руско-саудитското споразумение ще бъде вечна. Но не! Както съобщи официалният представител на Федералната служба за военно-техническо сътрудничество на Русия Мария Воробьова, „Русия и Саудитска Арабия обсъждат условията за влизане в сила на договора.“ Това ще доведе Щатите до нова истерия, защото евентуално изпускат още един верен съюзник. Воробьова не можа да устои на изкушението да подразни Вашингтон, като отбеляза, че още няколко страни от Близкия изток проявяват интерес към противоракетната ракетна система С-400 «Триумф». Тя обеща, очевидно не без тайно тържество на духа: «Молбите на всички чуждестранни клиенти, които се интересуват от тази най-добра система за ПВО в света, която в пъти превъзхожда системите, предлагани от конкурентите, ще бъдат разгледани по установения ред.» Жестока жена в ожесточена хибридна война! Това накара Америка да избухне от гняв!    ", "date": "2019.11.19", "title": "Сега Америка определено ще избухне от гняв"}
{"url": "http://www.classa.bg/%D1%81%D0%B2%D1%8F%D1%82/item/402303-%D0%B5%D1%81-%D0%BF%D0%BE%D1%81%D1%82%D0%B8%D0%B3%D0%BD%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D0%B7%D0%B0-2020-%D0%B3%D0%BE%D0%B4%D0%B8%D0%BD%D0%B0", "text": "ЕС постигна споразумение за бюджета си за 2020 г., предаде ДПА, ц цитирайки дипломати и евродепутати. Представители на правителствата на 28-те страни членки и депутати се споразумяха снощи за 153,6 милиарда евро разходи за догодина. Допълнителни средства ще бъдат отпуснати за борбата с климатичните промени, с безработицата сред младежите и за дигитализацията. Средствата за подкрепа на Турция като страна кандидат за членство в ЕС са намалени с около 85 милиона евро в сравнение с първоначалните планове, заяви евродепутатката Моника Холмайер. Предвид ситуацията в страната в области като върховенството на закона и свобода на медиите, средства ще бъдат отпускани само за гражданското общество, сирийските бежанци и по програмата \"Еразъм\".", "date": "2019.11.19", "title": "ЕС постигна споразумение за бюджета за 2020 година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402304-%D0%B7%D0%B0%D0%B4%D0%B0%D0%B2%D0%B0-%D1%81%D0%B5-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D0%BC%D1%8F%D0%BD%D0%B0-%D0%BD%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8,-%D0%BC%D0%B2%D1%80-%D0%B2%D0%B7%D0%B8%D0%BC%D0%B0-%D0%BC%D0%B5%D1%80%D0%BA%D0%B8", "text": "През 2020 г. и 2021 г. се очаква личните документи на много граждани да изтекат и да се наложи подновяването им. За целта МВР предприема мерки, за да се справи с преиздаването без затруднения. През 2020 г. трябва да бъдат подменени 999 018 лични карти и 637 743 паспорта, а през 2021 г. - 1 088 116 лични карти и 563 129 паспорта. Това става ясно от писмен отговор на вътрешния министър Младен Маринов на депутатски въпрос. Той уточнява, че през втората половина на тази година се отчита голям брой предсрочно подменени лични документи. Заради очакваното увеличение на подаване на заявления за издаване на лични документи директорите на СДВР и областните дирекции извършват необходимата организация за прием на документи. Организираният прием ще се извръшва посредством мобилни биометрични станции, при спазване на разпоредбите на нормативните и поднормалтивни актове, имащи отношения към личните документи. За изпълнение на това указание в помощ на звената \"Български документи за самоличност\" могат да се пренасочват служители от други звена, обяснява шефът на МВР. Маринов добавя, че са отпуснати 80 допълнителни щатни бройки за СДВР, областните дирекции, Дирекция \"Български документи за самоличност\", считано от 15 ноември 2019 за сключване на трудови договори със служители, които да работят като \"системни оператори\" за срок от една година - до 14 ноември 2020 г. Те ще бъдат ангажирани с дейностите по издаване на личните документи, а назначаването им ще бъде финансово обезпечено със средства от бюджета на МВР. Също така са предприети действия за осигуряване на допълнителни помещения и разкриване на работни места в административните звена на други държавни органи и местната власт.", "date": "2019.11.19", "title": "Задава се голямата смяна на личните документи, МВР взима мерки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402305-%D1%81%D1%83%D0%B7%D0%B0%D0%BD%D0%B8%D1%82%D0%B0-%D1%8F%D1%85%D0%BD%D0%B0-%D0%B7%D0%B2%D1%8F%D1%80", "text": "  Тийнсензацията Сузанита успя да впечатли стотиците си последователи в спциалните мрежи, споделяйки любопитно видео, на което върти волана на считаната за една от най-бързите коли в света - Нисан GT-R,пише HotArena.     Автомобилът не е собственост на тийнейджърката, като по всяка вероятност е притежания на сегашната й половинка. По-рано щерката на Орхан Мурад обяви, че си има ново гадже, със завидна финансова стабилност. \"Така се е случило, мога с две, мога и с двеста\", заключи русокоската, която не спира да парадира с охолния си живот.", "date": "2019.11.19", "title": "Сузанита яхна звяр"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402306-%D0%BF%D1%8A%D1%80%D0%B2%D0%B8%D1%8F%D1%82-%D0%BC%D0%B8%D1%82%D0%B8%D0%BD%D0%B3-%E2%80%93-%D1%81%D0%BF%D0%BE%D0%BC%D0%B5%D0%BD-%D0%B7%D0%B0-%D0%B5%D0%BD%D1%82%D1%83%D1%81%D0%B8%D0%B0%D0%B7%D1%8A%D0%BC,-%D0%BA%D0%BE%D0%B9%D1%82%D0%BE-%D0%B4%D0%BD%D0%B5%D1%81-%D0%BE%D1%82%D1%81%D1%8A%D1%81%D1%82%D0%B2%D0%B0", "text": "Първият митинг на зараждащата се опозиция беше пълен с плакати против Тодор Живков. Докато т. нар. реформатори в БСП свалиха Живков внимателно, с благодарности, давайки си сметка, че той още има силна подкрепа и е заобиколен със свои хора на всички равнища, на митинга на зараждащата се опозиция на 18 ноември излизат обзети от радост хора, въодушевени, че е свършил един 33-годишен едноличен режим. По повод първия митинг на 18 ноември 1989 г. някои западни издания язвително отбелязаха, че на опозицията в България й е трябвало цяла седмица след падането на Живков, за да го организира. Предния ден, на 17 ноември, т. нар. реформатори в БКП, които свалят Живков, организират от името на Отечествения фронт друг митинг пред Народното събрание, който също събира огромна маса народ. Това става в деня, в който на сесия на Народното събрание е свален Тодор Живков като държавен глава. Сесията се предава директно по радиото и телевизията. И за пръв път от трибуната на парламента прозвучава остра реч против Тодор Живков – от Славчо Трънски, депутат, легендарен някогашен партизански командир, репресиран по време на сталинизма, изтикан в глуха линия по време на живковото управление. Думите му сякаш дават сигнал да избухне официално недоволството от свалянето на Живков с благодарности и да започнат критиките за управлението му. На онзи митинг пред парламента оперната знаменитост Гена Димитрова пее химна пред около 70-80 хил. души.  На площада пред храма “Св. Александър Невски” на 18 ноември 1989 г. се събраха, по различни оценки между 50 и 100 хил. души, а според някои между 100 и 150 хил. души. Като разглежда човек днес снимките, не може да не се замисли какъв ли процент от присъстващите на площада са емигранти, и как много от ораторите, които олицетворяваха зараждащата се опозиция, станаха политически противници.   Първият митинг на зараждащата се опозиция на 18 ноември 1989 г. беше украсен с плакати против Живков. Снимка: Иван Бакалов   Днес някои изказвания на митинга изглеждат смешни и наивни, но тогава възторгът беше голям. Митингът гласува например вот на доверие на Петър Младенов – новият генерален секретар на БКП – за срок от една година. Единственият оратор, който се изказа, че дава ограничен вот на доверие на Петър Младенов, беше Румен Воденичаров, тогава председател на Независимото дружество за правата на човека, по-късно застанал против СДС, станал и кандидат за вицепрезидент, заедно с Велко Вълканов срещу Желю Желев. Но тогава, на митинга, когато Воденичаров нарече Петър Младенов с обръщението “господин”, и когато каза, че трябва да се върнат имената на турците, тълпата се развълнува, започнаха освирквания и недоволство. Подобни вълнения от трибуната предизвика и Петър Гогов, прекарал дълго време в затвора като политически. Той спомена някаква неясна реплика „Стига вече с кожите на комунистите по стените”, с което също възбуди недоволство и леко освиркване. Организаторите отзад го подканиха да свършва по-бързо. Първите лица на промяната бяха предимно интелектуалци – писатели, философи, учени. Днес почти никой от тях няма място в политиката.   На снимките се вижда как всеки чете предварително написано слово. Тогава почти нямаше оратор, който да говори директно пред множеството.  Само месец-два по-късно хората, които говориха на митинга, ще започнат да се делят. Дотогава обединени срещу режима, те застават в различни партии и движения. Това е първият шок от демократичните промени. На митинга на новосъздаденото СДС на 10 декември се появяват лозунги “БКП в Сибир”, хора късат партийните си книжки и оратори призовават за съд.  Към момента на първия митинг, ЦК на БКП веднага възстановява в партията изключените Георги Мишев, Копринка Червенкова, Марко Ганчев и др. Отначало те приемат “помилването”, но по-късно напускат партията. Нагласите у хората след падането на Живков са консервативни, те не одобряват по-агресивните искания и обръщения от опозицията. Започва острото противопоставяне между сини и червени. По-либерално настроените в СДС, които се опитват да създадат такава партия, отпаднат. Срещу бившата компартия се оформя по-радикален антикомунизъм.  Противопоставянето и създалият се двупартиен модел прави прехода към демокрация тежък и бавен, с много недомислия, във време, когато държавата е докарана до фактически фалит. Днес, 30 години по-късно, повечето хора са недоволни от постигнатото и обезверени от мъчителен преход. За това време над 2 млн. души са емигрирали в чужбина и млади хора продължавата да емигрират. Няма кой да напълни вече площада, липсва и кауза, която да го напълни…     Радой Ралин говори пред митинга. Снимка: Иван Бакалов   Лозунги на първия неформален митинг на 18 ноември 1989 г. Снимка: Иван Бакалов   18 ноември 1989 г., пл. „Св. Александър Невски“. Снимка: Иван Бакалов    ", "date": "2019.11.19", "title": "Първият митинг – спомен за ентусиазъм, който днес отсъства"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402307-%D0%BA%D0%BE%D0%BB%D0%BA%D0%BE-%D0%B5-%D0%B8%D0%B7%D0%B4%D1%80%D1%8A%D0%B6%D0%BA%D0%B0%D1%82%D0%B0-%D0%BD%D0%B0-%D0%B6%D0%B8%D0%B2%D0%BE%D1%82-%D0%B7%D0%B0-4-%D1%87%D0%BB%D0%B5%D0%BD%D0%BD%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B7%D0%B0-2019", "text": "За нормален живот на четиричленно домакинство - двама възрастни и две деца, са необходими 2472 лева месечно месечно. Това сочат данните на   на КНСБ към третото тримесечие на годината. Издръжката на живот за човек от четиричленно домакинство е 618, 15 лв. Данните бяха представени на пресконференция днес от президента на КНСБ Пламен Димитров, от експерта Виолета Димитрова и от директора на института Любен Томев. От началото на годината,  с около 63 лева се увеличи общата стойност на издръжката на живот, след като през последните три тримесечия се регистрираше последователно нарастване. В София  издръжката на живот за четиричленно домакинство е 3259 лева, а за човек от домакинство - 815 лева и надхвърля средните нива на издръжка за страната с 31,8%, обяви Виолета Димитрова. Парите са необходими  за покриване на разходите за храна, за поддържане на жилището, здравеопазване, образование, транспорт и почивка спрямо средните български стандарти за четиричленно домакинство. За покриване на общата стойност на необходимите средства за нормална издръжка за четиричленно домакинство за страна/ 2 472 лева/, трябва нетният размер на работната заплата, която получават двамата възрастни от този тип домакинство, да бъде не по-нисък от 1 236 лева за всеки от тях /бруто 1593 лева/, при условие, че двамата възрастни са заети и заплатата е единствен източник на доходи. За София нетната средна работна заплата не трябва да бъде по-ниска от 1629 лева, за да се осигурят необходимите средства за издръжка на живот. 72,5% от домакинствата в България живеят с общ доход на човек под необходимите средства за издръжка на живот, като в тази група са и голяма част от пенсионерите. Затова, по думите на Пламен Димитров, от синдиката настояват минималната пенсия за стаж и възраст да стане 250 лева, далеч преди обявеното намерение след коалиционен съвет на управляващите. Пенсионерите с пенсии под прага на бедността  са около 1 млн. 323 хиляди и 300 души. Продължава и тенденцията на силно изразена поляризация на доходите. КНСБ ще настоява и за изпреварващ ръст на минималната работна заплата , последователно реализиран, през бюджетите на правителството. Синдикатът иска въвеждане на механизъм за определяне на минималната работна заплата, като нарастването на минималното възнаграждение да достигне до 50 на сто от средното за страната. Според Димитров това съотношение ще залегне и в новата европейска рамкова директива за минималната заплата. Последователен 15 процентен годишен номинален ръст на заплатите искат още от КНСБ, за да достигнем до 2022 година 60% от средноевропейското ниво на БВП и на доходите. КНСБ настоява и за промени в данъчната политика и въвеждане на необлагаем минимум. Синдикатът настоява още и за увеличение на паричното обезщетение за отглеждане на дете до двегодишна възраст от 380 на 415 лева.", "date": "2019.11.19", "title": "Колко е издръжката на живот за 4-членно семейство за 2019"}
{"url": "http://www.classa.bg/%D1%81%D0%B2%D1%8F%D1%82/item/402309-deutsche-welle-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BE%D0%B1%D1%81%D1%82%D0%B0%D0%BD%D0%BE%D0%B2%D0%BA%D0%B0-%D0%BE%D0%BA%D0%BE%D0%BB%D0%BE-%C2%AB%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-%E2%80%94-2%C2%BB-%D0%BE%D1%81%D1%82%D0%B0%D0%B2%D0%B0-%D0%BD%D0%B0%D0%BF%D1%80%D0%B5%D0%B3%D0%BD%D0%B0%D1%82%D0%B0", "text": "Противопоставянето на САЩ срещу \"Северен поток - 2\" и възможните санкции срещу проекта се определят от собствените интереси на Вашингтон, пише Deutsche Welle. САЩ искат да продадат втечнения си газ на Европа. Междувременно Русия не е много притеснена от възможните санкции, отбелязвайки, че проектът е почти завършен. Кремъл е много по-загрижен за новите правила на ЕС, според които Газпром няма да може да използва газопровода до пълния му капацитет. „Северен поток - 2“ е нещо повече от газопровод: това е пресечната точка на важни стратегически интереси, пише Deutsche Welle. От една страна, Русия като доставчик и Германия като основен потребител, от друга страна транзитните страни, Украйна, Полша и балтийските страни. Те се страхуват да не загубят приходите от транзита на газ, а също така се притесняват от геополитическото сближаване между Русия и Германия. Съединените щати са на същото мнение: според Доналд Тръмп, поради „Северен поток“ Германия може да се превърне в  . Американският президент заплаши със санкции срещу европейските фирми, участващи в изграждането на газопровода. В същото време, казва Deutsche Welle, Русия винаги се е показвала като надежден доставчик. „ , цитира Йозеф Ауер, експерт от Deutsche Bank. Освен това Ауер отбеляза, че Русия изпитва икономически затруднения и е под санкции, което означава, че се интересува от стабилни приходи от износа на газ. Що се отнася до американските планове, те имат свои собствени интереси, пише Deutsche Welle: САЩ искат да продадат втечнения си газ на Германия, който е много по-скъп от руския газ. Според Йозеф Ауер, целта на политиката на Вашингтон може да бъде намаляване на доставките на газ и повишаване на цените: по този начин втечненият газ ще бъде по-конкурентноспособен. Що се отнася до самата американска страна, мерките срещу \"Северен поток - 2\" се обясняват с  , пише Deutsche Welle. Според сенатора Джоана Шахин новият газопровод е просто друго средство, „ . В същото време Томас Пийл от Института за енергийни изследвания се съмнява, че законът за санкциите срещу \"Северен поток - 2\" ще бъде приет тази година, тъй като демократите са изцяло ангажирани с импийчмънта. „ , заяви ръководителят на Фонда за енергийно развитие Сергей Пикин. Загрижеността на Москва е свързана с Брюксел, отбелязва изданието, тъй като през май влиза в сила ново правило в Европейската комисия, според което същата компания не може едновременно да произвежда газ и да обслужва газопровода. Освен това Газпром ще може да използва новия газопровод само с половин капацитет, за да не нарушава правилата за конкуренция. Преди няколко дни Nord Stream AG подаде жалба срещу Европейската комисия, като нарече новите правила дискриминационни. Сергей Пикин отбеляза, че новите правила на ЕС са много по-опасни за \"Северен поток\" от американските санкции. С помощта на новата тръба на \"Северен поток\" Русия иска да заобиколи Украйна, спестявайки милиарди за транзит на газ, пише Deutsche Welle. Споразумението за транзит изтича на 31 декември: Ангела Меркел поиска от Путин Украйна да остане като транзитна страна, но според Сергей Пикин след въвеждането на „Северен поток - 2“ спадът в транзитните доставки е неизбежен. Изданието припомня, че миналия октомври, след дълго чакане, разрешение за полагане на газопровода е дадено от Дания. Остава да завършат 290 от 1230 километра от газопровода: по този начин втората линия на Северен поток трябва да започне скоро. Deutsche Welle обаче отбелязва, че все още не е ясно как ще се развие политическата ситуация около проекта – за сега тя остава напрегната. Превод: М.Желязкова", "date": "2019.11.19", "title": "Deutsche Welle: Политическата обстановка около «Северен поток — 2» остава напрегната"}
{"url": "http://www.classa.bg/%D1%81%D0%B2%D1%8F%D1%82/item/402308-%D1%8F%D0%BF%D0%BE%D0%BD%D1%81%D0%BA%D0%B8-%D1%83%D1%87%D0%B5%D0%BD%D0%B8-%D0%BE%D1%82%D0%BA%D1%80%D0%B8%D1%85%D0%B0-143-%D0%BD%D0%BE%D0%B2%D0%B8-%D0%B3%D0%B5%D0%BE%D0%B3%D0%BB%D0%B8%D1%84%D0%B0-%D0%BD%D0%B0-%D0%BF%D0%BB%D0%B0%D1%82%D0%BE%D1%82%D0%BE-%D0%BD%D0%B0%D1%81%D0%BA%D0%B0-%D0%B2-%D0%BF%D0%B5%D1%80%D1%83", "text": "Екип от японски учени от Университета в Ямагата са открили 143 нови геоглифа в линиите на Наска, както и в близките райони. Новооткритите геоглифи представят хора, животни и други фигури, според публикуваните резултати на проучването.   Специалистите, които са проучвали района между 2016 и 2018 г., са открили по-голямата част от новите фигури в западната му част. По-специално са открити рисунки на хора, растения и животни като змии, риби, птици, лами и други създания. За изучаване на геоглифите, датирани между годините 100 г. пр. Хр. и 300 от Н.е.., са използвани снимки с висока разделителна способност и полеви работи. Според специалисти това е първият случай, при който технологиите с изкуствен интелект са помогнали за откриването на нови геоглифи. Между 2018 и 2019 г. и в сътрудничество с компанията IBM Japan, учените идентифицираха и геоглиф, оформен като човешка фигура с три декоративни елемента на главата си. Екипът се опитва да продължи напред с изследванията, използвайки съвременни технологии, които позволяват да се анализират големи количества данни с висока скорост. Освен това изследователите възнамеряват да изготвят карта на местоположението на геоглифите въз основа на резултатите от тяхната работа на място. По този начин те възнамеряват да насърчават разбирането като цяло на всички линии от Наска и да ускорят изследванията, повишавайки обществената осведоменост за необходимостта от защита на обекта като световно наследство.", "date": "2019.11.19", "title": "Японски учени откриха 143 нови геоглифа на платото Наска в Перу"}
{"url": "http://www.classa.bg/%D1%81%D0%B2%D1%8F%D1%82/item/402310-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%BC%D1%83%D0%B7%D0%B8%D0%BA%D0%B0%D0%BD%D1%82-%D1%81%D0%B2%D0%B8%D1%80%D0%B8-%D0%BD%D0%B0-%D0%BF%D0%B8%D0%B0%D0%BD%D0%BE,-%D0%B4%D0%BE%D0%BA%D0%B0%D1%82%D0%BE-%D0%BE%D0%BF%D0%B5%D1%80%D0%B8%D1%80%D0%B0%D1%82-%D0%BC%D0%BE%D0%B7%D1%8A%D0%BA%D0%B0-%D0%BC%D1%83", "text": "Хирурзите в Италия можаха да се насладят на няколко изискани джаз мелодии по време на работа, когато пациент, чийто мозък оперираха, свиреше на пиано в реално време. Техниката, наречена „будна мозъчна хирургия\", помага на лекарите да лекуват мозъчни тумори и епилептични припадъци, без опасност случайно да повредят зоните, отговорни за зрението, речта или движението. Пациентите остават в съзнание по време на операцията и могат да отговарят на въпроси - което позволява на хирурзите да знаят, че лекуват правилната част на мозъка. Един конкретен пациент от болницата „Маурицио Буфалини\" в Чезена, централна Италия, обаче направи много повече, отколкото просто да говори. Учител по музика и любител на джаза, той изпълни няколко мелодии на пианото, докато му е бе отстранен раков тумор от мозъка. Ръководителят на неврологичното отделение на клиниката, доктор Луиджино Тосато, заяви „Сложната и изключителна операция бе успешна. Избраният метод беше най-добрият вариант за спасяване живота на човека, като в същото време се гарантира, че той запазва всичките си артистични и музикални умения\", добави той.   Неврологичните операции върху пациенти в съзнание стават все по-популярни в различни части на света. Миналата година южноафриканският джаз музикант Муса Манзини свири на китара по време на мозъчната си операция. Той избра да остане буден, за да запази и възстанови напълно движенията на пръстите си.", "date": "2019.11.19", "title": "Италиански музикант свири на пиано, докато оперират мозъка му"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402291-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D1%8A%D0%BC-%D1%81%D1%82%D0%BE%D0%BB%D1%82%D0%B5%D0%BD%D0%B1%D0%B5%D1%80%D0%B3-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0-%D1%81%D0%B0%D0%BC%D0%BE-%D0%BE%D1%82-%D0%BD%D0%B0%D1%82%D0%BE", "text": "„Високо оценявам ролята на Алианса за защита на сигурността, свободата и демократичните ни ценности. За нас - националната сигурност и отбрана на България са гарантирани само в рамките на колективната отбрана на НАТО“, изтъкнал премиерът Министър-председателят Бойко Борисов проведе телефонен разговор с генералния секретар на НАТО Йенс Столтенберг.  „Високо оценявам ролята на Алианса за защита на сигурността, свободата и демократичните ни ценности. За нас - националната сигурност и отбрана на България са гарантирани само в рамките на колективната отбрана на НАТО“, изтъкна премиерът Борисов пред Столтенберг.  Двамата разговаряха в навечерието на Срещата на върха между държавните и правителствени ръководители на страните членки от НАТО, която ще се проведе на 3 и 4 декември 2019 г. в Лондон.  Българският министър-председател посочи, че отчитайки днешните рискове и предизвикателства пред международната среда за сигурност, страната ни разглежда единството на Европа и Северна Америка като по-важно от всякога. „За България трансатлантическата връзка е в основата на нашата колективна отбрана“, акцентира Бойко Борисов. Той даде висока оценка на темите, които ще бъдат във фокуса на Срещата на върха на НАТО в Лондон, касаещи всички ключови елементи от архитектурата на сигурността в Евроатлантическия регион.  „Вярвам, че решенията на висшия форум ще доведат до по-нататъшно укрепване както на възможностите за възпиране и отбрана, така и на трансатлантическата връзка между Европа и Северна Америка“, заяви премиерът Борисов пред генералния секретар на НАТО.  В хода на разговора си със Столтенберг министър-председателят отбеляза, че от началото на 2018 г. България успешно прилага националния План за нарастване на отбранителните разходи до 2024 г. „С авансовото плащане на 8 броя самолети F-16V Block 70 тази цел вече е постигната и в края на настоящата 2019-а година разходите се очаква да достигнат 3,1% от БВП“, очерта премиерът Борисов. Той посочи пред Столтенберг, че целите на страната ни са фокусирани в три основни области - повишаване на разходите за отбрана, модернизация и превъоръжаване, и преодоляване на дефицита на личен състав във Въоръжените сили. По приоритетите се работи активно и в следващите години ще продължи реализацията на ключовите проекти по модернизацията (придобиването на нови бойни самолети, кораби и бойни машини).  „България ще продължи да оказва подкрепа на усилията на Алианса към постигане на световен мир и сигурност. Разглеждаме участието си в мисии и операции на НАТО като основен приоритет и възнамеряваме да запазим ангажимента и приноса си към тях“, каза още Борисов в телефонния си разговор със Столтенберг. Премиерът специално обърна внимание върху ролята на съвместните военни учения, които допринасят за подобряването на оперативната съвместимост на българските въоръжени сили с тази на други държави членки на НАТО.  Борисов и Столтенберг обсъдиха още укрепването на сътрудничеството между НАТО и ЕС, тъй като именно Алиансът е фундаментът на колективната отбрана в Европа. „Само заедно, обединени в НАТО, можем да се справим с предизвикателствата и заплахите пред сигурността на нашите общества“, изтъкна премиерът Борисов.  Министър-председателят и генералният секретар на Алианса бяха категорични, че заедно трябва да защитаваме нашите споделени ценности и принципи – свобода, човешки права, демокрация, върховенство на закона, което ни прави силни и способни.  Столтенберг бе на посещение у нас само преди няколко месеца - през пролетта т.г. по покана на премиера Борисов, която бе отправена към генералния секретар на НАТО по време на Общото събрание на ООН в Ню Йорк през 2018-а на приема на американския президент Доналд Тръмп.   \r\n  ", "date": "2019.11.19", "title": "Борисов към Столтенберг: Сигурността на България се гарантира само от НАТО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402292-%D0%BA%D0%B0%D0%BC%D0%B0%D1%80%D0%B0%D1%82%D0%B0-%D0%BD%D0%B0-%D1%81%D0%BB%D0%B5%D0%B4%D0%BE%D0%B2%D0%B0%D1%82%D0%B5%D0%BB%D0%B8%D1%82%D0%B5-%D1%81-%D0%BF%D0%B8%D1%81%D0%BC%D0%BE-%D0%B4%D0%BE-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%B3%D0%B5%D1%88%D0%B5%D0%B2", "text": "Изместването на фокуса от професионалните качества на Иван Гешев към политически дебат и опитите за упражняване на външен натиск са в противоречие на духа на закона. Камарата на следователите в България изпрати писмо до президента, ВСС и Инспектората към Висшия съдебен съвет, в което пише, че процедурата по избор на главен прокурор е била прозрачна, публична и изцяло проведена по закона.  В писмото се изтъква, че Иван Гешев е получил двукратно доверието на 20 от членовете на ВСС, гласували за него. Докато течеше процедурата, обществото и институциите са били информирани за концепцията на единствения кандидат за главен прокурор. От това са се възползвали опонентите на Гешев.  \"Считаме, че езикът на персонална и институционална конфронтация нагнетяват напрежение в съдебната система и са в очевидна вреда на институциите в държавата и на гражданското общество. Политизирането на процедурата дестабилизира институцията прокуратура, а противопоставянето на отделните части на съдебната система е във вреда на всички, но най-вече на гражданите на Република България\", са написали от камарата.  Изместването на фокуса от професионалните качества на Иван Гешев към политически дебат и опитите за упражняване на външен натиск са в противоречие на духа на закона. От камарата остро възразяват срещу продължаващия политически натиск, вкл. с декларации и отворени писма, чиято цел е да предизвикат скандал и раждането на фалшиви новини. \"Призоваваме членовете на ВСС да отстояват независимостта на съдебната власт и на прокуратурата като част от нея и да не допускат бездуинституционални и беждуличностни конфликти\", се казва още в документа. \"Очакваме процедурата да бъде финализирана в разумни срокове с оглед стабилността и ефективността на съдебната система, взаимодействието между институциите и най-вече в интрес на българското общество\", завършва писмото.    ", "date": "2019.11.19", "title": "Камарата на следователите с писмо до Румен Радев в подкрепа на Гешев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402293-%D1%81%D0%BB%D0%B5%D0%B4-30-%D0%B3%D0%BE%D0%B4%D0%B8%D0%BD%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%E2%80%93-%D0%B2-%D1%81%D0%B0%D1%89-%D0%B8-%D1%83-%D0%BD%D0%B0%D1%81", "text": "У нас вече цяла седмица медиите обясняват към какво светло бъдеще сме вървели през последните 30 години. Бъдеще по модела на новия ни наставник и „голям брат“, който ни прати Ран и Ът, както и Соросовите НПО-отряди, за да ни казват какво да правим и как да го правим в това, което те представяха като „преход към демокрация“. Какво обаче стана за тези 30 години неолиберална демокрация в самите Съединени щати? Там, където от сутрин до вечер политици и медии се обвиняват в лъжи, измами и предателства? По-добре ли са те сега? Днес в профила си във Фейсбук бившият министър на труда в САЩ проф. Робърт Райх е постнал схема, която показва актуални данни за американския капитализъм – обществото, което българските реставратори на капитализма издигнаха като модел за България при ликвидацията на социализма. Публикацията е под многозначителното заглавие   „Премахнете милиардерите“ А ето и данните в нея: –  .  заключава проф. Робърт Райх, бивш министър на Бил Клинтън. Ако един американски бивш министър говори така за стореното по пътя, по който е вървяла 30 години Америка, защо нашите министри и „демократични политически елити“, които ни водеха по пътя на Америка и шестват сега по телевизиите, не казват истината за това, което те са сторили? Не смачкаха ли те всичко по пътя си, изграждайки капитализма съобразно най-висшето му състояние в Америка? Не създадоха ли светло бъдеще за 1% от населението, докато другите постепенно си отиват в намаляващата ежегодно с около 50 000 души България? Мащабите ни не са американски, но пътят и наставниците ни по този път бяха американски. И ако половината американци днес са много по-бедни, отколкото преди 30 години, става ли ви ясно защо и у нас огромната част от населението обедня през същите тези 30 години, докато ентусиазирано пеехме „Комунизмът си отива, спете спокойно деца“. Ясно ли ви е сега защо Америка се тресе по шевовете от нарастващи противоречия и демократи и републиканци се ненавиждат!? Това е светлото бъдеще, към което ни водеха родените от развалините на Горбачовата перестройка и геополитическия разпад български десни и леви „демократи“, създатели на днешния български капитализъм, маскиран като „преход към демокрация“. Това им е „демокрацията“ – капитализъм, който мачка всичко по пътя си. Който заграбва от огромната част от народа, за да обогати едно малцинство.    ", "date": "2019.11.19", "title": "След 30 години американска демокрация – в САЩ и у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402294-%D1%86%D0%B2%D0%B5%D1%82%D0%B5%D0%BB%D0%B8%D0%BD%D0%B0-%D0%BF%D0%B5%D0%BD%D0%BA%D0%BE%D0%B2%D0%B0-%D0%B1%D1%81%D0%BF-%D0%B5-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE,-%D0%B2-%D0%BA%D0%BE%D0%B5%D1%82%D0%BE-%D0%B2%D1%81%D0%B5%D0%BA%D0%B8-%D0%B8%D0%BC%D0%B0-%D0%BF%D1%80%D0%B0%D0%B2%D0%BE-%D0%B4%D0%B0-%D0%B8%D0%B7%D0%BA%D0%B0%D0%B7%D0%B2%D0%B0-%D0%BC%D0%BD%D0%B5%D0%BD%D0%B8%D0%B5%D1%82%D0%BE-%D1%81%D0%B8", "text": "      \"БСП е семейство, в което всеки има право да изказва своето мнение. БСП е доказала, че е най-демократично функциониращата политическа формация в страната. Всеки член на партията има право на лично мнение и позиция. Приемствеността е отличителният белег на партията и младите хора като мен биват бързо и ефективно приобщавани\", коментира Цветелина Пенкова, която отбеляза, че дискусията в БСП винаги ще бъде жива. Евродепутатът разказа за срещата с главния преговарящ от страна на ЕС за Брекзит Мишел Барние. \"При Брекзит ситуацията със студентите ще е много сложна. В момента таксите за студенти от ЕС са многo по-ниски, а след Брекзит ще станат недостъпни за голяма част от младите хора. В момента имаме възможност да ползваме нисколихвени заеми, което също няма да бъде възможно след Брекзит. Мишел Барние ясно заяви, че на него трябва да се гледа като на бракоразводен адвокат, но не може да очакваме да спре Брекзит\", обясни Пенкова. Евродепутатът от БСП добави, че една от основните точки, за която се борят в групата на Европейските социалисти и демократи, е да бъдат защитени правата на всички граждани от ЕС на Острова и да не се отнема правото им на работа.Тя посочи още, че няма да пести сили за решаване на проблема с двойните стандарти при храните до пълното му разрешаване. Позициите на много от държавите се обединяват около това, че трябва да бъдат взети радикални мерки, стана ясно от думите ѝ.      ", "date": "2019.11.19", "title": "Цветелина Пенкова: БСП е семейство, в което всеки има право да изказва мнението си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402295-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%BF%D0%BE%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0,-%D1%82%D1%8F-%D0%BE%D1%82%D1%80%D0%B5%D1%87%D0%B5-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0", "text": "С този председател БСП няма шанс да спечели парламентарните избори, заяви в интервю председателят на ПЕС и бивш лидер на БСП Сергей Станишев пред бТВ. Вчера левицата се събра на пленум, за да анализира резултатите от местния вот. Вътрешната опозиция, от която е и Станишев, поиска оставки заради лошото представяне на изборите. „Искаха моята оставка пред журналистите, вътре в залата, където заседаваше пленумът, нямаше дискусия по този въпрос“, каза по-късно лидерът Корнелия Нинова. Станишев коментира днес, че след силния старт през 2016 г. с победата на президентските избори БСП има поредица от пропуснати шансове. Според него левицата няма автоматично да стане първа политическа сила, а трябва да се бори за това. Това не трябва да е на чужди терени – със силовашкия подход на ГЕРБ или на терена на националистите, смята той. Станишев не посочи кой би трябвало да седне на мястото на Нинова. Нека се заявят кандидати и партията ще реши, никой не е незаменим, коментира лидерът на ПЕС. В петък 50 членове на БСП, сред които и Сергей Станишев, поискаха в писмо до пленума оставката на Нинова и на изпълнителното бюро на партията. На самия пленум обаче подкрепена беше друга позиция – мнозинството прие доклада на Николай Добрев, според който БСП за пръв път от 1995 г. насам обръща тенденцията да печели все по-малко места на местни избори със сравнение с всеки предходен вот. Все пак червените решиха, че започва подготовка за вътрешнопартийни избори и през април ще има пряк избор на председател. Досега лидерът се излъчваше от делегати на конгреса. На пленума на БСП в петък Нинова отхвърли твърденията на вътрешната опозиция за водена от нея дясна политика: „Единственото дясно нещо, което е направила партията през годините, е да въведе плоския данък. Изключително лява политика е да се ангажираме, че няма да увеличаваме местните данъци и такси, ще създадем облекчения за млади семейства, които искат да открият собствен бизнес, ще създаваме финансови облекчения за първо жилище. Откога данъчната политика не ни е приоритет и се смята за изключителен приоритет на десните политици. Ние само след дни ще внесем в парламента предложение за отмяна на плоския данък и въвеждане на прогресивен. Това дясна политика ли е?“ Относно исканата оставка Нинова заяви: „Фалшива новина, е че има решение на ГС на БСП – Варна да иска оставка на ръководството на партията. Няма такова нещо. Даже Гуцанов по една телевизия обеща да го внесе до НС. Къде е това решение? Няма го. Напротив, има 18 души в подписка, че Градският съвет не е взимал такова решение. Ще ви го кажа и това, няма да се въздържа, защото съм го приготвила – твърдите, че има фалшиви списъци и подмяна на хора. Аз твърдя, че продължавате да правите във Варна мъртви души членове на партията.“ „Който иска да оглави БСП, да заповяда на състезание пред всички членове“, заключи Корнелия Нинова.      ", "date": "2019.11.19", "title": "Станишев поиска оставката на Нинова, тя отрече обвиненията"}
{"url": "http://www.classa.bg/%D1%81%D0%B2%D1%8F%D1%82/item/402296-%D0%B5%D0%BC%D0%B0%D0%BD%D1%8E%D0%B5%D0%BB-%D0%BC%D0%B0%D0%BA%D1%80%D0%BE%D0%BD-%D0%B8%D1%81%D0%BA%D0%B0-%D0%B4%D0%B0-%D0%B2%D0%B4%D0%B8%D0%B3%D0%BD%D0%B5-%D0%BB%D0%B5%D1%82%D0%B2%D0%B0%D1%82%D0%B0-%D0%B7%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%82%D0%B5-%D0%B7%D0%B0-%D1%87%D0%BB%D0%B5%D0%BD%D1%81%D1%82%D0%B2%D0%BE-%D0%B2-%D0%B5%D1%81", "text": "Френският президент Еманюел Макрон иска процеса по присъединяването на нови страни членки в Европейския съюз (ЕС) да бъде по-труден. Това потвърждава френското безпокойство относно потенциалното присъединяване на страните от Западните Балкани към икономическата общност и може да влоши отношенията между Париж и Берлин, съобщава  Bloomberg TV Bulgaria .  В документ, разпространен до европейските правителства, Франция посочва, че процесът по разширяване на ЕС трябва да е по-постепенен, условията за членство да са по-строги, а процесът – обратим. Евентуалното приемане трябва да бъде само в дългосрочен план и след реформирането на Европейския съюз, се посочва в документа. Двама европейски дипломати, пожелали да запазят анонимност, твърдят, че френското предложение е равносилно на ограничаването на разширяването на Европейския съюз. Европейските лидери ще обсъдят ситуацията във вторник. Преди няколко седмици Франция изрази позиция против приемането на Албания и Северна Македноия в ЕС. Повечето европейски правителства, включително и германското, гледат на Балканите като проводник на руско влияние и нестабилност. Именно поради това подкрепят европейската интеграция на страните като начин за стабилизиране на региона. Френското предложение идва дни, след като Макрон даде заявка за сближаване с Москва и заяви, че НАТО е в „мозъчна смърт“. От документа става ясно, че Франция предлага преговорите за присъединяване да са в 7 етапа и отговарянето на стандартите за върховенство на закона на ЕС да са част от първия етап. А ако страните от Западните Балкани се съгласят на по-бавния процес по присъединяване, може да получат по-големи финансови стимули, включително и достъп до структурни фондове от бюджета на ЕС.    ", "date": "2019.11.19", "title": "Еманюел Макрон иска да вдигне летвата за кандидатите за членство в ЕС"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/402297-%D0%B1%D1%84%D0%B1-%D0%B7%D0%B0%D0%BF%D0%BE%D1%87%D0%B2%D0%B0-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0-%D0%BD%D0%B0-%D0%B7%D0%B5%D0%BB%D0%B5%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F", "text": "Индексите на Българската фондова борса (БФБ) започват новата работна седмица с ръстове. Бенчмаркът на сините чипове  SOFIX  отчете ръст от 0,34% до ниво от 555,77 пункта. По-широкият измерител  BGBX40  прибави 0,13% до 109,54 пункта. Секторният  BGREIT  се увеличи с 0,45% до 130,47 пункта, а равнопретегленият  BGTR30  – с 0,09% до 495,44 пункта. Оборотът на регулиран пазар в понеделник достигна 480,6 хил. лв след сключени 136 сделки с 42 емисии. В понеделник 52% от оборота беше формиран от една сделка - с книжата на „ЧЕЗ Електро България“ АД, на стойност 250,8 хил. лв. Най-печелившата компания за деня бе „Актив Пропъртис“ АДСИЦ с ръст в стойността на акциите от 4,88%. По-осезаемо поскъпване имаше и при акциите на „Доверие Обединен Холдинг“ АД, които прибавиха 3,45% и най-силно подкрепиха водещия индекс. Акциите на изба \"Тодоров\" изтриха 75% от стойността сидо 0,06 лева за лот. Книжата на Алкомет поевтиняха със 7,8%", "date": "2019.11.19", "title": "БФБ започва седмицата на зелена територия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402298-%D0%BF%D0%BE%D0%B7%D0%BD%D0%B0%D0%B9%D1%82%D0%B5-%D0%BA%D0%BE%D0%B3%D0%B0-%D0%B5-%D0%BF%D0%B8%D1%81%D0%B0%D0%BD-%D1%82%D0%BE%D0%B7%D0%B8-%D1%82%D0%B5%D0%BA%D1%81%D1%82-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "      За България може да се каже, че е свободна страна. Или по-правилно казано - България е странна свобода. По устройство е държава, в която всеки се устройва както намери. Намира се на кръстопътя на дребните амбиции. Населението ѝ се състои от бивши, сегашни и бъдещи министри. Занятието на всички се състои в това: сегашните министри да дават амнистия на бившите, а бъдещите - на сегашните. 6 милиона мнения Страната е разделена на 14 окръга, 60 партии, 600 крила, 6 хиляди групи и 6 милиона мнения, като всяко отделно мнение подлежи на разцепление. Разположена е между границите си, а разположените в нея не знаят никакви граници. Снабдена е с железници, чрез които най-лесно се стига до катастрофа. Има добри и уредени прави пътища, но поданиците ѝ предпочитат да вървят по кривите, защото са по-утъпкани. Държавата си служи с телефони, а държавниците - с телефончета. Столицата ѝ има обществени сгради и улици, като улиците са пълни с уличници, а обществените сгради с общественици. Случва се обаче и обратното - уличниците се настаняват в обществените сгради, а обществениците се пращат на улицата. Страната има държавен строй, но самият строй не върви под строй. Държавата се управлява от хора според случая. Случаите пък се управляват от случайни хора. България търгува с всички. Но случва се и обратното - всички да търгуват с България. \"Боже, пази България\" Националният девиз на държавата е „Съединението прави силата“, поставен върху разединеното Народно събрание, на което му е нужно да намери една сила, която да му направи съединението. Държавният девиз на нацията пък е „Боже, пази България“. В случая Бог е натоварен да пази България, вероятно защото другите са заети да си пазят частните интереси.", "date": "2019.11.19", "title": "Познайте кога е писан този текст за България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402299-%D0%B1%D0%B8%D0%B2%D1%88-%D1%81%D0%BB%D1%83%D0%B6%D0%B5%D0%B1%D0%B5%D0%BD-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA%D0%B2%D0%BE-%D1%86%D0%B5%D0%BB%D1%8F%D1%82-%D0%BA%D1%80%D0%B8%D1%82%D0%B8%D0%BA%D0%B8%D1%82%D0%B5-%D0%BD%D0%B0-%D1%81%D1%82%D0%B0%D0%BD%D0%B8%D1%88%D0%B5%D0%B2", "text": "\"Добро, но не достатъчно\" е представянето на социалистите в местните избори. Така заместник-председателят на БСП Деница Златева резюмира анализа на резултатите и представянето на социалистите в местните избор, направен на състоялия се пленум на Националния съвет на БСП. \"Очаквахме, че ще спечелим в повече общини и в още поне два областни центъра, в които загубихме с малко. Завоювахме обратно загубени територии на картата на местните избори, но имаме и загубени позиции', коментира тя пред БНТ. Златева призна, че политическата цел, която партията си е била поставила, е била по-висока. Като изтъкна, че кандидатите на ГЕРБ са имали комфорта на \"пълното надмощие на изпълнителната власт\". Те са спечелили, по думите на Златева в условията на корпоративен и контролиран вот, на купен вот и натиск върху досегашни кметове. Деница Златева не скри, че неуспехът се дължи и на грешки вътре, в самата партия. Призна за липса на единство на някои места в подхода при воденето на предизборната кампания от социалистите. Що се отнася до критиките отправени към предизборния щаб на кампанията и ръководството на БСП от Сергей Станишев, Златева ги определи като насочени единствено към свалянето на председателя на партията. Тя добави, че подписалите алтернативния доклад за протичането на изборите /при все че са останали наполовина/ не са участвали на терен в кампанията. Тяхното оправдание било, че Националния съвет не ги бил разпределил по райони.  ", "date": "2019.11.19", "title": "Бивш служебен вицепремиер разкри какво целят критиките на Станишев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402300-17-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B8-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D0%B8-%D1%81%D1%80%D0%B5%D1%89%D1%83-%D0%BF%D1%80%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D0%B0%D0%B4%D0%B0%D0%BD-%D0%BA%D1%8A%D0%BD%D0%B5%D0%B2", "text": "Писмо срещу опитите на Радан Кънев да провали изграждането на автомагистрала „Струма\" в района на Кресненското дефиле изпращат в Брюксел 17 граждански организации от България. Текстът е адресиран до председателя и членовете на Комисията по петициите в Европарламента и е в отговор на кампанията, която евродепутатът започна срещу страната ни, пише \"Труд\". Миналата седмица той придвижи за гласуване петиция, с която лобира срещу изграждането на автомагистрала „Струма\" през пролома. Сред подписалите писмото са Българската асоциация на пострадалите при катастрофи, Български ловно-рибарски съюз, ПК „Екогласност\", Сдружение „Зелена кресна\", Федерация на потребителите в България. Ето какво заявяват гражданските организации до председателя и членовете на Комисията по петициите: Уважаема госпожо председател Долорес Монсерат, уважаеми госпожи и господа евродепутати от Комисията по петициите в Европейския парламент. Преди четири дни в българските медии излезе информацията, че тази седмица в Комисията по петициите ще бъде разгледана и предложена за гласуване Петиция № 0527/2018, внесена от Димитър Василев, с българско гражданство, относно въздействието на автомагистрала „Струма\" върху Кресненското дефиле и региона, България. Като представители на част от неправителствения сектор в България и на местни общности в района на общините Кресна, Симитли и цяла Югозападна България, изразяваме несъгласието си този документ въобще да бъде подложен на гласуване и още повече да бъде приет. Автомагистрала „Струма\" е важен обект от транспортната система на Европейския съюз като част от Паневропейски транспортен коридор номер 4, свързващ Германия и Гърция. Участъкът от 17 километра между Кресна и Крупник трябваше да бъде готов още през 2004 година за Летните олимпийски игри в Атина. От тогава до сега, по различни причини и процедурни прийоми, свързани с одобряването на проекта от ЕК, той не е реализиран. В тази кратка отсечка само за последните години са загинали десетки шофьори и пътници, а стотици са ранените. Това прави съществуващия пътен участък в Кресненския пролом един от най-опасните в България и Европа. Ние споделяме аргументите, че официалните власти трябва да защитават биологичното разнообразие на България. Припомняме, че страната ни вече е установила своята мрежа от обекти от Натура 2000, която покрива около 34% от територията на страната. Обаче държим да отбележим, че Европейската комисия неведнъж е била категорична, че Натура 2000 не е система от стриктни природни резервати, в които човешките дейности са изключени. Нейните цели не са да не се допуска икономическа дейност, а по-скоро да се поставят параметрите, по които тя може да се извършва заедно с опазване на биологичното разнообразие на Европа. За тази цел директива 92/43/ЕИО постановява разпоредбите за оценка на плановете и проектите, които имат потенциал да застрашат значително обектите на Натура 2000. Такива планове и проекти могат да се допускат след увереност, че те няма значително да увредят природните ценности. Освен ако тези дейности не са от важен обществен интерес, какъвто е случаят с магистрала „Струма\" и се предприемат адекватни компенсаторни мерки. - такива мерки нашата страна се ангажирала да реализира. Тоест евродирективата 92/43/ЕИО не забранява изграждането на Лот 3.2 Крупник – Кресна от АМ „Струма\". Ние съзнаваме, че петицията няма директно законодателно действие. Но смятаме, че ако се гласува и бъде одобрена, това ще забави процеса по одобряване на подадената от българските власти апликационна форма за европейско съфинансиране на лот 3.2. Ще създаде разделение и допълнителна конфронтация в българското общество. Освен тежките пътно-транспортни произшествия, които ще продължат да се случват, забавянето ще доведе и до сериозни антиевропейски настроения, каквито вече се зараждат в България поради бавните и мудни процедури заради екологични причини в реализирането на инфраструктурите проекти. За жалост през последните 12 години у нас не се проведе информационна кампания за целите и задачите на Натура 2000 и голяма част от обществото ни не припознава и не участва в опазването на биоразнообразието и околната среда. Същевременно, ако не се реализира проектът, това ще доведе до огромни загуби за българската държава – 1 милиард евро: страната ни ще трябва да финансира изграждането на лот 3.2 от Републиканския бюджет. Отделно ще трябва да връща и европейското съфинансиране за вече изградените участъци от магистралата, вместо да вложи тези средства в развитието на нова българска и европейска инфраструктура. Накрая, но не на последно място - ако проектът се забави, ЕС още дълго време няма да разполага с напълно завършен Паневропейски коридор номер 4, което е в ущърб на европейските данъкоплатци, страните от Западните Балкани и развитието на икономическите връзки между Румъния, България и Гърция. Ще продължи и застоя на местно ниво, защото изграждането на АМ „Струма\" в района на Кресна ще даде огромен икономически тласък на развитието на местния бизнес.", "date": "2019.11.19", "title": "17 граждански организации срещу предателството на Радан Кънев"}
{"url": "http://www.classa.bg/%D1%81%D0%B2%D1%8F%D1%82/item/402281-%D0%B2%D0%B8%D0%B6%D1%82%D0%B5-%D0%BF%D1%80%D0%B5%D0%BA%D1%80%D0%B0%D1%81%D0%BD%D0%B0-%D1%85%D0%B0%D0%B2%D0%B0%D0%BD%D0%B0", "text": "Хавана вчера, Хавана днес: от три десетилетия фотографът Свен Кройцман и политологът Берт Хофман документират живота в кубинската столица. А техният нов албум е подарък за 500-годишния юбилей на града. Един стар млад град На дивана с Фидел \"Ел Команданте\" е навсякъде В тропическата дневна Весела Коледа! Да живее революцията! Да живее операта! Хаванските принцеси Всички на \"камилата\"!", "date": "2019.11.19", "title": "Вижте прекрасна Хавана"}
{"url": "http://www.classa.bg/%D1%81%D0%B2%D1%8F%D1%82/item/402282-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B8%D1%8F-%D1%80%D0%B0%D1%81%D1%82%D0%B5%D0%B6-%D0%B5-%D1%81%D0%BB%D0%B0%D0%B1%D0%BE%D1%81%D1%82%D1%82%D0%B0-%D0%BD%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Инвеститорите и институциите като Международния валутен фонд (МВФ) се безпокоят за риска от потенциална глобална рецесия, причинена от търговската война между САЩ и Китай. Загрижеността им, обаче, е отправена в погрешна посока. Истинската опасност за глобалния растеж е вътрешната слабост на китайската икономика, пише Кристофър Болдинг за Bloomberg.  Общата търговия на САЩ не намалява. Напротив, тя расте с темп, който е равен или близък до този от последното десетилетие. Спадът на доставките от и за Китай се компенсира от засилената търговия с партньори като Виетнам и Мексико. В глобалния пазар, където стоките могат лесно да бъдат заместени, производителите отговарят на ценовите сигнали и се насочват към различни доставчици. Това е, което се случва, тъй като американските мита увеличават разходите за внос на китайски продукти. Резултатът е, че няма нетна промяна в нивата на глобалната търговия заради спора между САЩ и Китай, макар и растежът да се е забавил рязко.  По-интересната промяна е в китайските модели на търговия. Докато съставът на американските покупки остава близък до дългосрочните тенденции, Китай показва спадове сред повечето видове продукти и географски партньори. Китайският внос се свива с 5% през тази година до септември. Защо се получава такова различие в сравнение със САЩ? Има три конкретни причини: Първо, китайската икономика расте много по-бавно, отколкото официалните данни показват. Продажбите на потребителски стоки - от смартфони и коли до перални машини, намаляват или стагнират. Съществуват подобни спадове и при стоки със специално предназначение, като японски и германски прецизни машини, които са предназначени за китайските пазари, а не са просто междинни стоки, които се вграждат в износа за САЩ. Второ, изглежда, че съществува съзнателен план за заместване на вноса, имащ за цел да облагодетелства китайските производители, дори когато вътрешните стоки струват значително повече. Страни като Австралия произвеждат по-евтина желязна руда и въглища от компаниите в Китай. Въпреки това ръстът на вътрешната продукция при тези стоки изпреварва увеличението на вноса. Независимо дали става въпрос за полупроводници или суровини, Китай преследва план за избягване на вноса. Трето, липсата на доларова ликвидност свива способността на Китай да участва в международната търговия. Отливът на капитали подкопава ефикасността на валутното правило, което ограничава банките да превеждат в чужбина толкова долари, колкото получават. Външната търговия на Китай не може да си позволи просто да няма дефицит. Тя трябва да генерира значителен излишък за покриване на този отлив. От години Китай стимулира глобалното търсене на много суровини, съставлявайки повече от 50% от годишния ръст на производството. Последвалото намаление в търсенето имаше огромни странични ефекти. Въпросът за бизнеса по света е дали това е временно, или структурно явление. С прекомерно задлъжняла икономика, забавящ се растеж и бързо застаряващо население е почти невъзможно Китай да се върне към темповете на експанзия отпреди 2015 г. Медийните заглавия за търговската война разбираемо грабват вниманието, но реалността е по-тривиална и притеснителна. Независимо какво се случва с двустранните търговски отношения, светът върви към края на ерата на бърз растеж в Китай.", "date": "2019.11.19", "title": "Истинската опасност за глобалния растеж е слабостта на китайската икономика"}
{"url": "http://www.classa.bg/%D1%81%D0%B2%D1%8F%D1%82/item/402283-%D0%B4%D0%B8%D1%81%D0%B8%D0%B4%D0%B5%D0%BD%D1%82%D0%B8-%D0%BE%D1%82-%D0%BD%D0%B5%D0%B6%D0%BD%D0%B0%D1%82%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%B7%D0%B0-%D0%BD%D0%BE%D0%B2%D0%B8-%D0%B7%D0%B0%D0%BF%D0%BB%D0%B0%D1%85%D0%B8-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0", "text": "Времената са се променили драматично, откакто монсиньор Вацлав Мали е бил подлаган на разпити, побои и унижението да бъде лишен от правото да служи като свещеник и принуден да чисти тоалетни заради това, че е протестирал срещу комунистическия режим в Чехословакия. Като човек, подписал Харта 77 и станал говорител на тази гражданска инициатива, предвождана от хора като дисидента драматург Вацлав Хавел и призоваваща за спазване на човешките права, свещеникът е бил в челните редици на опонентите, взети на прицел от омразната тайна полиция. Но този уикенд, точно 30 години след началото на Нежната революция, довела до отхвърляне на тоталитарната система, Мали – сега римокатолически помощник-епископ на Прага – призовава новото поколение да се бори срещу заплахите, надвиснали над трудно извоюваната свобода.     На митинг в парка „Летна“ в чешката столица, същото място, където през ноември 1989 г. той е бил сред организаторите на голяма демонстрация, смятана за повратен момент в свалянето на комунизма, Мали предупреди множество от над 200 000 души, че постиженията на революцията са застрашени от политици, искащи да разделят обществото, да ограничат свободата на словото и да концентрират политическата и медийната власт в ръцете на неколцина. Целта на съботната демонстрация, организирана от студентското движение „Милион моменти за демокрация“, бе да се чества 30-ата годишнината от революцията, но и да се привлече внимание върху това, което критици смятат за опасно отклонение от идеалите й. Това бе поредният протест срещу управленския стил на Андрей Бабиш, милиардера магнат, оглавяващ правителството, обвинен в корупция и конфликт на интереси. Това бе протест и срещу ролята на Милош Земан, президента популист, призоваващ за по-тесни връзки с Русия и Китай. В интервю за „Обзървър“ в седалището на архидиоцеза, намиращо се до великолепния Пражки замък, Мали каза, че и двамата не отговарят на стандартите на Хавел, който стана първият президент на Чехословакия след падането на комунизма, а после на Чехия след раздялата със Словакия през 1993 г. „Те променят позициите си и са в ръцете на съветници пиари“:, каза той. „Дават много прости обещания, които са много опасни, говорят за врагове и разделят обществото. Това е най-лошото в тяхното управление“. Необходимо бе да се припомнят идеалите на Хавел – съдържащи се в известната му мисъл „Истината и любовта ще възтържествуват над лъжите и омразата“ – които, твърди Мали, днес са също толкова валидни, колкото и по времето на комунизма. В последните дни навсякъде се честваше годишнината от събитията през 1989 г. – когато Чехословакия се отърси от четири десетилетия комунистическо управление, след като съюзническите режими паднаха в Полша, Унгария и Източна Германия. Президентката на Словакия Сузана Чапутова положи миналата седмица венец на монумент на пражката улица „Народни тршида“, където демонстранти бяха нападнати от полицията за борба с безредиците преди 30 години. Този епизод предизвика масови улични протести и стана предвестник на падането на режима. Зрелищни светлинни шоута, концерти и други прояви имаше вчера в чешката столица и в други градове. Централна фигура в събитията от 1989 г. бе бившият дисидент Хавел, починал през 2011 г., но останал икона за много либерали. Но друг бивш съюзник на Хавел, Ян Урбан, сега преподавател и политически анализатор в Нюйокрския университет в Прага, дава по-критична оценка. Той го обвинява в нерешителност, заради която днес в Чехия има безпринципни политици и непокаяла се комунистическа партия, която до ден днешен е в парламента, където в момента подкрепя правителството на малцинството на Бабиш. „Вацлав бе превъзходен за външния свят. Той върна Чехословакия на картата“, каза Урбан, съосновател на антикомунистическото движение Граждански форум. „Но във вътрешен план той бе истинско бедствие. Казвам го с пълното съзнание, че ми е скъп приятел. Той беше мечтател. Не биваше да се захваща с президентска политика, така и не научи правилата на парламентарната политика“, каза Урбан. „Управлението на Хавел осуети всяка възможност за бързо делегитимизиране на комунистическата партия… Ситуациите, свързани с граждански конфликти, винаги изискват символични жестове, защото хората искат да вярват, че новите управляващи ще направят направят най-доброто, за да дадат на обществото усещане за справедливост. Това беше най-големият провал.“ Все си представям едно просто сравнение. Идеята членове на (Нацистката партия) да заседават в Бундестага на Западна Германия през 1975 г. е немислима. Защо тук сходна ситуация е считана за нормална?“, добави Урбан. Докато в съзнанието му изникват ясни спомени за живота през комунизма, 68-годишният Урбан, също подписал Харта 77 и уволнен от училището, в което преподавал заради отказа си да подпише официални изявления срещу документа, сдържа критиките си към случващото се сега. „Никога не съм очаквал да видя края на комунизма“, каза той. „Просто исках да нанеса възможно повече щети, преди да ме заловят. Така че не мога да бъда разочарован“. Желанието да навреди – подтикван от гняв заради загубата на неродено дете, когато жена му направила спонтанен аборт след травмата от полицейски разпит – оставило дълбок личен белег. След като представил Харта 77 на конференция по човешките права в Москва през декември 1987 г., Урбан се върнал в Чехословакия и бил поставен под строго наблюдение. Срещите с други дисиденти се наложило да бъдат ограничени до няколко минути или дори секунди. Те се състояли на места като мостове, за да се избегне намесата на тайната полиция. През пролетта на 1988 г. Службата за държавна сигурност му изпратила ковчег с неговото име в апартамента му в пражкия район Мала страна, днес любимо място на туристите. Анонимни смъртни заплахи му били отправяни по пощата и телефона. Решен да не влезе в затвора, той си лягал със спортни обувки до леглото и въже до прозореца, за да може да избяга, ако призори се почука на вратата. Друга лична драма се разиграла през август 1989 г., когато куриер пристигнал с писмо, нареждащо му да се яви на другата сутрин за военно обучение. Урбан решил, че това е капан и убедил приятел да го скрие в спешното отделение на болница под претекст, че е получил сърдечен удар. „Двама агенти на тайната полиция се появиха и седнаха в коридора, искаха от лекаря да докладва всичко, свързано със здравето на г-н Урбан“, каза той. „По някаква невероятна случайност имаше друг г-н Урбан, който умираше бавно в съседната стая. След пет дни персоналът на болницата ми помогна да избягам в 5 сутринта и се крих през следващите 10 дни“. До навечерието на революцията Урбан – помагащ с работата на нелегална осведомителна агенция – бил с последно предупреждение. Съдия му казал, че при следващата простъпка ще му бъде повдигнато обвинение в подривна дейност и може да влезе за 12 години зад решетките. Когато ръководството на комунистическата партия подало оставка седмица след началото на протестите, „това бяха най-щастливите няколко часа от живота ми“, каза Урбан. Само че имало уловка: „Веднага осъзнах, че можем да правим каквото си искаме, но не знаехме какво искаме. Бяхме напълно неподготвени“.    ", "date": "2019.11.19", "title": "Дисиденти от Нежната революция предупреждават за нови заплахи за свободата"}
{"url": "http://www.classa.bg/%D1%81%D0%B2%D1%8F%D1%82/item/402284-%D0%B1%D0%B5%D0%B7-%D0%BE%D0%BF%D0%BE%D0%B7%D0%B8%D1%86%D0%B8%D1%8F-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BD%D0%B0-%D0%B1%D0%B5%D0%BB%D0%B0%D1%80%D1%83%D1%81", "text": "„За президента няма значение дали там ще има трима-четирима самозабравили се опозиционери. Нали не те ще определят политиката на парламента, още по-малко на страната“, заяви беларуският президент Лукашенко, след като вчера гласува на изборите за долната камара на беларуския парламент. Избирателната активност по предварителни данни надхвърля 77 процента, при това почти 36 процента от избирателите са се възползвали от петдневното предварителни гласуване. За едно депутатско място се бориха близо пет души. Сто трийсет и един кандидати са получили отказ за регистрация, най-вече заради признати за недействителни подписи в тяхна подкрепа и неточности в декларациите за доходите и имуществото. Още 13 регистрирани кандидати бяха отстранени от участие в изборите от избирателните комисии, установили нарушения на изборното законодателство от тяхна страна. Трийсет и трима кандидати сами са се отказали от участие в изборите. Горната камара на парламента – Сенатът, които не се избира пряко, на практика е вече сформирана: местните законодателни орган вече представиха по 8 сенатори от всяка област и 8 от Минск. Други 8 депутати ще бъдат назначени с указ на президента Лукашенко.       Структурите на опозицията, които традиционно се изказват рязко за политиката на беларуските власти, сега издигнаха за депутати не лидерите на опозиционните партии и движения, а активисти, които нямат много арести и административни нарушения. „Да покажем на избирателите нови, позитивни лица, да обсъдим проблемите, които стоят пред нас и пътищата за излизане от кризата“, така определи предизборната стратегия Евгений Афнагел, един от координаторите на действията на опозиционните структури. „Чудесно разбираме, че изборите се фалшифицират и властта няма да допусне опозицията до парламентарната трибуна“, каза той и добави: „Показваме, че за страната има и други, демократични пътища за развитие, че промените са възможни и наближават. И има хора, готови да поемат отговорност за бъдещето на страната“. „Готвим се за президентските избори, които ще се състоят догодина и обединяваме противниците на Лукашенко, които днес в Беларус са абсолютно мнозинство“, казва Евгений Афнагел. Почти всички опозиционни кандидати бяха отсеяни от властта по време на регистрацията и агитационния период на предизборната кампания. Сред 13-те недопуснати до изборите кандидати например шестима са представители на движението „Европейска Беларус“, чийто лидер е Андрей Саников, бивш кандидат-президент на изборите през 2010 г., емигрирал от Беларус след арест в деня на изборите, задържане му в следствения изолатор на Комитета за държавна сигурност (КГБ) и присъда по обвинение за организиране на улични безредици.     Опозиционните активисти и млади блогъри няколко пъти организираха предизборни пикети с двеста-триста избиратели, най-вече в столицата. Стотици други агитационни предизборни точки като цяло бяха тихи и безлюдни по време на цялата предизборна кампания. (На снимки на предизборни срещи се вижда, че на тях не е дошъл нито един човек – Б.ред.) Предизборната кампания в Беларус преминава сдържано, отбелязаха в междинен доклад наблюдателите от мисията на Бюрото за демократични институции и права на човека на ОССЕ. Европейските наблюдатели отбелязаха „ограничения брой организирани прояви“, протичащи във връзка с изборите и ниската им посещаемост.  Местните анализатори са по-категорични: изборите не интересуват електората, защото властта не отчита протестните му претенции и резултатът е предопределен, той няма да промени нищо. Така обясняват независимите експерти пасивността на избирателите.     Редица кандидат-депутати, възнамеряващи да критикуват властта на страниците на вестниците или в официално предоставеното им време в ефира, не успяха да представят доводите си пред избирателите.  Вместо анонсираното изказване на кандидат-депутата Владимир Непомняшчих официалната телевизия „Беларус-3“ излъчи пейзажи от Гомелска област, църкви и католически храмове. Кандидатът не крие, че ако бъде избран в парламента, ще се заеме с организация на импийчмънт срещу президента Лукашенко. Мнозинството критично настроените кандидати бяха изключени от изборния процес и не влязоха в бюлетините. Властта заплашва да се разправи с тях, използвайки закона за призоваване към екстремизъм.     Европа в продължение на десетилетия не признава президентските и парламентарни избори в Беларус за отговарящи на международните стандарти. Президентът Лукашенко, общувайки с журналисти, след като гласува, заяви, че „не е свикнал да се тревожи“ дали Западът признава изборите. Президентът се закани да „откъсне главите“ и да „извие ръцете“ на местните беларуски наблюдатели заради излишната според него бдителност в регионите и отчетите за нарушения, „адресирани до западни структури“. В отчетите са изброени случаи на принуждаване към предварително гласуване, добавяне на бюлетини в урните и други традиционни за беларуския изборен процес ситуации. Наблюдатели на обществената кампания „Право на избор“ само за петте дни на предварителното гласуване отчетоха 490 нарушения на изборното законодателство и подадоха 281 жалби пред отговорните инстанции.     Популярно в социалните мрежи и достигнало до Лукашенко стана видео, публикувано от независимия наблюдател Юрий Вашчинчук от една от избирателните секции в Брест, в Западна Беларус, заснето в дните на предварителното гласуване. Наблюдателят спира на входа към урните момиче, което държи в ръцете си много сгънати листове. Момичето казва, че има само една бюлетина и моментално напуска секцията, без да гласува. Разпространеното от наблюдателя в социалните мрежи видео позволи на потребителите бързо да разпознаят избирателката. Тя се оказа подчинена на директорка на детска градина, която в деня на изборите е била назначена за председател на секционна избирателна комисия. Юрий Вашчинчук бе лишен от статут на наблюдател. Ръководителката на ЦИК Лидия Ермошина посочи на вече бившия наблюдател, че за заснемането на видеото е било необходимо разрешение от секционната избирателна комисия, а в ръцете си избирателката може би е носела „молби от граждани, каквито често са пускани в урните“. Президентът Лукашенко, позовавайки се на този и подобни случаи, обеща да реши въпроса с нахалните наблюдатели. „Вече сме установили кои са и ще постъпим с тях според закона. Дадох разпореждания на милицията и спецслужбите да пресичат твърдо подобни прояви“, каза в деня на гласуването Лукашенко. „Това е репетиция за главните избори“, смята лидерът на Беларус, като нарича главни предстоящите догодина президентски избори, на които, както е заявил, възнамерява да издигне кандидатурата си, „ако народът го помоли“. По молба на народа Лукашенко е готов да се кандидатира за президент и седми път, през 2025 г.    ", "date": "2019.11.19", "title": "Без опозиция в парламента на Беларус"}
{"url": "http://www.classa.bg/%D1%81%D0%B2%D1%8F%D1%82/item/402285-%D0%BD%D0%B5,-%D0%B2-%D0%B1%D0%BE%D0%BB%D0%B8%D0%B2%D0%B8%D1%8F-%D0%BD%D1%8F%D0%BC%D0%B0-%D0%BF%D1%80%D0%B5%D0%B2%D1%80%D0%B0%D1%82-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%BB%D0%B5%D0%B6%D0%B8%D1%82%D0%B5-%D0%BD%D0%B0-%D0%BB%D0%B8%D1%82%D0%B8%D0%B9", "text": "Скорошното сваляне от власт на президента на Боливия Ево Моралес провокира множество теории. Една от най-разпространените е идеята, че намесата на военните в страната е преврат, чиято цел е да гарантира, че САЩ ще имат контрола над един ресурс с глобална значимост: лития. Това е част от традицията да се гледа на външната политика на САЩ като насочена към контролирането на природни богатства с всякакви средства. Гледна точка, базирана на истински американски практики – от изпращането на морски пехотинци в защита на интересите на United Fruit Company в Централна Америка до заповедите на президента Доналд Тръмп войските да охраняват нефта, а не кюрдите в Сирия. В случая с Боливия обаче сериозно лансираната идея е фундаментално сбъркана. Литият без съмнение е важен за бъдещето на икономиката, тъй като е един от основните компоненти в литиево-йонните батерии, които осигуряват енергия на всичко - от лаптопи до голяма част от електромобилите. С възхода на електрическите автомобили и опитът те да изместят традиционните такива, той ще става още по-важен. Литиевата индустрия в момента се опитва да отговори на въпроса как точно ще осигури почти двойно количество висококачествен литий за батерии до 2025 г. - ниските цени в момента отблъскват инвестициите, което може да доведе до недостиг в предлагането в близко бъдеще. Така в един момент всяка държава, която разполага с много литий, ще стане много интересна. Но не трябва да се прекалява със сравненията между лития и нефта, коментира Крис Бери, основател на независимата компания за анализи в областта на металите House Mountain Partners. \" Има много неразбиране; съществува идеята, че литият е рядък и от критично значение. От критично значение е. В никакъв случай обаче не е рядък \" , коментира той. Това не са единствените разлики с петрола. Бери обяснява, че голямото предизвикателство всъщност е създаването на литий, годен за употреба в батерии, в големи количества. По думите му това е по-скоро \"научно и химическо предизвикателство\", отколкото просто да намериш този вид ресурс и да го изкопаеш от земята. Погрешна е теорията, че Ево Моралес е бил пречка пред експлоатирането на литиевият потенциал на Боливия и свалянето му от власт по някакъв начин има за цел да позволи мултинационални корпорации да сложат ръка върху природните богатства на Боливия. Повече от десетилетие Моралес говори за превръщането на Боливия в лидер в областта на лития и превърна разработването на минералните ресурси на страната в основна част от визията си за нейната икономика. Макар да говореше за използване на тези ресурси в полза на всички боливийци, сделките, които трябваше да доведат до тези ползи, така и не станаха реалност. През последните години неговото правителство сключи два договора за общо 3 милиарда долара за разработване на залежите на литий – един с китайска фирма и един с германска компания. Седмица преди Моралес да подаде оставка, договорът с германците беше прекратен. Това доведе до спекулации, че основната пречка пред достъпа до лития на Боливия всъщност е бил доскорошният президент.     Всъщност Моралес отстъпи като отговор на протести, продължили седмици наред в региона Потоси – мястото, на което германците се надяваха да изградят своите бази. Много хора в региона не вярваха, че за тях ще има някакви икономически ползи от сделката, чиито условия бяха повече от изгодни за германската фирма – сама по себе си не могъща международна корпорация, а фирма от 20 души и без никакъв опит в добива на литий. Факторите, които доведоха до свалянето на Моралес, са налице много преди сделката да бъде подписана. За момента няма индикации, че следващото правителство ще възстанови договора с германците или, че китайската фирма няма да се сблъска със същите проблеми с местните. Ръководените от китайски компании инициативи в други държави – след които и минните дейности в Монголия – често са придружени със същата не особена загриженост за нуждите на местните, каквато споделят и корпорациите от Запада. Възможно е да сте чели, че Китай контролира световното производство на литий и заради това САЩ са искали да ядосат китайците. Китай доминира в производството на литиево-йонни батерии поради същата причина, поради която доминира в много други области на производството: относително евтина, добре образована работна ръка в комбинация с обширна инфраструктура и сериозни правителствени инвестиции в електромобилите. Това е тема, която американски стратези повдигат през последните години, но проблемът не е липсата на литий. Китай получава повечето от лития си от Австралия и Чили, а не толкова от вътрешен добив. Боливия на хартия вероятно има повече потенциални залежи на литий в сравнение с която и да е друга държава. В задаващ се доклад на Геологическия топографски институт на САЩ прогнозите за предполагаемия литий в Боливия се удвояват – през февруари се е смятало, че са около 9 милиона тона. Сега се предполага, че са 21 милиона тона – или грубо казано около 30% от общите световни запаси. А подробни проучвания са правени само в някои райони на страната. Това означава, че в земята на Боливия може би има още повече литий. Има обаче голяма разлика между това да разполагаш с дадени минерални ресурси в земята и това да го превърнеш в икономически значими минерални резерви. \"Ресурси\" се отнася за минералите в земята, а \"резерви\" са тези ресурси, които могат да бъдат добити на разумна цена. Това означава, че само част от ресурсите на едва държава могат да бъдат смятани за икономически приложими резерви. Едва след това идва въпросът доколко конкурентни могат да бъдат те на пазара. \"Боливия има повече запаси от съседите си, но въпросът е могат ли да ги добият икономично. Да имаш резерви не означава, че ще се превърнеш в успешен производител\", посочва Брайън Джаскула, специалист към Геологическия топографски институт на САЩ.     Оказва се, че за Боливия може да е много трудно да достигне Чили и Аржентина, които имат много по-висококачествени резерви от литий и по-подходящи климатични условия за типа добив на литий, използван в Южна Америка. Това означава, че те са много по-привлекателни като източник на Литий отколкото е Боливия, поне що се отнася до днешните технологии. Освен това и двете държави са съюзник на САЩ, какъвто е и Австралия – друг голям производител на Литий. С други думи, Вашингтон няма нужда да прибягва до сенчести похвати, за да си осигури съмнителен източник на нещо, от което вече има достатъчно доставки. Вярно е, че на правителството на Моралес, който изгони няколко чуждестранни енергийни компании с идването си на власт, се гледаше като на пречка от много чужди инвеститори. Но това е най-малкият от многото проблеми за всеки, който е търсил начин да изкара пари от лития на Боливия. За да добие литий от солни разтвори, компаниите оставят добитите количества на слънце, за да се изпари от тях водата. Това е сравнително лесно да се направи в Аржентина и доста лесно във височините на Чили. В Боливия обаче основните залежи на литий са на по-ниско и в по-влажна земя. Това означава, че изпарението на водата отнема повече време, отколкото при съседите, а това сериозно оскъпява добива. Боливия се изправя пред две други предизвикателства. Концентрацията на Литий в тамошните солни разтвори е ниска, което означава, че са нужни повече инвестиции за добива на същото количество минерал от земята. По-големият проблем е високата концентрация на магнезий – около 20 пъти повече, отколкото в Аржентина, и три пъти повече от Чили. Сегашната технология изисква миньорите да се отървават от магнезиевите соли, но това оскъпява добива. Концентрацията на магнезий в Боливия са двойно над максимално приемливото за добив, който да не е твърде скъп. Лошата инфраструктура в страната в сравнение със съседите й още повече оскъпява производството. Според Крис Бери Боливия от дълго време е място, от което инвеститорите бягат що се отнася до лития. А когато цените на този ресурс се повишат отново, производители като тези в Австралия, които разчитат на добива от скали, ще са дори още по-конкурентоспособни от сега. \" Добива от скали води до добра възвращаемост, така че инвеститорите нямат нужда да ходят в Боливия \" , допълва той.", "date": "2019.11.19", "title": "Не, в Боливия няма преврат заради залежите на литий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402286-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B0%D0%B2%D0%B4%D0%B8%D0%B9-%D0%BE%D1%82-%D0%B4%D0%B2%D0%B0%D0%BD%D0%B0%D0%B4%D0%B5%D1%81%D0%B5%D1%82%D1%82%D0%B5", "text": "  Светият пророк Авдий бил родом от селището Витарама, близо до Сихем. Той служил при двора на израилските царе и бил домоуправител на цар Ахав. От младини бил твърде богобоязлив и когато целият Израил отстъпил от Бога и започнал да се покланя на скверния Ваал, той тайно служел на Единия Истински Бог на Отците си, Който спасил Израиля от Египет и го превел през Червеното море като по суша. Когато беззаконната Иезавел изтребвала пророците Господни, Авдий взел сто пророка и ги скрил в две пещери по петдесет човека. Там ги хранил с хляб и вода по време на глада в дните на  . Веднъж Ахав повикал свети Авдий и му рекъл: - Тръгни по земята, по всички водни извори и по всички потоци по земята, дано нейде намерим трева, за да си прехраним конете и мъските и да се не лишим от добитъка.     И те разделили помежду си земята, за да я обходят: Ахав тръгнал отделно по един път, а Авдий тръгнал отделно по друг път. Когато Авдий вървял по пътя, ето насреща му идел свети Илия. Той го познал, паднал ничком и казал: - Ти ли си, господарю мой, Илия? Оня му отговорил: - Аз съм. Иди кажи на господаря си: \"Илия е тук\". Той казал: - Какво съм виновен, че предаваш своя раб в ръцете на Ахава, за да ме убие? Жив Господ, Бог твой! Няма нито един народ и царство, където да не е пращал господаря ми да те търси; и когато му казваха, че те няма, той вземаше клетва от онова царство и народ, че не са могли да те намерят. А ти сега казваш: иди кажи на господаря си: Илия е тук. Когато аз си ида от тебе, Дух Господен ще те отнесе, не зная къде; и ако отида да обадя на Ахава и той не те намери, ще ме убие; а рабът ти е богобоязлив от младини. Нима не е казано на моя господар какво аз направих, когато Иезавел избиваше Господните пророци, как скривах в пещери сто Господни пророци, по петдесет души, и ги хранех с хляб и вода? А ти сега казваш: иди кажи на твоя господар: Илия е тук; той ще ме убие. Тогава свети Илия казал: - Жив Господ Саваот, пред Когото стоя! Днес ще му се явя! Свети Авдий отишъл да посрещне Ахава и да му обади за Илия. И когато Ахав срещнал Илия, Божият пророк го изобличил в неговото заблуждение, а сетне извършил велико чудо: свалил огън от небето върху жертвата и водата, както е написано в Трета книга Царства  ( ). Като гледал това, свети Авдий се радвал заради всемогъщата сила на своя Бог, сърцето му пламтяло от любов към Него, горял от ревност за Него и още по-усърдно Му служел, изпълнявайки заповедите Му. По-късно, когато Ахав умрял и син му Охозия наследил вместо него Израилското царство, Авдий бил на военна служба. Според свидетелството на свети Доротей и блажени Иероним той бил един от тримата петдесетници, които Охозия изпратил при пророк Илия. Двамина от тях изгорил огън, паднал от небето по думата на пророка, а третият, който бил именно Авдий, бил помилван. Той пристъпил със смирение към свети пророк Илия и го умолявал, казвайки: - Човече Божий! Да не бъде презряна душата ми и душата на твоите раби - тия петдесетмина - пред твоите очи. Затова Илия го пощадил, станал и отишъл с него при царя. Оттогава Авдий оставил царската служба, тръгнал след свети пророк Илия и се сподобил да получи дух на пророчество, понеже запазил и хранил Господните пророци и сам последвал пророка ( ). След смъртта си бил погребан при своите предци.", "date": "2019.11.19", "title": "Св. пророк Авдий от Дванадесетте"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402287-19-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "461 г. - Либий Север е провъзгласен за римски император в Равена.     1493 г. - По време на втората си експедиция Христофор Колумб открива остров, който кръщава Сан Хуан Батиста (по-късно преименуван на Пуерто Рико).   1703 г. - Поставено е началото на мистерията за Желязната маска със смъртта на един затворник в Бастилията, чието име и престой в тъмницата са пазени в строга тайна.   1824 г. - В най-голямото наводнение в историята на Санкт Петербург загиват около 10 000 души.   1826 г. - Образувани са Военноморските сили на Боливия.   1831 г. - Велика Колумбия окончателно се разпада на Нова Гранада, Венецуела и Еквадор.   1858 г. - Основан е град Холистър, САЩ   1863 г. - Президентът на САЩ Ейбръхам Линкълн изнася известното си Гетисбъргско обръщение.   1885 г. - Сръбско-българска война: Състои се Боят при Гургулят.   1889 г. - Създаден е Гербът на Бразилия.   1893 г. - 4 Велико народно събрание учредява Министерство на обществените сгради, пътищата и съобщенията.   1919 г. - Зайон получава статут на национален парк.   1922 г. - В Царство България се провежда референдум за започване на съдебен процес срещу министрите от кабинетите на Иван Гешов (1911-1913), Стоян Данев (1913) и Александър Малинов (1918).   1924 г. - Египет става конституционна монархия.   1942 г. - Втора световна война: Битка при Сталинград: Силите на Съветския съюз, командвани от генерал Георгий Жуков, преминават в контранастъпление, като обръщат хода на битката в полза на Съветския съюз.   1946 г. - ООН: Афганистан, Исландия и Швеция се присъединяват към Организацията на обединените нации. 1946 г. - ООН: Генералната асамблея на ООН приема резолюция против преследванията на расова и религиозна основа.   1969 г. - Аполо 12 каца на Луната, а Чарлс Конрад и Алън Бийн стават третия и четвъртия човек стъпили на лунната повърхност.   1977 г. - Египетският президент Ануар Садат става първият арабски държавен глава, направил официално посещение в Израел.   1979 г. - От Ленинград за Москва поема първия си курс високоскоростният влак Р-200.   1985 г. - Студената война: В Женева е осъществена, за първи път, среща между президента на САЩ Роналд Рейгън и генералния секретар на ЦК на КПСС Михаил Горбачов.   1990 г. - 22 държави от НАТО и Варшавския договор подписват в Париж Договор за ограничаване на конвенционалните оръжия в Европа.   1995 г. - На президентските избори в Полша Александър Квашневски побеждава действащия тогава президент Лех Валенса.   1999 г. - Китай успешно изстрелва своя първи експериментален космически кораб, Шънджоу 1.   2003 г. - официално е открит португалският футболен стадион Ещадио Д-р Магаляеш Песоа.  ", "date": "2019.11.19", "title": "19 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402288-%D1%82%D1%80%D1%8F%D0%B1%D0%B2%D0%B0-%D0%BD%D0%B5%D1%89%D0%BE-%D1%81%D0%B8%D0%BB%D0%BD%D0%BE-%D1%83-%D0%BB%D0%B5%D0%B2%D0%BE-%D0%B8-%D1%82%D0%BE%D0%B2%D0%B0-%D0%BD%D0%B5-%D0%B5-%D0%B1%D1%81%D0%BF", "text": "\"Добро представяне, но не достатъчно.\" Така в един ред може да се обобщи оценката, която Корнелия Нинова сама си писа за представянето на БСП на местните избори. В нея няма нищо изненадващо. Вече десетилетие вот след вот ГЕРБ бие столетницата като \"маче у дирек\" (за изключението ще кажем после), така че за Нинова и нейното обкръжение е естествено да определят няколко кметове и общински съветници в повече като \"добро представяне\". Ръководството на БСП оценка под \"добър 4\" не си дава, защото това би било като да подхвърли пила на вътрешната опозиция, за да си наточат там зъбите и още по-стръвно да се нахвърлят върху сегашната партийна вихрушка. Не че и сега това не се случва - от местната организация във Варна вече клатят ниновия пост, а Сергей Станишев отново се измъкна от брюкселските сенки, очевидно готвейки се за втори рунд на сблъсъка \"Станишев-Нинова\" за председателското място през април 2020 г. Има ли обаче смисъл да се занимаваме с БСП, когато стане дума за онази вече похабена от ползване думичка \" алтернатива \" ? Да, за България може би ще е от полза съществуването не на средняшка, а на по-силна лява партия, която наистина да може да претендира да е противовес на бегомота в дясно ГЕРБ. С \"добър 4\" обаче не става. Тази нужда в момента се усеща по-остро покрай заканите на синдикатите за стачки около неплащането на първия ден болнични или дебата покрай втората пенсия. Или покрай странната ситуация от край време представители на работническата класа да гласуват масово за консервативна партия. Но докато продължаваме да бистрим кое стихотворение е изпаднало от учебната програма по литература, а не говорим за това как средните училища изстрелват политически неграмотни младежи към урните, така ще е. В свят на разнообразни предизвикателства, в който най-разумно сякаш е партиите да са по-близо до центъра, а все по-изкушаващо и изгодно става да бягаш към добре забравеното зло на крайностите, да си говорим за десни и леви може би е излишно. Но дебатът у нас продължава да е на дневен ред, макар и в едни натоварени с багажа на миналото граници. За \"скачалите\" лявото все ще е лошо. За живелите по \"бай Тошово време\" то също винаги ще се олицетворява с БСП. Какво остава за онези, които може би са леви, но не припознават столетницата като изразител или защитник на своите идеи? Трибуквена е думата, но не е партийна абревиатура (все още). Раздирано отвътре от ноктите на различните лагери в себе си, БСП е далеч от това да се обляга на политики. По-лесно е да се представя като \"анти-ГЕРБ\" партия; с други думи да се опитва да бъде - пак тази изхабена думичка - алтернатива. С едни спечелени избори за 10 години - и то може би спечелени по-скоро от личността на Румен Радев - не си алтернатива. Ти си просто част от останалите. Защото политическото пространство в България всъщност е двуполюсно, но не ГЕРБ и БСП, а ГЕРБ и всички останали. А това не е задължително добре за ГЕРБ. Най-малкото, годините на доминация водят до отпускане на партийните редици, които биха се стегнали от един истински противник. Управляващата партия беше разклатена от редица скандали през 2019 г., загуби една от основните си фигури в лицето на Цветан Цветанов, и не може да разчита вечно най-вече на харизмата на премиера (или може?). Тя продължава да е първа политическа сила, но ако иска да става по-силна, а не по-слаба, ще са нужни и там. Сблъсъкът със силен противник, дошъл от ляво, може да е пътят към еволюцията на партията на Борисов. Дотогава тя ще продължава да е в позицията да трябва да се занимава не само с БСП, но и с постоянните опити на всякакви демократични съюзи, обединения, седенки, кооперации и пр. да се борят за титлата \"автентично дясно\" и за няколко гласа от нейната паничка. Що се отнася до това кой ще е този, който истински ще я предизвика, ако няма да е БСП, а както е тръгнало няма да е, отговорът е много труден. Десни проекти гледаме покрай всеки следващ вот. Като в игра на тетрис партии и движения се чудят как точно да се обърнат, че горе-долу да съвпаднат в едно цяло. Леви алтернативи никой не се сеща да \"инженерства\", може би заради (вероятно основателните) опасения, че толкова скоро след 1989 г. в България на друго \"социалистическо\" и \"социалдемократическо\" няма да кълве. Опитите за отлюспване от БСП до момента също не работят. \"Движение 21\" изисква сериозно раздвижване на мозъчните гънки, за да се сети човек какво точно беше, а АБВ не успя да сбъдне обещанието да не е \"поредната, може би четиристотната българска партия\" (има го в сайта им, погледнете). Вероятно защото има \"алтернатива\" в името, тази проклета, проклета дума. Двете заедно събраха 1,59% на последните парламентарни избори през 2017 г.  А Българската евролевица помните ли я? Толкова за опитите за отлюспване. Големите въпросителни сега светят над главите на Мая Манолова и Слави Трифонов, но там неизвестните са твърде много. Но дори популярността на телевизионния водещ трудно може да предизвика фурор - надеждите на нов Месия вече поохладняха и макар че \"Няма такава държава\" може би ще се радва на един добър (не по критериите на БСП) резултат, тя няма как да бъде - ох - подобна лява алтернатива. Ако изобщо е лява. Може би ще е по-логично да водим този разговор след още 30-40 години. Далеч от член първи, Живков, носещото багажа на миналото ляво и възприемането на \"соц\" като нещо задължително старо и задължително лошо. Може би тогава, в такава среда ще може да се зароди и развие нещо наистина ново, което няма да предизвиква асоциации с повяхнала роза. Пък кой знае... Може би тогава все още ще живеем в демокрация и ще можем да избираме.", "date": "2019.11.19", "title": "Трябва нещо силно \"у лево\" и това не е БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402289-%D0%BA%D0%BE%D0%BB%D0%BA%D0%BE-%D0%B4%D0%BD%D0%B8-%D0%B1%D0%BE%D0%BB%D0%BD%D0%B8%D1%87%D0%BD%D0%B8-%D0%B8%D0%B7%D0%BF%D0%BB%D0%B0%D1%89%D0%B0%D1%82-%D0%B2-%D0%B5%D0%B2%D1%80%D0%BE%D0%BF%D0%B0-%D0%B2%D0%B8%D0%B6%D1%82%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D0%BA%D0%B0%D1%80%D1%82%D0%B0", "text": "РЕДИЦА ПРИМЕРИ, С КОИТО РАБОТОДАТЕЛСКИТЕ ОРГАНИЗАЦИИ НИ ПОДНАСЯТ „ЕВРОПЕЙСКИ ПРАКТИКИ“, НЕ ОТГОВАРЯТ НА ДЕЙСТВИТЕЛНОСТТА     В средата на септември Асоциацията на индустриалния капитал в България (АИКБ) организира кръгла маса за болничните, на която представи данни за броя на издадените болнични листове, изплатените средства и други аспекти на обезщетенията за временна нетрудоспособност. Бяха описани и практиките за изплащане на този тип обезщетения в другите държави членки на Европейския съюз. След като управляващите обявиха решението си първият ден от болничните да не се заплаща от следващата година, вестник „24 часа“ веднага публикува карта, очевидно базирана на данните от презентацията на АИКБ. Според тях, в 14 държави първите дни от временната нетрудоспособност не се изплащат от никого – нито от осигурителните фондове, нито от работодател. Това се наричало „период на изчакване“. Целта очевидно е да се покаже, че има такава утвърдена практика в Европа и трябва да се примирим, че ще бъде внедрена у нас.     Редом с това е публикувана графика, която сочи, че броят на изплатените болнични дни е нараснал от 8 877 720 през 2012 г. до 17 594 959 през 2018 г. Под графиката е записано, че данните са на НСИ и НОИ. Всъщност   на НОИ за 2012 г. сочи, че болничните дни през годината са 12 100 012, а през    са били 14 668 561. Нарастване има, НО ТО НЕ Е 10 МИЛИОНА ДНИ, както твърди работодателската организация, а 2 568 549 дни, или 4 пъти по-малко от твърденията. В същата графика, където АИКБ „допуска грешка“ относно броя на изплатените дни за обезщетения, допуска и втора „грешка“, като отчита единствено броя на наетите лица по постоянен договор. Случайно пропуска да отчете наетите лица с временен трудов договор, които в последните години постоянно нарастват. През 2012 г. всички наети лица, включително тези с временни договори, са 2 594 100, а през 2018 г. са 2 785 400, т.е. нарастването на броя на обезщетените болнични дни е придружено и от нарастване на броя на осигурените лица със 191 300. Тук обаче  ЩЕ ПРЕДСТАВИМ РЕАЛНАТА КАРТИНА  на практиките за изплащане на обезщетения за временна нетрудоспособност в Европейския съюз, която се  РАЗЛИЧАВА ЗНАЧИТЕЛНО ОТ ПРЕДСТАВЕНАТА НИ  от работодатели и правителство.     След задълбочено проучване от експерти на Сдружение „Солидарна България“ и Инициатива „Хората преди печалбите“, в което участваха юристи, икономисти, журналисти, преводачи и др., открихме, че  ПРАКТИКИ  ДА НЕ СЕ ПЛАЩАТ ПЪРВИТЕ ДНИ СЪЩЕСТВУВАТ, НО НЕ В 14, А В 5 ДЪРЖАВИ  – Португалия, Кипър, Ирландия, Латвия и Естония. В Испания и Франция законодателството не задължава никого да изплаща първите дни от болничния, но реално почти всички работници са покрити от действащи колективни трудови договори, в които това е уредено – плаща се от работодателите. Във всички други 22 държави членки на ЕС болничните се покриват – някъде от осигурителната система, но в повечето случаи от работодателите. Къде отидоха останалите примери от работодателската презентация?   Чехия  – наистина до лятото на 2019 г. първите три дни не са се изплащали от никого. Вече ги плаща работодателят и така вече плаща общо 14 дни, едва след това болничните се поемат от осигурителния фонд. Австрия  – работодателят плаща 6 до 8 седмици на 100% и още 4 седмици на 50%, включително първите дни. Италия  – първите 3 дни се плащат от работодателя. Трите дни от първите две боледувания през годината се заплащат на 100% от стойността им, третото на 66%, четвъртото на 50%. Чак от петото заболяване нататък първите 3 дни вече не се заплащат от работодателя, нито от осигурителния фонд INPS, но това само в случай, че и четирите предишни заболявания са били за не повече от 12 дни. Работодателят не заплаща и в случай, че болничният е издаден за срок над 12 дни, ако е имало боледуване в предишните 30 дни, в случай на dayhospital или настаняване в болница, хемодиализа, множествена склероза, болестни събития на бременни, но в тези случаи първите дни се плащат от INPS. Гърция  – първите три дни се плащат от работодателя на 50%. След това плащанията се поемат от осигурителния фонд.  Ако болничният е издаден за повече от 3 дни, още от първия болничните се изплащат от осигурителната система. Работодателят продължава да доплаща след първите три дни разликата между обезщетението от фонда и пълната заплата. Холандия  – принципът е да се плаща от първия ден от работодателя, но законът допуска работникът да се съгласи да сключи трудов договор, в който е записано, че може работодателят  да не плаща първите 2 дни болнични. Тоест, става дума за изключения, а не за правило. Малта  – работодателят поема болничните в началото, след това обезщетенията се поемат от осигурителната система. Швеция  – работодателят плаща първите 14 дни от временната нетрудоспособност. Да обобщим: от 14 държави, обявени от АИКБ за такива, в които първите дни болният работник не получава никакви плащания, се оказа, че в действителност са само 5. В две от тях след първите дни болничните започват да се изплащат не от осигурителния фонд, а от работодателя. Тоест, съществуват само ТРИ страни в ЕС, в които работодателят няма никакво задължение да изплаща болнични. И очевидно това не е европейската  ПРАКТИКА , а  ОТКЛОНЕНИЕТО  от нея. Въпросът е къде искаме да бъдем ние – в правилото, или в изключението.     На втората карта може да се проследи в коя държава, колко дни от временната нетрудоспособност се покриват от работодателя. Оказва се, че в 11 държави от ЕС работодателят поема  не 3 , колкото е в България, а  над 30 дни  от боледуването на работниците си. Тоест, отново  БЪЛГАРСКИТЕ РАБОТОДАТЕЛИ СА СРЕД НАЙ-ОБЛАГОДЕТЕЛСТВАНИТЕ  в Евросъюза. Почти във всяко отношение положението у нас е – болен здрав носи.        ", "date": "2019.11.19", "title": "Колко дни болнични изплащат в Европа? Вижте ИСТИНСКАТА карта!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402290-%D0%B0%D0%BA%D0%B0%D0%B4-%D0%BF%D0%B5%D1%82%D1%8A%D1%80-%D0%B8%D0%B2%D0%B0%D0%BD%D0%BE%D0%B2-%D0%BB%D1%8A%D0%B6%D0%B0%D1%82-%D0%BD%D0%B8-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BC%D0%B5-%D1%81-19-%D0%B4%D1%83%D1%88%D0%B8-%D0%B2%D1%81%D0%B5%D0%BA%D0%B8-%D1%87%D0%B0%D1%81", "text": "ЛЪЖАТ НИ!  ПОСТОЯННО!   Ранените при пътни катастрофи за една година според МВР били 8 000 души, а според болниците те са 16 000 души. Циганите според НСИ били 320 000 души, намалявали драстично с 14% на всеки 10 години, и изчезвали като етнос (Преброяване 2011), а истината е, че сега те са 1 500 000, и на всеки 20 години броят им се удвоява. Според НСИ населението на България в края на миналата година било 7 039 000 души, а истината е, че отдавна сме под 6 000 000 души, от които, както казахме, 1 500 000 са цигани. Намаляваме с 15 души всеки час, но етническите българи намаляваме с 19 души всеки час, а броят на братята цигани всеки час се увеличава с 4 души (-15 = -19 + 4). Емигрантите според Правителството вече се връщали, щели да им дават по 1 200 лв. (€600) на човек, според НСИ досега през годините нямаше емигранти, едва сега преброи 32 000 емигранти за годината, но според МВР техният брой е 50 000 души, а според КНСБ – 70 000 души. Всъщност те са повече, ако общия брой на емигриралите в чужбина го разделим на годините от 1990 год. досега. Суицидните опити според официалната статистика били 3 000 годишно, а успешните опити за самоубийства били между 750 и 800. Статистически погледнато, според НЦОЗА, средно по 7-8 българи всеки ден правят опит да се самоубият, и средно 2-3 от тях успяват. Всъщност числата в суицидната сфера всъщност са съвсем други: около 6 000 души у нас всяка година правят суициден опит, обикновено научаваме за малка част от тях, и при тези опити успяват около 1 600 опитали се да се самоубият. Значи, на всеки 90 минути, на всеки час и половина, един човек у нас прави суициден опит, а на всеки 4 часа един самоубиец постига целта си да прекъсне сам живота си, което прави 5 самоубийства всеки ден. За последните 10 години около 15 000 българи са се самоубили (официално 8 000) Според Н.Пр. Баце от с. Банкя, България е за пример в Европа, а всъщност България е най-бедната, най-болната, най-престъпната, най-корумпираната, най-бързо намаляващата по население, според световните класации, и изчезваща държава в Европа, и в света, която е рай за местни и чужди монополисти, измамници и крадци на национално имущество. А българите, според международните изследвания и рейтинги, са най-мизерстващите, най-болните, най-неграмотните, най-покварените (Bloomberg), най-отчаяните и най-нещастните хора в Европа и света. Това е истината. Шефът на Демографския институт към БАН Петър Иванов във Фейсбук Акад. Петър Иванов е директор на Демографския институт към Българската академия за наука и изкуства (БАНИ)  ", "date": "2019.11.19", "title": "Акад. Петър Иванов: Лъжат ни! Намаляваме с 19 души всеки час!"}
{"url": "http://www.classa.bg/%D1%81%D0%B2%D1%8F%D1%82/item/402279-%D0%BA%D0%BE%D0%B9-%D0%BA%D0%B0%D0%BA%D0%B2%D0%B8-%D1%86%D0%B5%D0%BB%D0%B8-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C", "text": "Германският Бундестаг отстрани и последната пречка пред довършването на газопровода в Балтийско море. Но \"Северен поток-2\" остава политически въпрос, в който Германия попада между два фронта.       \"Северен поток-2\" е много повече от газопровод - тъй като в него се сблъскват важни стратегически интереси. От едната страна е Русия като доставчик на газа, както и Германия и други европейски държави, за които той е предназначен. Германското правителство държи най-вече на сигурността при осигуряването на горива, тъй като Германия е единствената държава в целия свят, която предвижда почти едновременно да преустанови използването на ядрена енергия и добива на въглища. А преди да може изцяло да разчита на възобновяемите източници на енергия, именно природният газ ще представлява решаващ преходен вариант - вероятно още десетилетия. Но и други европейски държави ще имат изгода от \"Северен поток-2\".     От другата страна са досегашните транзитни страни - на първо място Украйна, но също така и Полша и балтийските държави, които в бъдеще ще се лишат от приходите си. Освен това тези страни се опасяват, че Русия и Германия ще се споразумеят за тяхна сметка, т.е. към икономическите се прибавят също и политически страхове, напомнящи им за нещо подобно в историята - пакта между Хитлер и Сталин от преди 80 години. Русия е надежден доставчик САЩ са на същото мнение. Президентът Тръмп твърди, че \"Северен поток-2\" превръща Германия в \"заложник на Русия\". Има се предвид това, че  . Тръмп дори заплаши със санкции европейските фирми, които участват в изпълнението на проекта. При това до този момент Русия се е доказала като абсолютно сигурен доставчик, включително по време на Студената война. Както посочва по този повод Йозеф Ауер, анализатор на Дойче банк по енергийните въпроси, Русия от 46 години доставя газ на Европа, вкл. на Германия, и досега нито веднъж не е спирала кранчето. Освен това в момента Русия има политически проблеми и страда от санкции, затова страната би трявало да има интерес от стабилни приходи от износ (на горива). Американците от своя страна преследват собствени икономически интереси - те биха искали да продават на Германия втечнен газ, който обаче е много по-скъп от руския природен газ. Както посочва Ауер, американците си правят следната сметка: ако Русия вече не доставя газ, цените ще скочат и втечненият газ от Америка ще има по-добри шансове в Европа. Германия все пак възнамерява да изгради терминали за втечнен газ на някои от пристанищата си - защото така не само Съединените щати, а и други, евентуално по-изгодни доставчици, биха могли да продават своя втечнен газ на Федералната република. По този начин, и със \"Северен поток-2\" допълнително към съществуващите газопроводи, в бъдеще Германия би могла много гъвкаво да реагира на промените на световния газов пазар и на потенциалните кризисни ситуации, а така би увеличила и сигурността по отношение на доставките на горива.  САЩ са решителен противник на \"Северен поток-2\", тъй като той щял още повече да повиши зависимостта на Европа от руските енергийни доставки. Затова във Вашингтон, от \"приятелска загриженост\", е изготвен и проектозакон за защита на енергийната сигурност на Европа, предвиждащ  . На проектозакона, обаче, вероятно ще му е нужно доста време, докато мине през двете камари на Конгреса, и това надали ще стане преди края на годината.     Кремъл, от своя страна, не изпитва сериозни опасения във връзка с възможните американски санкции. \"Ако сега, когато почти всичко вече е готово, се наложат санкции - това просто ще е глупаво\", казва Сергей Пикин, директор на Фонда за енергийно развитие. Той не допуска, че тези санкции биха могли да дадат отражение, тъй като по-голямата част от тръбопровода вече е готова. Опасенията на Русия са по-скоро свързани с Брюксел - и по-специално с   забраняваща една и съща фирма хем да транспортира природния газ, хем да го добива и продава. Освен това заради новите разпоредби Газпром най-вероятно ще може да използва само половината от капацитета на газопровода, за да гарантира достъпа до него и на други доставчици. Акционерното дружество \"Северен поток-2\" вече внесе жалба срещу ЕК, защото смята новите правила за дискриминационни. \"Ако през тръбопровода ще тече само половината газ, ще трябва двойно повече време за изплащане на инвестициите\", посочва Сергей Пикин. Ще остане ли Украйна с празни ръце? Със \"Северен поток-2\" Русия иска да заобиколи Украйна и така да спести милиарди от транзитни такси. Пред руския президент Владимир Путин германската канцлерка Ангела Меркел настоя  , но, както казва Пикин, щом \"Северен поток-2\" стане готов, Газпром неизбежно ще намали преминаващите през Украйна количества.     Пикин подчертава също, че въпреки политическите предизвикателства, пред които \"Северен поток-2\" е бил изправян през годините, икономическите интереси са по-важни. \"Ако интересът към изграждането на газопровода не бе толкова голям, той отдавна щеше да бъде спрян. И ако се отстрани политическият аспект, всичко е много просто\", смята експертът. Сега остава да се доизградят 290 км от общо 1230 километровата тръба. С одобреното в Берлин решение за съобразяване на националното законодателство с газовата директива на ЕС и със съгласието, дадено от датския парламент за изграждането на тамошния участък от тръбопровода, вече всичко може да се довърши много бързо. И скоро руският газ би могъл да потече и по втора подводна тръба през Балтийско море към Европа. Въпросът е как ще се развият нещата в политически план. А това, при всички случаи, ще бъде много интересно да се наблюдава.  ", "date": "2019.11.19", "title": "Кой какви цели преследва със \"Северен поток-2“"}
{"url": "http://www.classa.bg/%D1%81%D0%B2%D1%8F%D1%82/item/402280-%D0%BD%D0%B0-%D0%BD%D0%B5%D0%BC%D1%81%D0%BA%D0%B8%D1%82%D0%B5-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B8-%D0%B8%D0%BC-%D0%B5-%D1%82%D1%80%D1%83%D0%B4%D0%BD%D0%BE", "text": "Германия е на трето място в света по брой милиардери (след Съединените щати и Китай), но кръгът на свръхбогатите вече е загубил деветима от членовете си – заради икономическия спад  и търговските конфликти.       За първи път от пет години общото състояние на милиардерите по света пада - сочат публикуваните наскоро данни на консултантското дружество PwC и на швейцарската банка UBS. А германските богаташи страдат дори двойно - намаление има и в богатството, и в броя им. Германия е на трето място в света по най-много милиардери (след Съединените щати и Китай), но сега кръгът на свръхбогатите е загубил деветима от членовете си и се е свил до \"скромните\" 114 души. Общото им състояние е намаляло повече от средното в международен план и в момента възлиза на около 501 милиарда щатски долара. Според данните от изследването, общите световни активи на милиардерите са намаляли през 2018 г. с 4,3 процента и са спаднали до 8,5 трилиона щатски долара. Броят на супер богатите също е спаднал  - с 57 души за две години и сега те са 2101. Все пак няма да опрат до помощите за безработни Основна причина за \"обедняването\" на милиардерите е търговската война между САЩ и Китай. Освен това много от свръхбогатите са предприемачи и са зависими от получаваните поръчки, които също са засегнати от икономическия спад.     Погледнато в дългосрочен план обаче, най-богатите в света трудно биха могли да се оплачат: през последните пет години състоянието им е нараснало с повече от една трета - до голяма степен благодарение на бума на борсите и на пазара на недвижимите имоти. За сравнение: тези 8,5 трилиона долара, на колкото възлизат техните активи, са два пъти повече от общия годишен икономически резултат на Германия - към 3,4 трилиона евро през 2018 г. В Германия не е лесно да бъдеш богат Максимилиан Кункел, главен инвестиционен експерт на UBS, обяснява ситуацията по следния начин: автомобилостроенето и машиностроенето са секторите, засегнати особено много от търговския конфликт между САЩ и Китай. \"А голяма част от милиардерите в Германия са зависими именно от тези сектори, респективно са изключително уязвими.\" Освен това в Германия през 2018 г. заради липсата на иновации и на готовност за поемане на риск едва четирима нови предприемачи са достигнали до клуба на милиардерите, казва Кункел. По този показател САЩ имат предимство поради много по-високата склонност към иновации в технологичния сектор. Китайците също са по-готови на предприемачески риск, който според Кункел е \"основният мотор на новите милиардери\". И накрая - силният щатски долар е поредният фактор, оказал отрицателно въздействие върху състоянието на свръхбогатите в Германия. Тъй като активите им са били оценявани в американска валута, те са се свили при прехвърлянето от евро в долари. А бъдещето? Ако някой възнамерява през следващите 12 месеца да предприеме професионални и обществени промени, които да му позволят да проникне в малкия клуб на по-заможните или просто да спечели повече пари от миналата година, не го очакват никак добри новини. Прогнозите на Максимилиан Кункел за годината ни най-малко не са розови: \"Основните фактори, довели до спад в броя и състоянието на милиардерите през 2018-а, оказват негативно въздействие и през тази година\".", "date": "2019.11.19", "title": "На немските милиардери им е трудно"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402271-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0-%D0%BD%D0%B0%D0%B3%D0%BE%D1%80%D0%B5%D1%89%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Руската сексбомба и модел Виктория Одинцова, нашумяла сред феновете около Мондиал 2018, показа как може да нагорещи мрежата и да разпали мъжките фантазии дори с дрехи, които не прикриват много сочните ѝ форми. По принцип тя публикува в социалните мрежи провокативни и разголени снимки, но този път сподели снимки как празнува рождения си ден.   Вики Одинцова позира с кожена рокля, която прикрива прелестите й, но подчертава перфектните й извивки. На снимките се вижда и огромна дизайнерска торта, а самата тя разкри, че празникът е бил в Москва. Хубавицата получи множество поздравления и бързо натрупа голям брой харесвания под снимките.        ", "date": "2019.11.19", "title": "Сексбомба нагорещи мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402272-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BD%D0%B0-%D0%BC%D0%BA%D1%81", "text": "Учените са открили, че при някои астронавти кръвта в една от вените не тече от мозъка към сърцето, а обратно. Резултатите от изследванията са публикувани в JAMA Network Open. При 2 от 11-те изследвани астронавти учените регистрират обратен кръвен поток в лявата вътрешна югуларна вена. Това е един от двата най-големи съда, през които тече кръв от мозъка. Експертите свързват този ефект с липсата на гравитация на Международната космическа станция (МКС). Учените предполагат, че това се е случило поради безтегловността, в която се намират всички обитатели на МКС. При такива условия вътрешните органи могат да се изместват и да притискат вената отдолу, което кара кръвта частично да се движи в обратна посока. В условията на живот на Земята подобни случаи са възможни поради тумор, който притиска вената отвътре. Освен това, учените са открили в един от изследваните астронавти съсирек в същата вена. Ако попадне в белите дробове, това може да доведе до смърт. За да се предотврати, астронавтът е започнал да приема препарати за разреждане на кръвта. Сега нищо не застрашава живота му.", "date": "2019.11.19", "title": "Инцидент на МКС"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402273-%D0%B3%D0%BE%D1%80%D0%B5%D1%89%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D0%BE%D1%82-instagram-%D1%81%D0%B5-%D0%BE%D0%BF%D0%BB%D0%B0%D0%BA%D0%B0", "text": "Аманда Никол Мартин, популярна моделка в Instagram, е много популярна сред мъжете, но има сериозни проблеми в личния си живот. Блогърката признава, че любовният й живот е пълен провал. Въпреки факта, че Аманда има повече от милион последователи в мрежата, в реалния живот тя има много малко контакти за романтични отношения. Момичето се оплаква от самота и проблеми в интимния живот.      „Имам по-малко секс от всяко друго момиче\", цитира думите на красавицата „Дейли стар\". Аманда е сигурна, че целият проблем е, че тя е възприемана като момиче за ескорт поради акаунта й в социалната мрежа.      В блога собственичката на пикантни форми публикува откровени снимки в микроскопични бански костюми. Моделът е сигурна, че много мъже просто се страхуват да й пишат.      В същото време тя признава, че харесва скромните кавалери. Тя споделя, че се е опитала да намери другата си половинка чрез сайт за запознанства, но там също не успяла - акаунтът й бил блокиран, защото бил възприет като фалшив заради откровените фотографии.", "date": "2019.11.19", "title": "Гореща моделка от Instagram се оплака"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402274-%D0%B0%D0%BB%D0%B1%D0%B5%D0%BD%D0%B0-%D0%B2%D1%83%D0%BB%D0%B5%D0%B2%D0%B0-%D0%B8%D0%B7%D1%80%D0%B8%D0%B3%D0%BD%D0%B0", "text": "Албена Вулева се завърна от Кипър, където работеше в местен хотел, но не се чувства добре в България. Тя се ожали, че лошото есенно време и мрачната столица я депресират, а слънчевият остров й липсва,. „Нямам нито тонус, нито желание за живот...”, написа бившата водеща в социалната мрежа.    Риалити звездата от „Биг Брадър” казва, че по характер е оптимист, ала есенната депресия не я подминала. Когато заменила топлия Кипър с дъждовна София, настроението й рязко се влошило. Вулева почти не излизала от дома си и с носталгия разглеждала летните си снимки, спомняйки си за пясъка и морето.     Поне финансовото й състояние я успокоявало, защото по време на гурбета заделила средстава, които планирала да вложи в нов проект. Тя не съжалявала за престоя си в чужбина, въпреки че работата не била лека. „Бях част от обслужващия персонал, но какво от това?! Не се срамувам! В свободното си време много се забавлявах...”, споделя Албена. Междувременно тя продължавала се занимава с черна магия, но рядко прибягвала до нея. Предпочитала по-простите заклинания за късмет и щастие. „Мога да правя и бих направила черна магия, ако обстоятелствата го налагат, но това не се случва често. Без да има сериозна причина няма как да стане. Това е нещо, което изтощава енергията ми. Тежко занимание е, ала понякога си струва и се налага. Има хора, които просто не разбират от други въздействия и трябва да си получат заслуженото”, разказвала е устатата блондинка. За черна магия тарифата й скачала и достигала над 300 лева, а за по-прости ритуали искала между 50 и 100. Амулетите й за късмет вървели около 15-20 лева, пише \"Уикенд\".     Извън работните ангажименти, Вулева все още не е открила подходящ партньор за себе си и личният й живот е в застой. Тя се хвалеше, че в Кипър имала много ухажори и сред тях се откроил един, който успял да привлече интереса й, но за кратко. С него работели заедно в хотела и флиртът им кипял с пълна сила, ала Албена била наясно, че няма да излезе нищо сериозно от това. Тя гледала да си запълни свободното време и да се забавлява по време на престоя си в чужбина, а други отношения не търсела.  След като се раздели с дългогодишния си приятел Недик Недев, бившата водеща не е афиширала връзка с друг. Тя неведнъж е споделяла, че е много разочарована от българските мъже, които по думите й са не само мързеливи, но и доста стиснати. Кандидати за сърцето й имало, но не успявали да я впечатлят. Бившият й отдавна има нова жена в живота си, ала Албена вярва, че си е самодостатъчна и не търси гадже на всяка цена.  Преди да замине за Кипър, риалити звездата нямаше сериозни професионални ангажименти и се занимаваше предимно с личната си дизайнерска линия за бижута „Хаял”. Тя усърдно изработваше гривни и други аксесоари от различни материали, а после ги предлагаше за продажба в интернет на символични цени. Въпреки че влагаше старание в начинанието си, то не бе доходоносно и накрая й се наложи да си намери истинска работа.      Авторката на култовото предаване „Сигнално жълто” взе апетитен хонорар за участието си в риалити шоуто „Биг Брадър”, но той бързо се стопил през широките й пръсти и от него не останал и лев. Случило се така, че познати й предложили работа в Кипър с добро заплащане и тя се съгласила да се впусне в приключението. За броени дни стегнала багажа си, намерила си квартира с приличен наем и отлетяла за острова. Активният туристически сезон там обаче приключи в края на октомври и Вулева се върна от гурбет с нови идеи и планове за бъдещето.", "date": "2019.11.19", "title": "Албена Вулева изригна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402275-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-19-%D0%BD%D0%BE%D0%B5%D0%BC%D0%B2%D1%80%D0%B8", "text": "Очаква ви двусмислен ден. Може да загубите, но и да победите, ако навреме заемете правилната позиция. В личния живот, не се колебайте дълго време, в противен случай ще загубите бдителност. С конкурентите трябва да се държите директно и без предразсъдъци, особено ако от вашата активност, зависи бъдещият успех. Днес още от сутринта трябва да се мобилизирате, защото ви очаква много работа. Не се захващайте с тези неща, от които нищо не разбирате. Добър ден за преместване, пазаруване за дома и отдих на открито. Само следете за здравословното си състояние, не прекалявайте, с разходките и студените напитки. Вечерта настроението ви може да се развали, поради някои новини. Очаква ви неприятен ден, но сериозни проблеми не се предвиждат. Спорове с колеги и претенциите на шефовете, могат да развалят вашето настроение. Но в личната сфера се очакват интересни срещи и неочаквани изненади. Няма да има фундаментални промени във финансите, така че може да организирате пазаруване и забавления.   В този ден ще се изправите лице в лице с минали грешки. Ще имате много възможности да се реализирате професионално, но главното е да не се държите прекалено напористо. Стабилност във финансите ще се появи само след подписването на договор. Ще получите добра сума предварително. Укрепването на имунитета, е от първостепенно значение. В любовната сфера днес, ще получите приятни вълнения. Отношенията с любимия са хармонични и това вече говори много. За да постигнете финансов успех, трябва да сте по-икономични. Дори ако планирате да закупите нещо скъпо, изчислете бюджета до най-малкия детайл. Денят е благоприятен за процедури, свързани с почистване на кожата. Днес слушайте интуицията си, за да не правите грешки в трудни моменти. Полезно е да направите ревизия, както на гардероба, така и на личните си взаимоотношения. Ако планирате отпуск, то нека почивката ви бъде активна. Всеки спорт днес, ще помогне за подобряване на здравето и освобождаване от негативността. Вечерта очаквайте благоприятна оферта за работа. В този ден, трябва сериозно да се замислите за режима си на хранене, почивката и работата. Понякога действате прекалено лекомислено, от тук и честите настинки и умората. Неочаквана среща с приятел, ще ви помогне да погледнете някои познати неща по различен начин. Ако имате любим човек, прекарайте вечерта с него. Може да отидете на кино, театър или концерт. Днес ще трябва да се примирите пред обстоятелствата, които изведнъж ще влязат в живота ви. Разбира се, това ще бъде досадно, но няма друг начин. Отчаяна борба предстои на тези, които са решили да сложат край на лошите навици. Повярвайте, че само след няколко седмици, сами ще се насладите на успеха си, в това не леко начинание.   Очаква ви ден, изпълнен с приключения и вълнение. Само от игрите, свързани с влагане на пари, трябва да се откажете. Бизнесмените и политиците, успешно ще проведат преговори с чуждестранни партньори. Може да водите активен социален живот, да създавате полезни контакти и подписвате договори. За здравето, следвайте щадяща диета. Ще намерите хоби или ниша, която ще ви хареса и на която впоследствие ще посветите много години. В любовта някои хора ще ви разочароват, а други, напротив, ще ви станат верни приятели или любими. Бъдете предпазливи при работа с документи, особено ако се занимавате с финансови въпроси. Бурното въображение в творчеството, ще отвори неочаквани перспективи пред вас. Егоцентричният ви характер, ще ви помогне да постигнете много цели. Дори и такива, които не сте успели да осъществите по-рано, ще реализирате лесно. Ще е добре да станете по-взискателни към себе си, както и да започнете нещо коренно ново. В любовта, очаквайте изненада или скъп подарък от любимия. А семейните е време, по-смело да погледнат на промените. Не мълчете, а смело заявете за себе си - това е, което трябва да направите днес. Но не до степен, в която другите ще оглушеят от вика ви. Финансовите проблеми ще се окажат твърде трудни, за да ги решите за няколко часа. Ще ви е необходима помощ от адвокат, особено ако въпросът се отнася до документи. По пътя бъдете внимателни, намалете скоростта.", "date": "2019.11.19", "title": "Дневен хороскоп 19 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402276-%D1%82%D1%80%D1%8A%D0%B3%D0%B2%D0%B0%D1%82-%D1%81%D0%B8,-%D0%B7%D0%B0%D1%89%D0%BE%D1%82%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BA%D0%B0%D0%BF%D0%B0%D0%BD%D0%B8-%D1%81%D0%B0-%D0%BD%D0%B5-%D1%81%D0%B0%D0%BC%D0%BE-%D0%B4%D0%BE%D0%BC%D0%B0%D1%82%D0%B8%D1%82%D0%B5", "text": "Хората си тръгват от България, защото по тази земя скапани са не само доматите. Затова преди да ги примамвате да се връщат, попитайте ги защо са заминали, пише Емилия Милчева по повод най-новата идея на държавата.       Умувайки как да се справят с обезлюдяването на България и несекващата емиграция, управляващите решиха да пуснат в действие едно смазочно масло, за което се смята, че оправя всичко - подкупването. Зам.-министърът на труда и социалната политика Зорница Русинова съобщи, че по Оперативна програма “Развитие на човешките ресурси” се подготвя пакет от услуги в размер на 1200 лева месечно, с които в рамките на една година ще бъдат покривани разходи на млади българи, решили да се завърнат в страната. На първо време пари има за 350 семейства. Ако получи одобрение, екшън планът за новата “Република на младостта” ще влезе в действие от 1 януари догодина. Парите - стръвта на кукичката Презумпцията, че хората напускат България само защото заплащането е ниско, е удобна за управляващите. Защото тя изключва състоянието на жизненоважни системи като: -   образованието, където с всяка изминала година намаляват както учениците, така и добрите резултати; -   здравеопазването, където медицинските сестри работят на две места, за да си осигурят малко повече пари, а болните на диализа си купуват катетрите; -   социалното осигуряване, където втората пенсия е “семки и бонбонки”. Да не забравяме и мудната бюрокрация, тромавите административни процедури, слабо организираното гражданско общество, неефективното правораздаване. Казано накратко: посочената по-горе презумпция е удобна за управленците, тъй като отклонява вниманието от неспособността им да се справят с изброените проблеми. В България вече е имало подобна идея: срещу 5000 лева на семейство, опрощаване на данъци, бонуси към заплатите и осигурено жилище да се докарат 4000 специалисти, за да се оживят Странджа и Сакар, които в онези години по време на соца са най-обезлюдените райони на България. Но планът претърпя пълен крах още преди да е изтекъл срокът на договорите. Макар да не идваха отвън, а от вътрешността на страната, придошлите не се застояха, а тарикатите прибраха парите и бързо се изнесоха. Днес районът напомня пейзаж от чернобилския Припят. Днешните управляващи искат да върнат в страната хора, живели до момента в уредени правови държави. Обещаният пакет от стимули включва покриване на разходите за наем, детегледачка до записване на децата в ясла или детска градина, обучение по български за членове на семейството с чуждо гражданство. Ако обаче завръщащите се решат да се насочат към София, ще им се наложи да почакат, докато новата-стара кметица Йорданка Фандъкова най-сетне намери къде да построи нови детски градини. Ако ли пък се насочат към области с по-ниски от средните възнаграждения (като Търговище, Шумен и Пазарджик), на завръщащите се е обещан бонус от половин минимална работна заплата (305 лева), който ще се изплаща в продължение на една година. Като умножим 305 по 12, излиза сума от 1871 евро - пари, които нискоквалифициран работник би могъл да изкара за месец в някоя от големите европейски държави. Попитайте ги пак Вместо да пускат евтини примамки и да харчат средства за кариерни форуми в чужбина, посещавани от най-много 200-300 български мигранти, управляващите могат да попитат   лекари, програмисти или строителни работници защо не остават на работа в родината си. “Нямам избор дали да специализирам със субсидия от държавата или не, конкурсите са шуробаджанащина”, ще каже лекарят. “В чужбина ми предлагат и жилище”, ще добави програмистът. “Ще имам добри осигуровки плюс истинска застраховка и работно облекло”, ще отговори строителният работник. Падне ли от скелето в България, и един лев няма да получи, защото мнозина работят без трудови договори. По правило хората напускат България не защото не могат да си намерят работа или на всяка цена държат да придобият опит навън. Те напускат, защото не виждат онази перспектива, заради която биха останали тук, при семействата, роднините и приятелите си. Тръгват си, защото в тази държава скапани са не само доматите. Но властта си прави оглушки. Да не се излагаме пред  \" чужденците \" Иначе за нашите си “чужденци” държавната администрация щяла да се стегне. Обещава бърза писта за придвижване на документите пред НАП, НОИ и местните управи. И дори финансови посредници за отпускане на микрокредити по същата оперативна програма, по която ще искат парите за “примамките”. Но да попитаме: това не дискриминира ли българските граждани, все още живеещи по тези земи, които също биха искали да получават бързи и качествени услуги, вместо да чакат по гишета и да бутат рушвети за щяло и нещяло? А и кой ли би се вързал на поканата, при положение че става дума за сума, равняваща се на малко над 600 евро? Не и българите, установили се на добри места и развили добра кариера. Нито тези, изтеглили близките си. Нито пък старата емиграция. Може би някои току-що завършили студенти. Или пък хора, при които се е задействал емоционалният спусък. Да обобщим: властта иска да похарчи пари на европейските данъкоплатци (в това число и българските) за един нефелен опит да върне българи в родината им. Какво ли би станало, ако Франция поиска да върне френските лекари от Швейцария. Или Полша добрите си водопроводчици от Великобритания. Или Италия младите си хора от Германия (близо 800 000 италианци на възраст до 34 години живеят в други европейски държави). Да, би било чудесно компетентни българи от чужбина да постъпят на работа в държавната администрация. Така тя може и да престане да бъде развъдник на партийни калинки и синекурни храненици. Но това е също толкова утопично, колкото и надеждата да се завърнат, да кажем, половината от общо милион български емигранти, с чиято помощ да спрем упадъка на родната ни демокрация. Ето за това си струва да платим - за спасението на демокрацията ни.", "date": "2019.11.19", "title": "Тръгват си, защото в България скапани са не само доматите"}
{"url": "http://www.classa.bg/%D1%81%D0%B2%D1%8F%D1%82/item/402277-%D0%BE%D0%BF%D0%B0%D1%81%D0%BD%D0%BE-%D1%85%D0%BE%D0%BD%D0%BA%D0%BE%D0%BD%D0%B3-%D0%B2%D1%80%D0%B8-%D0%B8-%D0%BA%D0%B8%D0%BF%D0%B8", "text": "Хонконг не може да се успокои. Полицията вече заплашва да стреля с истински патрони. Но насилието може само да роди ново насилие, пише в коментара си Филип Билски.       Кадрите от Хонконг за съжаление вече са ни до болка познати: горящи барикади, водни оръдия, запалителни бомби. Напрежението в бившата британска колония продължава да ескалира. Полицията в Хонконг вече действа фактически без никакъв контрол. Явно така ще бъде и занапред. Дори когато върши груби закононарушения, полицията на практика остава в зоната на безнаказаността. Правителството на Хонконг съвсем отчетливо показа, че не е готово да отстъпи пред исканията на демонстрантите. Включително и пред най-важното им настояване: да има независимо разследване на  . Насилието ражда насилие Но склонността към насилие отчетливо нараства и у отсрещната страна - сред демонстрантите. Всички видяхме стрелците с лъкове и самоделните катапулти за изстрелване на запалителни бомби. Демонстрантите вече действат насилствено не само срещу представителите на държавната власт. Те понякога нападат и цивилни граждани - просто поради това, че са на различно мнение или критикуват протестното движение. В мрежата от няколко дни се въртят шокиращи кадри, които илюстрират тази тенденция. Полицията в Хонконг току-що оповести, че ще увеличи натиска върху демонстрантите и дори заплаши с използването на истински куршуми. Отсега е ясно обаче, че колкото повече полицията увеличава натиска, толкова повече ще се множат и проявите на насилие от страна на демонстрантите. Хонконг има политически проблем За да разберем как се стигна до сегашното положение, просто трябва да хвърлим поглед назад - към случилото се през последните години. През цялото това време широки прослойки от населението в Хонконг излизаха на   и се застъпваха за демократичните си права. Тези протести обаче не доведоха до нищо. И много от демонстрантите стигнаха до извода, че промяна не може да се постигне само с мирни протести. Всъщност Хонконг е изправен пред политически проблем. И ако правителството иска да се измъкне от сегашната задънена улица, това може да стане единствено чрез намиране на политическо решение. В момента обаче това изглежда повече от невероятно. И правителството не предприема никакви видими усилия в тази посока.", "date": "2019.11.19", "title": "Опасно: Хонконг ври и кипи"}
{"url": "http://www.classa.bg/%D1%81%D0%B2%D1%8F%D1%82/item/402278-%D0%BE%D1%87%D0%B0%D0%BA%D0%B2%D0%B0%D0%BC%D0%B5-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD", "text": "От месеци очакваме решението на Фолксваген. Първо надпреварата беше между Турция и България, после остана само Турция. Но след турската военна офанзива в Северна Сирия решението отново бе отложено. Сега има раздвижване.       До края на тази година Фолксваген ще реши дали ще строи новия си завод в Турция. Това бе съобщено след заседание на Надзорния съвет на концерна. В средата на октомври   - заради турската офанзива в Северна Сирия, натъкнала се на остра международна критика. До този момент изглеждаше сигурно, че в съревнованието за завода Турция ще бъде предпочетена пред България, припомня германската осведомителна агенция ДПА. \"Фолксваген е длъжен да постъпва морално\" Малко след началото на турската военна операция в Сирия прозвуча и още едно важно политическо изявление по въпроса за бъдещия завод на Фолксваген. Тъй като в концерна дялово участие има и германската държава - и по-точно провинция Долна Саксония, позицията на министър-председателя на тази провинция е решаваща за бъдещата инвестиция. В средата на октомври министър-председателят на Долна Саксония Щефан Вайл недвусмислено заяви, че при сегашните обстоятелства той лично не може да си представи, че такава инвестиция ще бъде направена тъкмо в Турция. Против са и синдикатите във Фолксваген, които по закон също могат да спрат такова инвестиционно решение. Бернд Остерло, председател на Съвета на работниците и служителите във Фолксваген, заяви, че изграждането на завод в Турция е неприемливо в момент, когато страната „се опитва да постигне своите цели с война и насилие\". Пред медиите Остерло добави, че на фона на историята на концерна по времето на националсоциализма Фолксваген е натоварен с особена отговорност. „Фолксваген е длъжен да постъпва морално\", каза Остерло. В отговор турската страна се опитва да спечели одобрението на синдикатите във Фолксваген. Баран Челик, президент на турския Съюз на износителите от автомобилната промишленост, казва пред „Ханделсблат\", че е отправил предложение към съответните турски синдикати да разговарят неофициално с колегите си във Волфсбург. Турски източници твърдят, че независимо от всичко разговорите между Фолксваген, турската автомобилна индустрия и правителството в Анкара продължават. В края на миналата седмица Баран Челик потвърди, че турското правителство продължава контактите с концерна. Същото заяви и министърът на индустрията Мустафа Варанк. А Алпер Канджа, шеф на турската асоциация на автодоставчиците, твърди, че Фолксваген продължава преговорите и с турските подизпълнители в автомобилния бранш. „Зюддойче Цайтунг\" цитира Канджа с информацията, че пратениците на Фолксваген в Турция дори са проучили въпроса с местата в детските градини и в училищата. Той лично продължавал да се надява, че „германците все пак ще дойдат\". Турция иска тази инвестиция на всяка цена Министър Мустафа Варанк, който преди това беше съветник на президента Ердоган, формулира турската позиция така: „Когато фирмите започнат да взимат политически решения, те всъщност игнорират интересите на своите инвеститори\". Варанк защитава турската военна офанзива в Сирия с аргумента, че била „борба срещу тероризма\". От турското Министерство на външните работи също демонстрират неразбиране по отношение на острата критика срещу турската военна операция. „Нашите съседки се казват не Белгия и Люксембург, а Сирия и Ирак\", казва високопоставен турски дипломат пред „Ханделсблат\". Този факт, според него, автоматично предопределял една по-различна външна политика. За Турция евентуалната инвестиция на Фолксваген е въпрос не само на престиж, коментира „Ханделсблат\". Защото евентуален провал на тази инвестиция тежко ще удари турската автомобилна индустрия, на която ще ѝ трябва много време, за да излезе от кризата, пише изданието. А „Зюддойче Цайтунг\" припомня, че безработицата в страната продължава да расте и вече е достигнала 14 процента, като най-много работни места се закриват именно в промишлеността.", "date": "2019.11.19", "title": "Очакваме решението на Фолксваген"}
