{"url": "http://www.classa.bg/%D1%81%D0%B2%D1%8F%D1%82/item/391383-%D1%81%D0%B0%D0%B3%D0%B0%D1%82%D0%B0-%D1%81-%D1%82%D0%B0%D0%BD%D0%BA%D0%B5%D1%80%D0%B0-%D0%B1%D0%B0%D0%B4%D1%80-%D0%B1%D0%B4%D0%B8%D0%BD-%E2%80%93-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%B8-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F-%D0%BA-%D0%B4-%D0%BF-%D0%BD-%D0%B3%D0%B5%D1%80%D1%87%D0%B5%D0%B2", "text": "Редакцията на КЛАСА   се обърна за коментар по случая с насилствената смяна на собствеността на либийския танкер „БАДР\", с последвала смяна на флага, извършени по инициатива и с прякото участие на българските морски власти (ИАМА), към капитан далечно плаване Никифор Герчев - председател на НПО „БУЛСАР\". Той е и дългогодишен морски инспектор на Либерия и Маршалските о-ви, страни, под чието знаме плават кораби на около 25 % от световния търговски флот. През 2018 година той бе номиниран и определен за победител на „Световните морски Оскари\" от Международната федерация по морско спасяване (IMRF) в категорията за цялостен (пожизнен) принос към морското спасяване и морската безопасност - изключително високо признание за български морски офицер. (https://international-maritime-rescue.org/newsletter/ archiveonline/2725-imrf-2018) (на английски, руски и други езици). Той нееднократно е бил консултант на Национална Следствена Служба по заплетени морски инциденти.          За случая с неотдавнашната насилствена смяна на собствеността на упоменатия танкер, с последваща смяна администрацията на знамето от Либия на Панама, извършено по инициатива на държавната ни инспекция по корабоплаване – ИАМА, въвлекла и други структури в този неприятен акт, мога да споделя, че след ареста на танкера през ноември 2017 година, преобладаващата част от морската ни общественост изрази сериозни притеснения за начина по който се процедира с танкера БАДР от морската администрация на България-МТИТС. Този неприятен случай можеше много бързо да бъде приключен и танкера освободен, което щеше да избави българската държава от всякакви сериозни правни и финансови отговорности, каквито са сега надвиснали над България. В моята международна морска инспекторска практика не веднъж съм участвал в церемонии по смяна на собствеността на кораби и/или тяхното знаме. Това е специална процедура с участието на новите и стари собственици, банките, застрахователите, старата и нова морска власти. Имал съм случай, когато сме арестували гръцки кораб (Golden Sword) във Варна, за задължения за търговско спасителна операция, при това в момент, когато на летище Варна, Тодор Живков посрещаше гръцкия държавен глава. Тогава освободихме кораба веднага след като корабособственикът му внесе исканата от нас парична гаранция в размер на 110,000 щ.долара, не къде да е, а в „първокласна световна банка\". Така можеше и сега да се процедира.   Не зная дали е предлагано от българската фирма Булгаргеомин на Либийската страна да решат спора си по съдебен път, като се внесат банкови гаранции и бъде освободен процесния танкер? Явно такава процедура е била неприемлива и негарантираща решение в полза на Булгаргеомин. Ако не е, то защо българската държавна морска администрация, респективно министър Ивайло Московски (комуто по нашето морско търговско законодателство - КТК, са възложени функциите на морска администрация) не е разпоредил на ИАМА да предприемат съответни мерки за освобождаване на българската държава от отговорност, за неправомерно задържане (реално повече от година!) на танкера? Имало е достатъчно основание да се приключи с неприятния инцидент, а не да се държи арестуван кораба. Държавната ни морска власт и много други институции са били информирани за нечестни действия при оформяне на документите за искане за арест! Сега ще трябва, да сърбат, това което са надробили. Притежаваме копие от „Спешно Заявление\" на Либийската страна, което е било разпратено до всички заинтересовани институции по света и в България.                   Има и други доказателства за съмнителни действия - с Решение на Бургаския окръжен съд на от 21 декември 2018 г., е отменено постановлението на ЧСИ като незаконно, а с второ Решение от 02 януари 2019 на Върховния административен съд, пък се отменя окончателно решението на първа инстанция на Бургаския административен съд и се постановява корабът да бъде освободен от наложения му от \"Морска администрация\" арест. Обясненията на ИАМА, че решението на ВАС е взето след като вече танкерът е напуснал Бургас, са приказки за невежи, а нека самите те да оценят собствените си професионални достойнства през тази наивна тяхна призма. М.Вн.Р., по този казус е действало своевременно и загрижено, а защо не е взето предвид тяхното отношение, не в ясно. МТИТС и неговата ИАМА (Изпълнителна агенция морска администрация) всъщност не са морска администрация (Maritime administration), a Държавна морска власт (State shipping Authority). По дефиниция „Администрация\" е Правителството, което е възложило функциите си на Министъра на МТИТС. Не за първи път ИАМА се вземат за държава в държавата, боравят с фрази и цитати, които от некомпетентните органи на различните институции, се приемат за верни, а в същност са изявления, присъщи на студенти първокурсници. Така те ликвидираха морската спасителна служба, в полза на частни чуждестранни корпоративни интереси, а сега обявиха съмнителна процедура за частни влекачи, които да изпълняват държавни морско спасителни функции, като същите всъщност са част от системата на националната ни сигурност и вътрешен ред, но това е друга тема. Сигнали за нередности от правен и друг характер са подавани многократно, без съответна реакция, което логично доведе до този вече международен правен морски гаф. Замесването на Гранична полиция в тази каша е абсурдно и съм уверен, че те не биха предприели подобна акцията на своя глава, някой от някъде им е разпоредил. Министърът на МВР да си каже кой е ... Скептично приемам безспорното наличие на насилствено извеждане на капитана и екипажа от кораба за което се твърди, че е упражнено с недопустимо използване на физическа сила. Познавам шефовете на ГП от около 15 години и съм констатирал тяхната компетентност и стриктно изпълнение на служебните им задължения, а сегашният Главен комисар е и морско лице, лично участвал в редица миграционни и други операции в чужбина. Ще бъде крайно нечестно ГП да „изсърба кашата\" забъркана от ИАМА на МТИТС, естествено инициирана „от горе\". ГП и ВМС са структурите, за които се знае, че действат спазвайки законовите разпоредби, а случаят с БАДР е „телефонен\". Убеден съм, че за България, сега ще последват непредвидими неприятности от международен характер. На сцената все още не са се появили адвокатите на застрахователя, който не е някакво махленско застрахователно дружество, а авторитетния Ллойдс; Възможно е да бъдат канцелирани посещения в нашите пристанища на пътнически лайнери, на други търговски кораби, да се обявят за опасни зони нашите пристанища и какво ли още не. Този път тези които забъркаха този скандал, не могат да се спасят чрез бушони, защото световната морска общественост и медии разпространиха информацията за скандала по целия свят. Сега и Международната морска организация може да се сезира за случая БАДР, а в зоната на Регионалното черноморско сътрудничество, вероятно ще се поиска информиране по случая. В момента черноморският регион е сцена на сериозни противоречия и не беше необходимо да се „налива масло в огъня\" и то в момент, когато България полага усилия за консолидиране на региона чрез известната инициатива за западните Балкани. След насилственото завземане на танкера, новите собственици се опитаха да го изведат от Черно море, но „черна котка\" им мина път. Явно либийската страна е дала публичност на случая, оценяван от тях като „пиратски акт\", а от това е последвало прилагане на принципите за международната правна отговорност. Явно е била уведомена Турция, която не допусна преминаването му през Босфора, но така би действала и всяка една от крайбрежните черноморски страни. От друга страна, по разпоредби на националния правен инструментариум, България ще трябва да изпълни разпоредбите на собствените си съдебни органи. Танкерът в момента подлежи и на други международни санкции, като например членове 100 и 104 от Конвенцията по морско право на ООН (UNCLOS-82), които по същество се отнасят до „Задължение за сътрудничество при преследването на пиратството». (Всички държави си сътрудничат във възможно най-голяма степен при преследването на пиратството в открито море или на всяко друго място извън юрисдикцията на която и да е държава.), и член 104 «Запазване или загубване на националността на пиратския кораб или въздухоплавателното средство», цитирам «Кораб или въздухоплавателно средство може да запази своята националност, въпреки че е станал пиратски.      Запазването или загубването на националността се определя от закона на държавата, която я е предоставила.». Сега е ред на Панама, която трябва да реши дали да отнеме националността на танкера, за да не уврежда имиджа си на страна с открит морски регистър, но и това не е всичко!!! Следващите епизоди от този сценарии с главно действащо лице България, се подготвят сега, а финалните сцени, ще бъдат вероятно от Морския съд в Хага. Във всички случай обаче «Морска България» ще бъде « от страната на момичето», по известната сватбарска шега, а финансовите претенции са много сериозни. Да му мислят българските корабособственици, на които май ще им се наложи да подават сигнал за бедствие! В момента „БАДР\", с ново име „БДИН\", стои на котва в Прилежащата зона на нашите морски пространства. Мисля, че не случайно не напуска нашата прилежаща зона защото, ако излезе от нея попада в нашата «Изключително икономическа зона», която за подобни инциденти, се явява като «Открито море» и ще попадне под санкциите на член 105 Завземане на пиратски кораб или въздухоплавателно средство.      «Всяка държава може в открито море или във всяко друго място, което не е под юрисдикцията на нито една държава, да завземе пиратски кораб или въздухоплавателно средство или кораб или въздухоплавателно средство, завзето чрез пиратски действия и намиращо се под контрола на пиратите, да задържи намиращите се на борда му лица ....». Топката отново е в българското поле, само, че на борда на танкера се намира само нает невинен екипаж, въвлечен в некоректни действия. Отговорност обаче носи и новия капитан, които е присъствал на процес за отвличане на кораб и е поел командването на нелегитимен плавателен съд. Не му завиждам, ако попадне в зона с либийска юрисдикция или в друга „Fiendly country teritory\".       м/т ex „BADR\" (BDIN) 09 Jan.2019 22.48 L.T. Peleng: 257.4О to Maslen nos and Dist. About ~ 20.83 м.м. Прилежащата зона е м/у 12 и 24 мм., източно от линията н.Емине/н.Маслен нос; От приложената карта се вижда, че танкерът е на котва в Прилежащата зона на Р.България. Новият министър на МТИТС г-н Росен Желязков в момента няма друг ход, освен да поддържа версията, която му е внушена. В случая БАДР той обира негативите от управлението на Ивайло Московски, но като юрист наверно осъзнава, какво е правното морско ниво на Правната му дирекция и ИАМА. Нужни са радикални промени в организационно, структурно, щатно отношение в няколко звена на това ретроградно министерство. В него има „много вожд и малко индианец\". Освен моралните национални щети, такива има и към ЕС, а по отношение на материалните, ще стане ясно, вероятно след решенията на Морския съд в Хага, но те няма да са под 10-12 милиона щ.д., независимо каква ще бъде съдбата на танкера. Горката Майка Морска България!   ----- НПО БУЛСАР / Справка: Устав / Чл.7 „Целта на Сдружението е да осигурява предприемането на необходимите мерки, включително и превантивни такива, за надлежно, координирано търсене и спасяване на бедстващи хора, в зоната на БМРТиС (Българския морски отговорен район за търсене и спасяване), като полага усилия да предотвратяване и облекчаване на човешките страдания, чрез осигуряване на помощ на всяко лице, независимо от неговата национална принадлежност, пол, възраст, статуса на това лице или обстоятелствата, при които то е било открито\" Антикорупционна политика.:  ", "date": "2019.01.10", "title": "Сагата с танкера БАДР (БДИН) – развитие и последствия"}
{"url": "http://www.classa.bg/%D1%81%D0%B2%D1%8F%D1%82/item/391378-%D0%B2-%D0%BD%D1%8F%D0%BA%D0%BE%D0%BB%D0%BA%D0%BE-%D0%BA%D0%BE%D0%BD%D1%81%D1%83%D0%BB%D1%81%D1%82%D0%B2%D0%B0-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%BE%D1%82%D0%BA%D1%80%D0%B8%D1%85%D0%B0-%D0%BF%D0%BE%D0%B4%D0%BE%D0%B7%D1%80%D0%B8%D1%82%D0%B5%D0%BB%D0%BD%D0%B8-%D0%BF%D0%B0%D0%BA%D0%B5%D1%82%D0%B8", "text": "Австралийската полиция отговаря на съобщения за наличието на подозрителни пакети в дипломатическите служби на няколко държави в Мелбърн. Според местната медия 10 News First, засегнатите консулства са на САЩ, Индия, Великобритания, Германия, Швейцария и Южна Корея.   Междувременно, Кристи Мейр, журналистка в 7 News Melbourne, съобщи, че също и в консулството на Нова Зеландия е открит подозрителен пакет, който може да съдържа опасни вещества. По този начин засегнати са общо 13 консулства. Федералната полиция на Австралия посочи, че инциденти със съмнителни пакети са регистрирани в посолствата и консулствата намиращи се на австралийската столична територия и в щата Виктория. В момента пакетите се разглеждат от специалисти от службите за спешна помощ, а агенти разследват обстоятелствата около инцидентите.", "date": "2019.01.10", "title": "В няколко консулства в Австралия откриха подозрителни пакети"}
{"url": "http://www.classa.bg/%D1%81%D0%B2%D1%8F%D1%82/item/391379-%D0%BB%D0%BE%D0%BF%D0%B5%D1%81-%D0%BE%D0%B1%D1%80%D0%B0%D0%B4%D0%BE%D1%80-%D1%81%D0%BF%D0%B5%D1%87%D0%B5%D0%BB%D0%B8-%D0%B2%D1%8A%D1%80%D1%85%D0%BE%D0%B2%D0%BD%D0%B8%D1%8F-%D1%81%D1%8A%D0%B4-%D0%BC%D0%B0%D0%B3%D0%B8%D1%81%D1%82%D1%80%D0%B0%D1%82%D0%B8%D1%82%D0%B5-%D1%89%D0%B5-%D0%BD%D0%B0%D0%BC%D0%B0%D0%BB%D1%8F%D1%82-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D1%81%D0%B8", "text": "Магистратите от Върховния съд на Мексико (SCJN) се споразумяха да намалят заплатите си с 25% за 2019 година. \"Решението се подчинява на новата политика на строги икономии, насърчавана от председателството на Върховния съд на нацията\", заяви председателят на съда Артуро Залдивар по време на днешната сесия. Върховният съд обяви, че като мярка за рационалност на публичните разходи възнагражденията на 11-те магистрати ще бъдат намалени с 25%, което означава месечно намаление от 67 304 песо (еквивалентно на 3 473 долара). Министрите ще преминат към месечни доходи от 201 911 песос (10 429 долара), без да се засягат ползите им като застраховка за големи медицински разходи, според информация от El Universal. Съобщението на съдебната власт охлажда напрежението, което съществуваше с изпълнителната власт след одобряването на Федералния закон за възнагражденията, който установява, че никой държавен служител не може да печели повече от това, което президентът на републиката взема. Неговата заплата е определена на 108,376 песо месечно (еквивалентно на 5 593 щатски долара). Въпреки високите заплати и обезщетения без сравнение с други области на публичния сектор, повече от 1410 съдии и магистрати протестираха на 10 декември в цялата страна срещу противоречивия закон, обвинявайки Лопес Обрадор в отслабването на системата. В разгара на тази битка за строги икономии, Върховният съд подчерта, че възнаграждението, получавано от окръжните съдии, съветниците на федералната съдебна власт и избирателните магистрати \"не може да бъде намалено по време на тяхната служба\".", "date": "2019.01.10", "title": "Лопес Обрадор спечели Върховния съд: магистратите ще намалят заплатите си"}
{"url": "http://www.classa.bg/%D1%81%D0%B2%D1%8F%D1%82/item/391380-%D1%82%D1%80%D1%8A%D0%BC%D0%BF-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D1%82%D0%B5%D0%BD%D0%B0%D1%82%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE-%D1%89%D0%B5-%D0%B1%D1%8A%D0%B4%D0%B5-%D0%B0%D0%BA%D1%82-%D0%BD%D0%B0-%D0%BB%D1%8E%D0%B1%D0%BE%D0%B2", "text": "Американският президент Доналд Тръмп обяви среща с демократите, на която ще разгледа \"хуманитарната криза\" на границата с Мексико.   В първата си реч пред нацията от Овалния кабинет в Белия дом Тръмп каза, че единственото решение е \"демократите да одобрят средствата\" за граничната стена: \"Затварянето на правителството може да бъде решено на 45-минутна среща, затова поканих представители на Конгреса в Белия дом \", каза той. По време на посланието си президентът каза, че изграждането на граничната стена ще представлява акт на любов. Той добави, че хората изграждат стени \"не защото те мразят тези отвън, а защото обичат тези вътре\". Той заяви, че гражданите на неговата страна са \"ранени от неконтролираната незаконна имиграция\". „Колко повече американска кръв трябва да пролеем, преди Конгресът да свърши работата си?\", попита той в посланието си, след като изтъкна големите количества наркотици - метамфетамини, хероин, кокаин и фентанил, влизащи в САЩ през границата с Мексико,. \"Всяка седмица 300 души умират от хероин,\" каза той. \"Повече американци ще умрат от наркотици тази година, отколкото са загинали по време на цялата война във Виетнам,\" добави той. Веднага след Тръмп двамата лидери на Демократическата партия Нанси Пелоси и Чък Шумер изпратиха послание до американците. Пелоси, председател на Камарата на представителите, отговори, че демократите не искат стена, защото има други начини да се осигури границата. \"Президентът отхвърля бюджетните проекти на двете партии, които ще възобновят федералното правителство, заради неговата мания да принуди американските данъкоплатци да харчат милиарди долари за неефективна стена,\" каза тя. Сенаторът Чък Шумер, лидер на Демократическото малцинство в Сената, каза, че неговата партия е съгласна, че е необходимо да се осигурят границите, но добави, че \"символът на Съединените щати трябва да бъде Статуята на свободата, а не стена от 30 фута. \" Искането на Тръмп към Конгреса да одобри финансирането на стената предизвика частичното закриване на американското правителство на 22 декември. На 4 януари Камарата на представителите одобри два законопроекта за прекратяване на закриването на правителството. В единия от тях са определени 1 300 милиона долара за \"гранични огради\", както и още 300 милиона за различни мерки за сигурност в тези зони, но това е много далеч от това, което Тръмп иска, така че президентското вето е гарантирано.", "date": "2019.01.10", "title": "Тръмп: Изграждането на стената с Мексико ще бъде \"акт на любов\""}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/391381-%D0%B5%D0%BB%D0%B5%D0%BD%D0%B0-%D0%BF%D0%BE%D0%BF%D1%82%D0%BE%D0%B4%D0%BE%D1%80%D0%BE%D0%B2%D0%B0-%D0%BD%D0%B0%D0%B4%D1%83%D1%88%D0%B8-%D0%BF%D1%83%D1%82%D0%B8%D0%BD-%D0%B7%D0%B0%D0%B4-%D0%B5%D0%B2%D1%80%D0%B0%D0%B7%D0%B8%D0%B9%D1%81%D0%BA%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%BD%D0%B0-%D0%BD%D0%B8%D0%BA%D0%BE%D0%BB%D0%B0%D0%B9-%D0%B1%D0%B0%D0%BD%D0%B5%D0%B2", "text": "Очевидно е възможно да се създаде Евразийска партия в България. Очевидно е, че начело на тази партия не може да застане Николай Банев. Това каза пред камерите на bTV бившият посланик на България в САЩ Елена Поптодорова. \"Най-странното е, че тази партия ще се създава като противовес на Атлантическия клуб. Тази партия ще има за цел да отклонява България от евро-атлантическата й насока. На мен най-голямо впечатление в думите на зам.-главния прокурор ми направи факта, че Банев е разговарял с руски лобисти, а не с официални лица.      Ясно е, че Владимир Путин няма да вдигне телефона на Банев, но е ясно, че без негово знание не може да се създаде такава партия\", разкри тя. \"Конкурсът за нов изтребител е тотално объркан. Този проблем се влачи години наред. Трябва повече политически кураж. Премиерът Бойко Борисов иска да даде на всеки по равно. Това във вътрешен план работи, но в международен не. Борисов си мисли, че като даде на Русия енергийните проекти, ще може да вземе от САЩ изтребителите F-16. Най-малкото нещо, което Москва иска да види, е американски самолети у нас. С тези изтребители България ще стане изцяло натовска държава. Русия винаги е приемала България за даденост. Никога не е имало уважение към нас, както към Сърбия и Гърция. Снощи Владимир Путин е пропуснал България в поздравленията си за Нова година, но е поздравил топло Вучич, Ципрас, Орбан. Това е поредният факт, че ние трябва да гледаме националните си интереси и да се еманципираме. Факт е, че всеки политик, който се опитва да прави това, бива отстрелван. За пример ще дам факта, че когато България се опита да прави свои проучвания за газ, всички участващи и подкрепящи тази идея бяха отстранени. Лошото е, че вълната от антиамериканско и антиевропейско говорене не спира\", каза Поптодорова.  ", "date": "2019.01.10", "title": "Елена Поптодорова надуши Путин зад Евразийската партия на Николай Банев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391382-%E2%80%9E%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%BE%D1%82%D0%BE-%D1%81%D1%82%D1%8A%D0%BF%D0%B0%D0%BB%D0%BE-%D0%BF%D0%BE-%D0%BD%D0%B0%D0%B3%D0%BE%D1%80%D0%B5-%D0%BD%D0%B5%D0%B1%D0%B5%E2%80%9D", "text": " Изглежда е повече от ясно, че правителственият отговор клони към покупката на първото... Колкото и да струва това, но най-вече - на всяка цена! На всяка цена ли? Президентът най-точно го описва - \"правителството обявява победител в разрез със собствените си и на Народното събрание правила, дори се ангажира да надплати огромни суми... Имаше популистки изказвания - продължава президентът, - че не купуваме изстребители, за да има пари за пенсии. Пари за пенсии така и няма, а сега ще похарчим много повече за по-малко самолети\".      коментираното новогодишно изявление президентът отново бърка с пръст в раната. Глухите и слепите видяха как се произвеждат фейкнюс у нас - да си спомним сагата с цените на водата, продължаваща повече от година и приключила със скок - не на фонтани, - а на цените на една от основните човешки и неотменни нужди, после цената на тока - сериал с неизвестно колко епизода, само дано не са колкото дързост и красота, после вдигането на доходите, но видиш ли, Световната банка дава лоши прогнози и ние отново се навеждаме да минем отдолу, дори не се снишаваме, направо сме приклекнали. Сега нашият президент споменава пенсиите... Болезнен въпрос. Също като случаят с Войводино. А проблемът е на първо място икономически и едва после малцинствен, или както там го наричат... Всъщност е множествен, понеже когато в една държава има закони, които са лоши, а другите не се спазват, когато си докарал множеството сънародници до кофите за боклук, когато ги виниш, че не били предприемчиви /както се изрази преди време един виден медиатор - като нямат работа, да си отворят бензиностанция!!!/, когато си направил излишни толкова много хора, няма как да не се пръкне и едно Войводино. Само то да беше. Освен това и демографската криза съвсем не е от вчера, но нашите първи хора си затваряха очите – дори не примижаваха, направо ги затваряха. Прогониха сума ти млади и на средна възраст българи по чужди земи, туземното население го оскотиха и оглупиха. И се очерта една нова реалност, огъната под тежките въпроси като например - ами тия изстребители какво ще правят в една опустошена земя, обитавана от неграмотни, ужасяващо бедни и лишени от вяра и надежда за следващите дни хора? Какво?! Ще изпълняват ангажименти към Северноатлантическия алианс, ще си литкат нагоре-надолу и така до веки. Дали? Иначе – казват - каквото на небето, това и на земята. Спокойно. Терминаторът идва. Екшън ту ще има, ту няма да има. \"Ню Бояна филм студиос\" работи за нас. Също като новините... „Никoгa чoвечествoтo не е имaлo тoлкoвa висoкo жизненo paвнище, кaктo днес; нo нaмеpете ми един-единствен чoвек, кoйтo дa е щaстлив; пoкaжете ми клaсa, кoятo дa е дoвoлнa, или нaция, кoятo дa не се чувствa зaстpaшенa в свoетo съществувaне. Cpед всичките дapoве нa цивилизaциятa, в кpезoвскoтo бoгaтствo нa дуxoвните и мaтеpиaлните ценнoсти ние всички сме oбxвaнaти все пoвече и пoвече oт нaтpaпвaщo се чувствo нa несигуpнoст, угнетявaщa тежест и неудoбствo. ... Въпpoсът е, спoсoбен ли е и бил ли е изoбщo някoгa чoвекът щaстлив? Чoвекът - сигуpнo, кaтo всякo живo съществo; нo чoвечествoтo - не.” Това е Кapел Чaпек. А нашият Големанов сякаш отговаря, но простичко, по Ст.Л.-Костовски – „науката може да почака… политиката не може”, „Хубаво е да си министър, дявол да го вземе! Власт… чест… слава ... Ний, по-дребните, се нареждаме край големите”.", "date": "2019.01.10", "title": "„Най-високото стъпало... по-нагоре - небе”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391376-%D0%BF%D1%80%D0%BE%D1%82%D0%B8%D0%B2-%D0%BF%D0%B0%D0%BA%D1%82%D0%B0-%D0%BC%D0%B0%D0%BA%D1%80%D0%BE%D0%BD-%D0%BC%D0%B0%D1%81%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D1%80%D0%BE%D1%82%D0%B5%D1%81%D1%82-%D0%B2-%D1%81%D1%8A%D1%80%D1%86%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "На площад „Люксембург” към българските превозвачи ще се присъединят техни колеги от Румъния и Полша, Унгария, Литва, Латвия и Ирландия Мирният протест е подкрепен от транспортния министър Росен Желязков и наши евродепутати, които са обещали да се присъединят към протестиращите.     Няма да има затваряне на улици и блокади. На площад „Люксембург” ще се присъединят към българските превозвачи и техни колеги от Румъния и Полша, Унгария, Литва, Латвия и Ирландия. Митингът ще бъде в рамките на заседанието на транспортната комисия в ЕП, на която се очаква да бъдат гласувани спорните поправки в европейското законодателство. Българските превозвачи настояват Европейската комисия да отхвърли предложените поправки. “Основният проблем в предвидения пакет е връщането на водачите и камионите в страната на регистрация. Това означава, че нашите превозвачи трябва да се приберат до България, независимо че фирмата може да има бази в Европа”, коментира за БГНЕС изпълнителният директор на Камарата на автомобилните превозвачи в България Димитър Димитров. Друг текст, срещу който протестират нашите фирми е „равно заплащане за един и същи труд, на едно и също място. “При средна ставка 10 евро на час, това означава, че шофьор трябва да получи от българския си работодател 7200 евро командировъчни. Никой шофьор - нито във френска, нито в немска фирма, взима тези пари. Взимат между 2000 - 2400 евро, колкото и нашите шофьори“, обясни Димитров. „Всички сме единодушни, че това е национална кауза и интерес. С общи усилия трябва да не допуснем тези протекционистки, лобистки текстове да унищожат един от най-работещите бизнеси в страната и ще засегне над 120 000 души у нас”, смята изпълнителният директор на Съюза на международните превозвачи Йордан Арабаджиев. “В резултат на тези мерки ще се подобрят също така условията на труд на водачите и ще може да се потърси изход от проблема, свързан с недостига на водачи, който засяга цялата европейска промишленост”, коментира транспортният еврокомисар Виолета Булц след среща с транспортни министри. Oт своя страна транспортният министър Росен Желязков подчерта, че протестът „не е форма на натиск, а демонстрация на ясно и категорично послание против разделението на Европа на централни и периферни държави“. И държавата, и превозвачите са убедени, че битката не е загубена, тъй като след гласуването в транспортната комисия на ЕП, пакетът ще влезе за гласуване и в пленарна зала. Оттам идва ред и на триалога Европейска комисия – отново Европейски парламент - Съвет на Европа, където пак ще се чуе мнението и на Росен Желязков.    ", "date": "2019.01.10", "title": "Против пакта \"Макрон\"! Масов български протест в сърцето на Европа"}
{"url": "http://www.classa.bg/%D1%81%D0%B2%D1%8F%D1%82/item/391374-%D1%83%D1%87%D0%B5%D0%BD%D0%B8%D1%82%D0%B5-%D0%BE%D1%82%D0%BA%D1%80%D0%B8%D1%85%D0%B0-%D1%83%D0%BD%D0%B8%D0%B2%D0%B5%D1%80%D1%81%D0%B0%D0%BB%D0%BD%D0%B0-%D0%B3%D0%B5%D0%BD%D0%B5%D1%82%D0%B8%D1%87%D0%BD%D0%B0-%D1%84%D0%BE%D1%80%D0%BC%D1%83%D0%BB%D0%B0,-%D0%BA%D0%BE%D1%8F%D1%82%D0%BE-%D0%BE%D0%BF%D1%80%D0%B5%D0%B4%D0%B5%D0%BB%D1%8F-%D0%BC%D0%BE%D0%BD%D0%BE%D0%B3%D0%B0%D0%BC%D0%B8%D1%8F%D1%82%D0%B0", "text": "Екип от специалисти от Университета на Тексас (Остин, САЩ), който изследва 10 вида гръбначни животни, казва, че са открили, че еволюцията е използвала един вид \"универсална генетична формула\" за превръщане в моногамни видовете, които не са били такива. Въпросното изследване, ръководено от изследователката Ребека Йънг, е публикувано в списанието Proceedings на Националната академия на науките.   Както е обобщено в изявлението, авторите определят моногамията при животните като формиране на връзка с партньор по време на поне един период на чифтосване, в който те си разпределят работата по отглеждането на потомството и заедно защитават потомството си от хищници. Екипът изследвал пет двойки тясно свързани видове - четири бозайници, две птици, две жаби и две риби - в които единият член е моногамен, а другият не-моногамен. Тези пет двойки представляват пет случая в рамките на еволюцията на гръбначните животни, в които моногамията възниква самостоятелно. В своето проучване изследователите открили, че при всеки подобен еволюционен преход при мъжките мозъци на тези видове се проявяват еднакви промени в генната експресия. Така те успели да идентифицират една обща еволюционна формула, която е довела при петте вида до установяване на двойки връзки, които се държат моногамно. Проучването обхваща по-дълъг еволюционен времеви период, отколкото всеки, който е бил изследван преди. Ребека Янг посочи, че тази работа разглежда 450 милиона години на еволюция, \"тъй като всички тези видове споделят общ прародител\". Тя добави, че \"повечето хора не очакват, че над 450 милиона години преходи към такива сложни поведения, ще се случват всеки път по един и същи начин.\"", "date": "2019.01.10", "title": "Учените откриха универсална генетична формула, която определя моногамията"}
{"url": "http://www.classa.bg/%D1%81%D0%B2%D1%8F%D1%82/item/391375-%D1%82%D0%B5%D1%81%D0%BB%D0%B0-%D0%BD%D0%B0-%D0%B0%D0%B2%D1%82%D0%BE%D0%BF%D0%B8%D0%BB%D0%BE%D1%82-%D1%83%D0%B1%D0%B8-%D1%80%D1%83%D1%81%D0%BA%D0%B8-%D1%80%D0%BE%D0%B1%D0%BE%D1%82-%D0%B2-%D0%BB%D0%B0%D1%81-%D0%B2%D0%B5%D0%B3%D0%B0%D1%81", "text": "В Лас Вегас, автомобил Tesla Model S, движеща се на автоматичен пилот, е имала инцидент с участието на руски автономен робот Promobot. Инцидентът се случил, когато Promobot v4 заедно с други устройства, се насочвал към павилион, за да участва в изложбата CES 2019. Роботът се отклонил от пътя и се озовал на паркинг. Там той е бил ударен и съборен на земята от автомобила Tesla. Увреждането на робота в резултат на сблъсъка е толкова тежко, че вероятно не ще може да се поправи, а роботът не ще може да участва в изложението. Според The Daily Mail, на борда на колата е бил пътникът Джордж Калдера. Мъжът казва, че е решил да изпробва автопилота, защото на паркинга нямало хора или други превозни средства. Той се извинил пред инженерите на Promobot. Засега няма официален коментар от Тесла за инцидента.", "date": "2019.01.10", "title": "Тесла на автопилот уби руски робот в Лас Вегас"}
{"url": "http://www.classa.bg/%D1%81%D0%B2%D1%8F%D1%82/item/391377-%D1%81%D0%B2%D0%B8%D0%B4%D0%B5%D1%82%D0%B5%D0%BB-%D1%80%D0%B0%D0%B7%D0%BA%D0%B0%D0%B7%D0%B0-%D0%B7%D0%B0-%E2%80%9E%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D1%81%D0%BC%D1%8A%D1%80%D1%82%D1%82%D0%B0%E2%80%9C-%D0%BD%D0%B0-%D1%83%D0%B1%D0%B8%D0%B5%D1%86-%D0%BD%D0%B0-%E2%80%9E%D0%B5%D0%BB-%D1%87%D0%B0%D0%BF%D0%BE%E2%80%9C", "text": "Едгар Галван, свидетел по делото срещу наркотрафиканта Хоакин \"Ел Чапо\" Гусман, разкри, че наемният убиец Хосе Антонио \"Ел Ягуар\" Марруфо, е имал звукоизолирана къща в Сиудад Хуарес (Мексико), където по негово нареждане са извършени много престъпления. Това той заяви в понеделник в съда в Бруклин (Ню Йорк, САЩ) , за което информираха местните медии. Според мексиканска медия, Галван, на 41 години, обяснил на съдиите, че мястото е бяло и облицовано с плочки, \"специално предназначено за измъчване и убиване на враговете му.\" Той уточнява, че „Ягуарът\" често посещавал мястото, където имало дренажна система за лесно елиминиране кръвта на жертвите. „Никой не излиза от тази къща, дори няма шум\" - каза Галван. Свидетелят обясни, че през 2007 г. след развода си той се запознал в дискотека с Марруфо, който контролирал картела Синалоа в града. Скоро се премества в Ел Пасо (Тексас, САЩ) и се превръща в дилър на оръжия на границата, за да помогне за убийството на съперничещите членове на картела в Сиудад Хуарес. Галван е бил арестуван през 2011 г. и е изправен пред 24-годишна присъда, след обвинения за притежание на огнестрелни оръжия и наркотици. Процесът срещу „Ел Чапо\" се възобнови в четвъртък миналата седмица след почти два месеца от началото му. 61-годишният Гузман се разглежда от Министерството на правосъдието на САЩ като най-известният наркотрафикант в света, участвал почти 30 години в търговията с наркотици, траектория, която го е довела до лидерство на картела Синалоа. Капото е изправен пред 11 обвинения, като основното е за глава на престъпна група. Освен това той е обвинен в международен заговор за производство и разпространение на кокаин, хероин, метамфетамин и марихуана. Смята се, че той незаконно е внесъл в САЩ около 457 тона наркотици, които са генерирали печалби от 14 милиарда долара. Ако бъде признат за виновен само по едно от обвиненията, той ще получи доживотен затвор.", "date": "2019.01.10", "title": "Свидетел разказа за „къщата на смъртта“ на убиец на „Ел Чапо“."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391373-%D0%B2%D0%BE%D0%B9%D0%B2%D0%BE%D0%B4%D0%B8,-%D0%BF%D0%B0%D0%BA-%D0%BB%D0%B8", "text": "На 7 км от центъра на Пловдив денят не започва с култура. Богоявление идва с побой на пътя и черпена травма, Ивановден - със заплахи за междуетническа саморазправа и блокада от Жандармерията. До края на седмицата с. Войводиново обещава още: - ритуално събаряне на 15 незаконни бараки без основи, със стени, шити от тенекията на автобусни табели; - протест на парашутисти със сини барети пред селското гето, организиран от отлъчения ген. Шивиков във Facebook и подгряван със спонтанни призиви  \"ОРЪЖИЕ НЯМАТЕ ЛИ? ДОКАЖЕТЕ, ЧЕ СТЕ МЪЖЕ!!!!!!!1\";     - най-малко 834 извънредни преки линии с участието на Красимир Каракачанов по повод крайната му нетърпимост срещу \"наглите цигани\", срещу които същият беше крайно нетърпeлив и след нападението над полицаи в махалата на Мъглиж (2018), и при боя на спортисти в Асеновград (2017), и при уличните размирици в Гърмен (2015), и при фаталния побой заради спор за 20 лева в карловското село Розино (2014), и след убийството и погромите в Катуница заради печалното \"царуване\" на Цар Киро (2011). Възмутените се възмущават, престъпленията продължават, а след определен праг на количествени натрупвания всяка дребна битова свада носи взривоопасен потенциал. И както в природата нищо не се губи, а само преминава в друго състояние, така и незаконните квартали с по 200 души обитатели и един редовен електромер се пренасят от една локация към друга, без да променят същността си - капсула за оцеляване, периферия със свои собствени правила, с почти нулева перспектива за подобряване от поколение на поколение. Войводиново е на 5 минути път от Пловдив, до него се стига с линия на градския транспорт. То е едно от селата в ядрото на най-успешно развиващата се индустриална зона в България, в която почти няма безработица. Човек би предположил, че при такъв икономически потенциал властта отдавна трябва да е решила елементарни въпроси на битовата сигурност и благоустройството. Вместо това селото няма свое полицейско управление, общинският му кмет не е кметът на най-близкия областен център (заради неведомата логика в отделянето на община \"Марица\" от община Пловдив), а компетентният местен управник е допуснал заселването на десетки ромски семейства на пусто място, което не предполага адресна регистрация. Не е трудно да се предположи как ще се развие сюжетът в общност, която няма нормален достъп до системата (в това число - до образование, здравеопазване), но няма и стимул за привеждане в ред чрез любезна принуда от страна на \"органите\".  Напротив, много е вероятно \"органите\" да са си затваряли очите поради електорални съображения. Избори идват, все пак. Не е трудно и да се сетим, че съществуването в латентен страх и недоверие между местните и преселниците скоро ще доведе до положение, в което дори \"Добър ден\" може да стане повод за скандал. Или един банален спор за пресичане на пътя да ескалира до скачане върху главата на командос. Трудно е само да се обясни защо беше нужно да се стигне до преекспонираната заплаха от етнически бунт, за се открие \"изненадата\", че постройките им не само са незаконни, но и са опасни за живота на обитателите. Трудно е да се обясни и защо беше нужно цял военен вицепремиер да се \"самосезира\" (естествено, само на приказки), за да запуши дупките на местното самоуправление в едно село с по-малко от 2000 души население. Опасното е, че вече никой не си прави труда да търси фактите и причинно-следствените връзки в поредната криминална хроника. Присъдите са изписани предварително и само чакат обнародване с гробовен тон по сутрешните блокове, докато аудиторията попива сълзите на пострадалите и \"се зъби на тирана\" през Facebook. Лошото качество на предизборната кампания е, че често се превръща в плодородна среда за оправдания и скатавки на отговорните за базовите нерешени проблеми, зад прикритието на просташки закани и експлоатация на страхове. Хубавото на предизборната кампания е свойството й да приключва с избори. Дано дотогава Войводиново да не е преминало в тлъстата папка с \"медийни чудеса за три дни\".", "date": "2019.01.10", "title": "Войводи, пак ли?"}
{"url": "http://www.classa.bg/%D1%81%D0%B2%D1%8F%D1%82/item/391367-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%BE%D0%B2-%D0%B2%D0%B8%D1%80%D1%83%D1%81-%D0%B2-%D0%BA%D0%B8%D1%82%D0%B0%D0%B9", "text": "Новооткритият вирус е роднина на смъртоносните марбург и ебола вируси. В лабораторни условия се е прехвърлил лесно върху човешки клетки. Семейството на филовирусите не е широко познато сред повечето хора. Но представителите на двете основни разклонения във фамилията представляват добре разпознаваеми и предизвикващи ужас понятия: марбург и най-вече ебола водят до тежки заболявания при хората с висока степен на смъртност сред инфектираните. Дори в момента в Конго върлува епидемия от ебола. Сега учените в Азия са открили нов причинител, който също е част от семейството на филовирусите.     Учени от екипа на Лин-Фа Уанг от медицинското училище Duke-NUS в Сингапур и Ченг-Ли Ши от Китайската академия на науките съобщават в изследване, публикувано в специализираното издание “Nature Microbiology”, за откритие направено в черния дроб на прилеп от вида Rousettus Pteropodinae в югозападната китайска провинция Юнан. Свидетелства за нов род вирус От тъкънта на животното учените са успели да изолират вирус, който генетично е различен от марбург и ебола, но съществеменно е свързан с тях. Той използва същия рецепторен протеин NPC1, за да инфектира клетките. Учените говорят за „менгла“ вирус, а името е заемка от окръга, в който е открито животното. Изследваният генетичен материал съвпадал на 32 и 54 процента с досега известните филовируси, казват учените. Новооткритият вирус можел да бъде класифициран между марбург и ебола в дървото на произхода на вирусите, твърдят те. Можело дори да се окаже, че са открили нов род, към който се числят повече, досега непознати вируси. Рискът за хората към момента е неясен Както при другите филовируси, сега отново съществува риск, според учените, причинителят да може да преодолява граници и да се прехвърля върху други създания. При лабораторните опити са били заразени клетки на маймуни, хамстери, кучета и хора. Все пак са необходими още изследвания, за да може да се калкулира по-точно рискът от разпространение на вируса: хипотеза, при която той „прескача“ от прилепите върху други живи същества. Към семейството на филовирусите принадлежи още един, по-скоро непопулярен сред хората род вируси – този на куевавирусите. Той е бил изолиран през 2011 отново от прилеп, но в пещера в Испания. За този тип вирус (поне засега) не е известно да представлява риск за хората. Прилепите към днешна дата са основните заподозрени за преноса на вируса ебола върху хората, без самите те (животните) да се разболяват. Всъщност тяхната роля в разпространението на болестта не е безспорна. Някои изследователи смятат, че макар животните да могат безопасно да приемат патогените, те не ги предават. Ето защо не трябва да се вземат никакви необмислени мерки, които да застрашават съществуването на прилепите.  ", "date": "2019.01.10", "title": "Откриха нов вирус в Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391368-%D1%81%D0%B2-%D0%B3%D1%80%D0%B8%D0%B3%D0%BE%D1%80%D0%B8%D0%B9,-%D0%B5%D0%BF%D0%B8%D1%81%D0%BA%D0%BE%D0%BF-%D0%BD%D0%B8%D1%81%D0%B8%D0%B9%D1%81%D0%BA%D0%B8", "text": "  Свети Григорий (331-394 г.) бил по-малък брат на  . Заедно с него и със   те образували знаменитото \"Кападокийско тризвездие\"  (виж  , бел.ред.) . Той получил най-високо образование за онова време. Голямо духовно-аскетично влияние упражнила върху него сестра му  . Неговият приятел св. Григорий Богослов го подтикнал към риторското поприще. Когато император Юлиан Отстъпник отстранил всички християни от учителското съсловие, св. Григорий се оттеглил в най-строго монашеско усамотение. Въпреки нежеланиету му, св. Василий поставил брат си Григорий в 371 година за епископ на Ниса. При арианствуващия император Валент  (364-378) той бил прогонен от катедрата си, но при възцаряването на благочестивия Теодосий Велики (379 г.) пак бил възстановен на епархията си. Взел участие в Антиохийския събор от 379 година и на   от 381 година като авторитетен богослов.     Многостранна е дейността на св. Григорий Нисийски като плодовит писател, философ и богослов. Неговата богата умозрителна надареност му помагала да обработи систематически истините на вярата и да ги защищава от еретиците. В знаменитото си съчинение от 12 тома книги \"Против Евномия\" св. Григорий Нисийски защищава учението на брата си върху божествеността на Сина и на Свети Дух. Нему принадлежат и прекрасни тълкувания на Петокнижието и на Псалтира, както и чудните беседи върху Блаженствата и Господнята молитва. От него са останали образцови аскетически трудове, проповеди, речи на полемични теми и многобройни писма.", "date": "2019.01.10", "title": "Св. Григорий, епископ Нисийски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391369-10-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дaта през 532 г. избухва въстанието Ника в Константинопол.   През 1810 г. бракът на Наполеон и Жозефина е анулиран.   През 1863 г. е открита първата линия на Лондонското метро (първото в света метро).   През 1904 г. започва да излиза в. „Българан\" под редакцията на Христо Силянов и Александър Кипров.   През 1920 г. Обществото на народите провежда първата си среща, на която ратифицира Версайския договор за края на Първата световна война.   През 1944 г. по време на Втората световна война е извършена шестата бомбардировка на София от британско-американската авиация.   През 1946 г. се провежда първото Общо събрание на ООН; представени са 51 страни.   През 1984 г. САЩ и Ватикана установяват дипломатически отношения.   През 1997 г. е организирано протестно шествие на опозицията срещу управляващата Българска социалистическа партия (БСП). По-късно митингът прераства в щурм на Народното събрание. Полицията разгонва със сила демонстрантите.   През 2000 г. са възобновени наблюденията с космическия телескоп \"Хъбъл\".   През 2000 г. America Online обявява намерението си да купи Time Warner за 162 милиарда щатски долара.  ", "date": "2019.01.10", "title": "10 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/391370-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%B4%D0%BF%D1%81-%D0%B7%D0%B0%D1%89%D0%BE-%D0%B9%D0%BE%D1%80%D0%B4%D0%B0%D0%BD-%D1%86%D0%BE%D0%BD%D0%B5%D0%B2-%D0%B5-%D0%B4%D0%B5%D0%BF%D1%83%D1%82%D0%B0%D1%82,-%D0%B3%D0%BD%D0%B5%D0%B2%D0%B8-%D1%81%D0%B5-%D0%B5%D0%B4%D0%B8%D0%BD-%D0%BE%D1%82-%D1%81%D1%8A%D0%BF%D0%B0%D1%80%D1%82%D0%B8%D0%B9%D1%86%D0%B8%D1%82%D0%B5-%D0%BC%D1%83", "text": "Скандал в ДПС по време на отбелязване на 29-та годишнина от създаване на политическата формация. Един от създателите на партията поля гостите на хотелски комплекс ”Арпезос” със „студен душ“, след като за първи път открито заговори за милионерите и несправедливия избор на депутатите. Адвокат Мюмюн Йълмаз потърси сметка от ръководството на ДПС защо хора като Йордан Цонев са народни избраници.     „Много хора са станали милионери в ДПС без да се интересуват как живее народът“, каза той, цитиран от „24 rodopi“ . Той повдигна въпроса за депутатите Йордан Цонев, Джевдет Чакъров, Камен Костадинов и Рамадан Аталай. “Толкова ли нямаше хора в Хасково, че Йордан Цонев да го пишат водач”, каза учредителят. Всички останаха като парализирани, когато Мюмюн Йълмаз отсече: Кърджали е крепостта на ДПС, не подценявайте Кърджали, без Кърджали след 3 дни няма да има ДПС. „Какво ме грее, че имам депутат в Перник и депутат в Ловеч. Ако върви така депутатските мандати на ДПС в Кърджали ще паднат на 2“, отбеляза още Мюмюн Йълмаз, който е първият координатор на ДПС в Турция. ", "date": "2019.01.10", "title": "Скандал в ДПС! Защо Йордан Цонев е депутат, гневи се един от съпартийците му"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391371-%D1%82%D1%80%D0%B0%D0%B3%D0%B8%D0%BA%D0%BE%D0%BC%D0%B5%D0%B4%D0%B8%D1%8F%D1%82%D0%B0-%D1%87%D0%B5%D1%80%D0%BD%D0%B8-%D0%B2%D1%80%D1%8A%D1%85", "text": "Историята я знаете и няма да я преразказваме. Главните действащи лица са следните: 1. Група планинари, решили да празнуват нова година на Черни връх. 2. Техен приятел, решил да пробяга разстоянието от София до върха гол, при минусови температури. 3. Арендаторите на чайната и техните приятели. 4. Собствениците на чайната – БТС. 5. Планинската спасителна служба. 6. Медиите Е дна част от изброените по-горе лица са преки участници в историята, други косвени, а трети се включиха в последствие. Та… Заради необмислените си действия, няколко човека провалиха Новогодишното празненство на хора, които цяла година посрещат и изпращат нас планинарите. Веднъж решиха да седнат, да се повеселят, и се намериха няколко луди глави, които макар и предупредени, че чайната няма да работи, тръгват. Един от тях при това е самоубиец – да бягаш гол, при -15°, без необходимото оборудване и облекло в раницата си, е опит за самоубийство. Случи ли се нещо непредвидено с него по трасето, е до там. Е, успя и стигна до горе, което си е постижение.     Станцията на Черни връх. Снимка: Български планинарски съюз   Заради тези необмислени действия, арендаторите на чайната бяха разчекнати и оплюти жестоко. Какво се е случило горе в преддверието, което единствено играе роля на заслон, няма да коментираме, защото не сме били там. Гледни точки и мнения се чуха много, но всички те са субективни. Едно е важно – пристигналите на място спасители са констатирали, че всички участници са били в задоволително здравословно състояние. П о договор между Българският туристически съюз (БТС) и арендаторите заслонът трябва да е отворен 24 часа в денонощието. Тези, които ходят на Черни връх, знаят, че заслонът – това е преддверието. Другото се води чайна, която си има работно време. Съгласно наредбата за хижите във всеки високопланински обект трябва да има едно отворено помещение, което да бъде отопляемо. Тук такова има, но то не може да се отопли, защото няма печка, а печка няма, защото няма комин. От друга страна вътрешното помещение се води чайна. Така я знаят всички. С изключение на ръководството на БТС, за които всичко това горе е заслон. А е заслон, защото като такъв той получава ежегодна субсидия от Столична община, каквато получават и останалите хижи на Витоша. Една чайна пари няма да получи. Средствата отпускани през годините са различни, но са около 5 000 лв на година. Въпросът е каква част от тях реално са вложени в обекта? 20 години х 5 000 лв са 100 000 лв, с които можеше да се построи нова хижа на Черни връх. Това са наши разсъждения само. Съгласно елементарната логика, един собственик на имот би трябвало да се интересува как се стопанисва той. За 20 години какво е направено, как е преустроен, какво се предлага, какво работно време има. Освен това Черни връх е посещаемо място от членовете и ръководството на БТС. Поне там ходят веднъж годишно. Не може сега след този скандал изведнъж да се сепнат и да разберат, че има проблем. Не! Проблем има, но той е многогодишен. Казва се безхаберие. Наемът се получава навреме, рекетът под формата на дарение към “партийния” вестник също. За тях това е достатъчно. А дали масовият турист използва обекта по предназначение, не е важно. Де да беше само на Черни връх това… А то е почти навсякъде. К акто почти винаги Планинската спасителна служба (ПСС) си свърши работата. Реагираха на момента, качиха се бързо и констатираха, че проблем няма. И това в Новогодишната нощ. Браво на тези хора! Лошото при тях е, че там хората са фактора за успех на службата. Въпреки липсата на бази по планините, на техника, екипировка. Не става въпрос за Витоша, а по принцип. За хеликоптер само си мечтаем, и то тайно. Докога ще продължава това не знаем, но е смешно в 21-ви век. Разбира се, след като има скандал и новина, медиите атакуваха. Следихме ги подробно и констатирахме следното.  Първо, всички репортажи бяха сглобени така, че изкараха едната страна герои, а другата убийци. Така е удобно – има сензация, значи ще има гледаемост. В последствие започнаха да се търсят други гледни точки – на спасителите, на наемодателя, на планинари. Репортажите намалиха остротата на изказа и толкова. В началото имаше трагична ситуация, бедстващ човек, хипотермия и т.н. В последствие се оказа, че човекът е бил подготвен, знаел е какво прави, тренирал е всичко това и се е чувствал сравнително добре. Не смята да се отказва от този си начин на живот. Другите планинари също. Наемателите, от своя страна, след помията в началото отказваха да дават интервюта. Всъщност, тяхното мълчание е до някъде оправдано. Не защото се чувстват виновни, а защото всички скочиха срещу тях. Да се защитаваш в такава ситуация е безсмислено. Третата страна – наемодателят, също се покри. Освен техния PR, всички останали мълчаха. Всъщност, там в момента не се знае кой трябва да говори. Макар и грешка на телевизията, същият този PR беше наречен председател на БТС. Човекът заслужено си получи своите 5 мин слава. К акви са изводите в цялата тази трагикомедия, развихрила се на връх Нова година. Първо и основно това е липсата на желание от страна на БТС да изпълнява своето задължение, което му е вменено съгласно закона. Задължението на БТС не е да събира всеки месец наемите от обектите, а да развива туризма в България, да следи за спазване на правилата и нормите за поведение, да контролира, помага и напътства. И да има прозрачност. Тези арендатори ще си заминат, на тяхно място ще дойдат други, които ще продължат да работят по същия начин. Начинът, който им наложат от горе. Промяна няма да има. Второто и основно нещо е увеличаващата се тенденция от последните няколко години, че в планините ходят всякакви хора, които не спазват никаква планинарска култура и етика, които са тръгнали с едно голо его да покоряват върхове. Всичко това се гради с години, учи се още в училищата. Само че това се случва в нормалните страни. В нашата модул “туризъм и деца на походи в планините” няма. Трябва политика, но трябва и нормална организация, която да я прави. Засега наемите са на дневен ред. Третото основно нещо е липсата на качествени новини. Липсата на качествени медии, липсата на качествени разследващи журналисти. Но нали се сещате, че в такава държава няма как да е по-различно. Един направил репортаж на място и всички останали го копирали. Къде точно, къде изкривено, къде сложени уж свои думи, които обаче не водят до нещо по-добро и смислено. Годината започна с тази трагикомедия. Страх ни е да си помислим как ще завърши. Български планинарски съюз", "date": "2019.01.10", "title": "Трагикомедията Черни връх"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391372-%D1%82%D1%8A%D1%80%D1%81%D1%8F%D1%82-%D1%81%D0%B5-%D0%B3%D0%B5%D1%80%D0%BE%D0%B8", "text": " раждането на едни велик българин, един от националните ни герои и примери. В същото време една гола ексцентричност обикаля медиите като бездомно куче и бива героизирана. А защитниците на кучетата, дето уж обичат животните, но мразят хората, размахват камене и пръте да бият последните. Нямах намерение да се включвам да занимавам и аз аудиторията с това хиперболизирано безразсъдство, но силно ме озадачи ценностната представа за морал и героизъм. И ми досади пореден ден да чета пасквили и упражнения в еквилибристиката, заклеймяващи целокупното население, с онова нагло болнаво разделение- ние, чистите, добрите и красивите, пък вие (които не мислите като нас) - тъпия, грозен, уродлив плебс, лишен от морал и духовност, дето само яде, пърди, жули ракия, и злобее от позицията на своето нищо. „Отчаяни, озлобени, пропилели живота си хора, скотове“…     Кога стигнахме такова дъно – на омраза и нетърпимост? Авторите на това не си ли дават сметка, че с подобна крайност, мизантропия и нескрита агресия, се превръщат точно в това, което описват и осъждат? Гневът от несправедливост е съвсем друго нещо, и то е проява на хората променящи света. Но това е точно реакцията на аутсайдерска психика, която гази наред с единственото, което безсилието може – езикът на омразата към всеки несъгласен с нас. И всичко заради една определена малка група от обществото ни, която се счита за по-добра от останалите, смята, че има повече права, и очаква да бъде освободена от поемането на отговорност и от последствията на собствените си безразсъдни действия, като стовари тази отговорност върху обществото, вменявайки му вина. От кога здравият разум е нещо неморално? Мъченик бил, герой бил, дори с Ботев и Боян Петров го сравниха. Айде стига глупости. Човек дори да е на негова страна, ще се отврати – от защитата му.И статията не е заради него, а заради обществената реакция., посланието което дава. И аз съм планинар, и приключенец откакто се помня, за това принос има и професионалния спорт, с който се занимавах. Минала съм стотици, може би хиляди маршрути във времето, но колкото и екстремни неща да съм предприемала, винаги обезпечавам доколкото мога риска, съобразявайки всички фактори. Планината и стихиите изискват уважение, и ако не го проявиш, това се наказва. Като планинар вече имам такъв опит, че спокойно мога и да обучавам хора и да ги водя, не че имам такива амбиции. И като човек с такъв опит не считам че Кирил познава особено планинските закони, или че е бил добре подготвен, а защитниците му се съмнявам, че въобще са припарвали до планина. За сведение, хората екстремисти се подготвят сериозно за предизвикателството си. И не е да не разбирам тръпката от това да се изкачиш и посрещнеш горе празник, но точно неговото не е нито проява на героизъм, нито търсачески дух, то е обикновено безразсъдство, безотговорност и някаква липса. Да го наричат екстремист, герой, е некоректно спрямо истинските планинари. Има хора с толкова объркан вътрешен свят, безпътни и празни от към смисъл, че единствено силни дози адреналин, осигурен спонтанно, на часа, без никаква мисъл, могат да им донесат усещането, че са живи и да заглушат празнотата. Някои го правят с дрога, други карат като луди по магистралите и се надбягват, трети – като се напиват до краен предел, други като си правят селфи на ръба на скалата, а пети - търчат голи и превъзбудени към…нищото. И после като им измръзне задника - всички други им виновни. Нека погледнем обективно. Да тръгнеш гол, при минусови градуси, по нощите, навръх Нова година, когато всички празнуват, и сам да търчиш нагоре, както и да го гледам е безотговорност - към живота, към себе си, към близките ти, към обществото. Някои казват - какво ви пречи - рискът, който е поел, касае само него. Да, ама не. С поведението си поставя в риск и приятелите си, в случай че закъса по пътя и тръгнат да го търсят. Освен това ще притесни и близките си, ще ангажира маса хора, които трябва да се вдигнат да го търсят. Така ще изложи на риск и други хора. Обществото да трябва да пази, някой който не желае сам да поеме отговорност за себе си и съзнателно се поставя в рисковата ситуация, в която е изпаднал, не е героизъм, социално безотговорно е. И както напомни някой – „Планинската спасителна служба съществува, за да помага на хора, попаднали случайно, при естествените непредвидени обстоятелства, които не могат да бъдат предвидени в планината. А не за да е нащрек, когато ексцентрици преднамерено, богоборчески, се подбъзикват с планината и със себе си“. За такива би трябвало да има глоби. Както беше със скачащите от балконите на хотелите в Слънчев бряг англичани. Напият се и скачат в басейна, т.н. балконинг - ами започнаха да ги глобяват. Така че - първа помощ, за да бъде спасен, а след това бой, за да запомни добрината та следващия път да не умре от глупостта си. А, и да му връчат фискалния бон за разходите. Както ще го направят в болницата, ако е опрял в критична ситуация до тях. Ако въобще го приемат, защото ако няма здравна осигуровка, може да го оставят отвън, има такива случаи. В случая този не е имал планинска застраховка, въпреки екстремното си поведение, толкова „добре“ е бил подготвен. И планинските спасители бързо са се отзовали, но дори не чухме извинение към тях, нито благодарност, а му беше предоставен ефир. Все пак на крак са били вдигнати поне 7-8 души да се занимаят с ексцентричните му прищевки. Или всички са ти длъжни, само ти нямаш отговорност към обществото. Щото си герой? Какво се е случило с хората, за да смятат, че безразсъдния егоизъм е героизъм? А ако не му бяха стигнали сили да стигне догоре? Ами ако се беше подхлъзнал и пребил някъде и не е в състояние да повика помощ? Ами ако се случи нещо в зона, където няма обхват? Тогава кой щеше да е виновен, и кого щяхме да разпъваме - приятелите му, че са го пуснали да се щура сам и гол в тъмното, в студа? Какви егоисти, да го оставят сам - ето, вижте изродите, дето пуснаха горкото момче само! Вината трябва да е във всеки друг, но не и в него? Е, ако не е умствено пълноценен и не може сам да взима сам решения - да, но в случая имаме достатъчно възрастен човек, за да разсъждава трезво, който съвсем съзнателно е направил глупост. И сега заради неговата глупост ще пострадат други хора. Не казвам, че те са невинни, но защо той да е само жертва? А ако горе нямаше никого? Нали хижарите са му казали, че няма да е отворено – какво щеше да стане, ако не бяха там? Те ясно са му обяснили, че ще празнуват в семеен кръг - при 20 години без почивен ден все имат право на малко лично пространство за празника, но защо трябва да се съобразява с другите, важното е да задоволи собствените си егоистични прищевки. Освен това до заслона никой не му е отказал достъп. Заслонът си е отворен, по устав -24 часа – 7 дни. Това е заслон, а не хижа, тя е в друга посока. До заслона е чайната, но тя няма ангажимент да работи 24 часа 7 дни, и това никъде го няма. Чайната е под наем и наемателите сами си определят работното време. Чайната не е спасителна служба, нито е място за нощувки. Разбира се, това са условни правила и те нямат значение, когато трябва да бъде спасен човек, и хижарите имат вина като не са отворили веднага, но те ще си поемат отговорността за това, при това най-тежката- ще загубят обекта, на който са се посветили от години. А той защо не поеме своята отговорност? За тях има правила и санкции, а защо такива липсват за \"другите\"? Той бива толериран, че „може и да е направил грешка“, и бива оправдан за нея, но не може ли и те да са направили грешка и да не са преценили ситуацията, или за тях няма пощада? Трудно ми е да допусна, че нормални хора биха захлопнали вратата, ако са разбрали, че това е наистина бедстващ човек. И те самите заявяват това. През тях минават какви ли не, и не е невъзможно да са помислили, че това са ексцентрици, които са решили примерно да си пускат фойерверки от високото и понеже са видели, че свети, искат да влязат. Това не оневинява хижарите, че не са откликнали, но  тяхното подценяване и неглижиране на ситуацията е също толкова безотговорно и тъпо, колкото и неговата гола инициатива . Хубаво е поне, че всичко се размина без сериозен инцидент, и че той е добре. Макар, че историята леко се компрометира. Потърпевшият разказва едно, хижарите друго, спасителите трето. Според показанията на спасителите от планинската служба, когато са пристигнали, а това е станало много бързо след обаждането - човекът е бил вътре, в добро състояние, без признаци и следи от хипотермия, и добре увит в спален чувал. И в разказа на Кенаров има противоречия. От там разбираме, че в заслона приятелите му са извадили всякакви дрехи, чорапи, и го облекли стабилно. Но когато най-сетне го пуснали в чайната, „ “…е нали преди това са го облекли, защо пак се е съблякъл? И много бързо след хипотермията е играл хоро? Да не се окаже, че някой е хвърлил око на обекта и местността и това е начинът да го получи? Или някой пак разиграва скалъпени драми и скандали, за да си лъска имиджа? Професионални планинари и алпинисти са загивали, бидейки добре подготвени, дори тези дни загина опитен планинар под връх Ботев, при това не е бил сам, а да тръгнеш сам, съвсем осъзнато необезпечен за рисковете, няма как да е сериозно. Нищо против човека, може да не личи, но му съчувствам. Не защото е измръзнал - това минава, а защото за да предприемеш такова самотно предизвикателство, зад това има някаква лична драма. И цялото нещо не го пиша заради него, а защото да бъде оправдаван и да му се придава позитивен мъченически орел е опасно социално послание. Защото би значело, че подобно поведение е приемливо, нормално, а то не е. А да му се придава героичност, е вече нездраво. Селфито на ръба на скала или висящ от парапета на 20-ия етаж, пак ли е героизъм? А то не е много по-различно от неговото изпълнение. И понеже защитниците му са много агресивни, нека припомним за тях – да размахваш пръст на хората и да им сочиш кривините, можеш само, ако ти самият си изряден, във всичко, и постъпваш коректно, съобразявайки се с другите – в случая това не е налице. Да изискваш от хората можеш само, ако ти самият с действията си, с работа, или гражданска позиция се опитваш да направиш света едно по-справедливо и добро място. Което именно е правел Ботев. И да бъде сравняван с тази незряла проява, е същото толкова неуместно, като самата нея. Ботев е имал смелостта да посочи кривините на тогавашното „статукво“ – нещо, което мога да се обзаложа, че тези „смелчаци“ никога няма да направят днес. И поради гнева си, че обществото не реагира, Ботев си е позволявал да му размахва пръст и да го критикува. Но на критиките си е имал покритие с дела. Когато и тези критици, започнат да имат принос към общественото благо, тогава ще имат някакво право да размахват морален тон на гражданите, и то не за да ги обиждат, а да ги разтърсят. Както е правел истинският герой, а това е пародия. Да сравняваш Ботев с въпросния Кирил, както е отбелязал Антон, е все едно да сравняваш Ричард Брансън с търговец на царевица на плажа. По принцип и двамата са нестандартно мислещи бизнесмени. Сравнението с Боян Петров също е неуместно. Интересно е, че някои от хората, които оплюха Боян Петров, когато той изчезна - че си бил виновен сам, че било егоцентризъм това дето прави и едва ли не си го е заслужил (каква жестокост), същите тези сега героизират безразсъдната безотговорност на голия ентусиаст и се изживяват като моралисти. Ех, тия двойни аршини и нагло лицемерие. Но посредствеността така прави откакто свят светува - мачка и омаловажава превъзходството и истинското можене, и героизира и въздига профанизма и себеподобието. Затова децата имат нездрави примери. Боян Петров е тръгвал изключително подготвен и правеше наистина значими неща – неговото е победа на духа над физиката. Той ще остане символ на силата на духа, а делото му не е егоистично хоби, а е световно признато. Той е документирал всичките си походи и ги е дал на хората, за да ползват неговия опит, за да е полезен и на другите. Боян имаше и гражданска позиция по наболели за обществото теми, така че той ще остане един вдъхновител. А другият ще се запомни с…всъщност до следващия обществен скандал, когато вече ще е забравен. Обречени сме, ако това са ни героите, за радост- не са. Героизъм е делото на Боян, героизъм е дълги години да печелиш олимпийски и европейски титли - шампионката по стрелба Мария Гроздева и победата й в битката с рака; героизъм е всяка жена, която работи на обикновена заплата и гледа три деца; героизъм е да си учител и всеки ден зле възпитани от родителите си деца да ти скачат на главата, но въпреки това да продължаваш да се опитваш да ги научиш, защото си обичаш професията. Героизъм е адвокатка останала вдовица с три деца, която цяла година води битка и се пребори за това децата, останали без един родител да получават пенсия, без условия. Заслужава да й се знае името – Златина Хаджипанайотова, нарекли я българската Ерин Брокович. Героизъм е и това - 50 години да си се трудил почтено, да си плащал всички данъци, да си участвал в изграждането на България и накрая да оцеляваш с 250 лв. пенсия. А вие, както е казал поета, вий сте идиоти! Предлагам другата нова година на търсачите на нетрадиционни усещания да организират движение по бански и джапанки (идеята се зароди в нета), и да изкачат бул. Черни връх. А като измръзнат, да потърсят убежище в близкия х. Маринела. Ако не ги пуснат в ресторанта, да заклеймят комунистите и дългата ръка на Кремъл, която им е попречила, да извикат три пъти Свобода за коледните прасета!, и да си направят парад на хората с нетрадиционни социални изяви. А ние обещаваме да сме там, да снимаме, и да извикаме службите за сигурност за да им помогнат, и… да ги приберат „на топло“, да не мръзнат. Записването вече започна…Търсят се герои. ", "date": "2019.01.10", "title": "Търсят се герои"}
{"url": "http://www.classa.bg/%D1%81%D0%B2%D1%8F%D1%82/item/391364-%D0%BB%D0%BE%D0%BD%D0%B4%D0%BE%D0%BD-%D1%81%D1%8A%D0%B2%D1%81%D0%B5%D0%BC-%D1%89%D0%B5-%D1%81%D1%82%D0%B0%D0%BD%D0%B5-%D0%B7%D0%B0-%D1%81%D0%BC%D1%8F%D1%85", "text": "Освен за втори референдум, в Лондон изведнъж се заговори, че излизането на Великобритания от ЕС можело да се отложи. Може, наистина, но какво ще означава това?          Както вече се разбра, идния вторник британският парламент ще трябва да гласува споразумението за излизане от ЕС, сключено между правителството на Тереза Мей и Брюксел. Ако се потвърдят сегашните очаквания, парламентът ще отхвърли споразумението - в такъв случай излизането на Великобритания без сделка става почти сигурно, а то ще повлече след себе си всевъзможни непредвидими последствия и финансови загуби.     Във всеки случай няма как да се разчита на това, че скептичните британски депутати ще се вслушат в призивите за по-отговорни действия, каквито отправи например германският външен министър. Сред твърдите защитници на Брекзита има хора, които действат лекомислено и са готови и на безразсъдни рискове. За да не се стигне до Брекзит без сделка, в Лондон вече се заговори за втори референдум, но и за евентуално отлагане на излизането от ЕС. Това е теоретично възможно, ако британското правителство подаде съответна молба. Само че подобна заявка би била и признание, че в Лондон понастоящем цари хаос. Ако наистина иска да спечели достатъчно време, Лондон ще трябва да поиска отсрочка от доста седмици. В края на май предстоят избори за Европейски парламент. Ако срокът за излизане от ЕС бъде удължен, Обединеното кралство ще трябва да участва в тези избори, а малко след това – да напусне Съюза! И съвсем да стане за посмешище!    ", "date": "2019.01.10", "title": "Лондон съвсем ще стане за смях"}
{"url": "http://www.classa.bg/%D1%81%D0%B2%D1%8F%D1%82/item/391365-%D1%82%D1%80%D1%8A%D0%BC%D0%BF-%D0%BD%D0%B5-%D0%BC%D0%BE%D0%B6%D0%B5-%D0%B8%D0%BB%D0%B8-%D0%BD%D0%B5-%D0%B8%D1%81%D0%BA%D0%B0", "text": "Нито помен от желание за компромис: Доналд Тръмп отново показа, че не иска или не може да изпълни основното изискване към един президент: да не разделя, а да обединява нацията.         Две години след встъпването си в длъжност - в миг, в който САЩ се намират в бюджетна блокада - Доналд Тръмп разполагаше с две възможности. Той можеше да използва ситуацията като шанс, за да се покаже като истински лидер на страната – лидер, който иска да преодолее пропастта, разделяща нацията на две. Можеше да заяви, че стената към Мексико си остава най-доброто решение, което, според него,  ще позволи да се овладее ситуацията по южната граница на страната. Но и да каже, че в името на общото благо е готов на компромиси с демократите, за да се сложи край на блокадата, а и да се защитят американските граници. Тръмп можеше да каже например следното: \"Скъпи американски съграждани, независимо дали сте републиканци или демократи, независимо дали ме подкрепяте или отхвърляте, сега е моментът в интерес на страната ни да отворим нова страница - да си сътрудничим и да сложим край на блокадата.\" С други думи, той можеше да се опита да заглади политическите разломи и да протегне ръка на новоизбрания Конгрес, за да се стигне до компромисно решение за граничния проблем, с който сам се постави натясно. Дори и да бе постъпил по този начин, привържениците му пак щяха да го поддържат, защото му вярват, независимо какво казва. Е, десните хардлайнери навярно щяха да го упрекнат, че се огъва, а демократите и много републиканци може би нямаше да повярват, че намеренията му наистина са сериозни. Но, ако все пак беше направил опит да се покаже в ролята на нов обединител на една разделена страна, това поне би предотвратило тоталния срив, до който причинената от него самия блокада може да докара страната. Реторика на страха Само че Тръмп не каза нищо такова в обръщението си във вторник. Напротив. Той използва случая, за да удвои финансовите си искания за финансиране на стената по границата с Мексико, заблуждавайки, че ставало дума за \"национална криза на сигурността\". С други думи, Тръмп постигна нещо, което на практика изглеждаше почти невъзможно: той задълбочи разделението на страната още повече. Президентът обяви, че главният проблем е нелегалната миграция през южната граница. Повечето експерти обаче твърдят, че посочената от него \"криза на сигурността\" изобщо не съществува. С обръщението си той разпали страховете от нелегалните имигранти, говорейки за тях като за  престъпници. Множество изследвания обаче сочат, че нивото на престъпността сред нелегалните имигранти не е по-висока, отколкото сред американците.     Най-фаталното обаче бе това, че Тръмп не направи никакъв опит да уреди конфликта с демократите. Вместо това ги прикани да сторят „правилното“ и да му гласуват над пет милиона долара за изграждането на стена по границата с Мексико - макар че демократите вече бяха отхвърлили подобна възможност. И така Тръмп за пореден път показа, че не иска, или не може да изпълни основното изискване към един президент: да не разделя, а да обединява нацията.  ", "date": "2019.01.10", "title": "Тръмп: не може или не иска?"}
{"url": "http://www.classa.bg/%D1%81%D0%B2%D1%8F%D1%82/item/391366-%D0%B2-audi-a8-5-5-%D1%81%D0%B5-%D0%B3%D0%BE%D1%82%D0%B2%D0%B8-%D0%BE%D1%80%D0%B8%D0%B7", "text": "Audi пусна флагманската си кола Audi A8 през 2014 г.,а сега в допълнение към модела A8 3.0 / 4.0, компанията показа модела “5.5”, ограничен само в Япония. За да отговори на високите изисквания на клиентите, Audi A8 5.5 се стреми да създаде най-удовлетворяващия модел, използвайки модерни технологии от световна класа. \r\n Името на модела 5.5 е вдъхновено от 5 (пет) Go и 0.5 (половин) Han, идващи от термина gohan, което означава ориз на японски. \r\n   \r\n   В чест на японската култура на хранене с ориз, Audi A8 5.5 разполага с първата в света печка за ориз в конзолата в задната част. От интензивната конвекция на топлината вътре в японската тенджера, наречена Hagama, печката приготвя перфектния ориз. \r\n С панела на менюто със сензорен екран, собствениците могат да изберат няколко варианта за готвене. Благодарение на изтънчената иновативна технология на Audi всеки собственик вече може да персонализира ориза според собствените си предпочитания. \r\n       \r\n", "date": "2019.01.10", "title": "В AUDI A8 5.5 се готви ориз"}
{"url": "http://www.classa.bg/%D1%81%D0%B2%D1%8F%D1%82/item/391363-%D0%BD%D0%B5%D0%B1%D0%BE%D1%81%D0%BA%D0%BB%D0%BE%D0%BD%D1%8A%D1%82-%D0%BF%D0%BE%D0%BC%D1%80%D1%8A%D0%BA%D0%B2%D0%B0", "text": "Световната икономика се движи назад и надолу - бавно, но съвсем осезаемо. \"Помръкнал небосклон\" - под това лирично заглавие Световната банка публикува документ с прогнози, които будят притеснение.           \"Помръкнал небосклон\" - така е озаглавен документът, в който Световната банка понижава очакванията си за развитието на световната икономика. През 2019 година тя ще нарасне не с 3 процента, каквито бяха прогнозите през юни м.г., а с най-много 2,9 на сто. Това означава, че за втора поредна година световната икономика ще забави своя растеж. Да припомним, че през 2018 тя нарасна с 3 на сто, след като през 2017 година растежът възлизаше на 3,1 процента. Причините за това забавяне са многообразни, но една от най-важните се оказва \"домашно производство\". \"Търканията в световната търговия вече се отразяват на целия свят\", казва главният икономист на Световната банка Айхан Козе пред информационната агенция Франс прес. \"Облаци се струпват на небосклона, а ние наблюдаваме как световната икономика забавя своя ход\", добавя експертът. \"Дълговете изяждат държавните приходи\" В доклада си Световната банка предупреждава още, че се очаква намаляване на производството и засилване на финансовите сътресения в страните с бързо развиваща се икономика, натрупали огромни задължения във времената на ниските лихви. \"Тъй като обслужването на задълженията \"изяжда\" държавните приходи, правителствата срещат все по-големи трудности да финансират социалните си разходи\", казва изпълнителната директорка на Световната банка Кристалина Георгиева. И припомня, че макар в началото на 2018 година световната икономика да е работила на пълни обороти, това не е спряло забавянето на темпото. През настоящата година пътят може да се окаже още по-каменист, предупреждава Георгиева и изразява опасението, че това неминуемо ще се отрази на един от приоритетите в дейността на Световната банка - борбата срещу крайната бедност.     Растежът във водещите индустриални държави ще спадне до 2 процента, а в развиващите се и бързо развиващите се страни той ще намалее до 4,2 процента. В тази връзка Георгиева предупреждава да не се избързва със затягането на паричната политика, тъй като това би се отразило негативно на тъй важните парични потоци към страните с бързо развиваща се икономика. Прогнозата за САЩ е, че икономическият спад ще продължи - от 2,9 процента през 2018, тази година растежът ще спадне до 2,5 на сто, четем още в доклада на Световната банка. А през 2020 - годината на изборите, най-голямата икономика в света ще има по всяка вероятност ръст от най-много 1,7 процента, гласи прогнозата на Световната банка. Забавяне и в България Според друга прогноза - на международната компания Euler Hermes - ръстът на българския БВП ще спадне с 0,2 процента: от 3,2% през 2018 година на 3% през 2019. Причините: слаб износ, по-умерено вътрешно потребление и спад в темпа на растеж на заплатите. Ако през 2017 година трудовите възнаграждения в България са нараснали с 11,8 процента, а през 2018 - със 7,6 процента, то през 2019 растежът на заплатите ще се забави до 6,5%, прогнозират експертите.     *****             Риск първи: огромната задлъжнялост       Риск втори: бързо развиващите се страни     Риск трети: американската икономика       Риск четвърти: търговският конфликт     Риск пети: банките     Риск шести: \"твърдият\" Брекзит     Риск седми: Италия  ", "date": "2019.01.10", "title": "\"Небосклонът помръква\""}
{"url": "http://www.classa.bg/%D1%81%D0%B2%D1%8F%D1%82/item/391358-%D1%82%D0%B5-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B8%D1%85%D0%B0-%D0%BD%D0%B5%D0%BF%D0%BE%D0%B1%D0%B5%D0%B4%D0%B8%D0%BC%D0%B8-%D1%81%D0%B2%D1%80%D1%8A%D1%85%D0%B7%D0%B2%D1%83%D0%BA%D0%BE%D0%B2%D0%B8-%D1%80%D0%B0%D0%BA%D0%B5%D1%82%D0%B8-%D1%82%D0%BE%D0%B9-%D0%B3%D0%B8-%D0%BF%D1%80%D0%B0%D1%82%D0%B8-%D0%B2-%D0%B7%D0%B0%D1%82%D0%B2%D0%BE%D1%80%D0%B0", "text": "Руският президент Владимир Путин често се хвали с новите свръхзвукови оръжия, с които страната му разполага, както и с интерконтиненталните ракети, способни да летят 20 пъти по-бързо от скоростта на звука. Държавният глава отново и отново напомня на света, че благодарение на тези изобретения няма противоракетна система, която да лиши Русия от военната й мощ. Причината е, че никой няма \"непобедими\" ракети, които да са бързи колкото руските и никой не знае секретната технология зад тях. Но когато Путин хвали учените, които са проектирали ракетите, той пропуска да спомене, че някои от най-брилянтните умове на руската свръхзвукова програма са зад решетките или са разследвани за държавна измяна и обвинени, че са издали секретна информация на чужди държави. В началото на януари тази година президентът се срещна с топ руски военни и говори за проведените тестове на \"Авангард\" - мобилна система за свръхзвукови ракети. Той я описва като \"огромен успех и победа\" и обещава армията му да разполага със системата пълноценно още през тази година. Руските новинарски агенции съобщиха, че ракета е изстреляна от базата Домбаровски в планината Урал и успешно е поразила цел в Камчатка, която е на около 6 хил. километра разстояние. Путин определи работата по системата като дълга, трудна и изискваща революционни решения в някои основни области и всичко това е постигнато от руски учени, проектанти и инженери. Какво всъщност е това супер-оръжие? \"Авангард\" е това, което в САЩ наричат \"свръхзвуково превозно средство\" (hypersonic glide vehicle - HGV). То се задвижва до висока скорост от същия тип ракети, които пренасят сателитни или интерконтинентални ядрени бойни глави, но има различна летателна траектория от други ракетоносачи. Лети сравнително ниско над земята (според съобщенията, на около 91 км), точно там, където атмосферата свършва и започва Космосът. HGV се носи към целта си със скорост, многократно по-висока от тази на звука, и потенциално може да изпълнява маневри по пътя си. На теория може да пренася конвенционални бойни глави, ядрени бойни глави или да разчита единствено на кинетичната си сила, за да разруши целта си. Малката надморска височина и висока маневреност в сравнение със стандартните интерконтинентални балистични ракети би могла да го направи трудно за прихващане. Само че балистичните ракети вече са в състояние да пробият нормална защита.     И САЩ, и Русия разполагат с ракети-прихващачи, които по думи на Белия дом и Кремъл могат да поразят задаваща се балистична ракета. Експертите обаче се съмняват, че прихващачите са толкова ефикасни срещу толкова бързи мишени.     В този смисъл въоръжено с ядрена бойна глава HGV предлага твърде малко предимства пред интерконтиненталните балистични ракети, което е сред причините САЩ да се фокусира върху не-ядрени, но високоскоростни оръжия.      Освен това HGV са ненадеждни, защото са чувствителни към топлината и са нестабилни заради твърде високата скорост на летене. Около половината от тестовете на Пентагона са завършили с непланирани катастрофи. Русия преминава през подобни затруднения, докато усъвършенства свръхзвуковите си оръжия. Всичко това показва, че новото свръхзвуково оръжие на Кремъл е провокация, дори и да не променя ядрения баланс на силите или дори без да работи особено добре. И не е изненадващо, особено предвид нарастващото напрежение в НАТО през последните години, че Русия държи ревниво да пази своите свръхзвукови тайни. Федералната служба за сигурност (ФСБ) подозира в издаване на секретна информация към НАТО поне 10 служители на Роскосмос - руската държавна космическа агенция. През 2018-а ФСБ нахлува в дъщерното дружество на Роскосмос - Централният научно-изследователски институт по машиностроене - и арестува един от водещите му специалисти, Виктор Кудрявцев. Той е обвинен в предаването на Алианса на техническа информация, свързана със свръхзвуковата технология, използвана в \"Кинжал\" - балистична ракета, способна да пренася ядрени бойни глави, разположена в Южния военен окръг, и \"Авангард\", тествана в началото на 2019-а. Иван Павлов, адвокатът на Кудрявцев, казва, че това е най-възмутителният случай, по който е работил. Кудрявцев, мъж с разклатено здраве и сърдечни проблеми, е заплашен от 20 години затвор заради два имейла, които е изпратил на европейските си колеги. Миналата седмица няколко служители на ФСБ и няколко униформени с лица, покрити с маски, придружават възрастния мъж до петия етаж на съда в Лефортово. Според Павлов клиентът му е подложен на нечовешко отношение в ареста. Ученият изглежда зле и очевидно страда от сериозни болки в гърдите. Година преди ареста си Кудрявцев се бори за освобождаването на 76-годишния проектант Владимир Лапигин, който е осъден на седем години затвор за предполагаемо предаване на Китай на \"софтуерна система, способна да изчислява оптимизирани аеродинамични характеристики, която е държавна тайна\". По време на делото срещу Лапигин Кудрявцев свидетелства, че колегата му е споделил само предварително копие на софтуера с намерението да уреди договор между Института и китайската страна. Още повече, че през 2003-а руското правителство награждава Кудрявцев, учен с повече от четири десетилетия опит в космическата индустрия. През годините, когато президентът на САЩ Барак Обама и тогавашният президент Димитрий Медведев обмислят съвместни проекти за сигурност, именно Кудрявцев е куратор на международните свръхзвукови изследвания, одобрени от Кремъл. Сега по думите на Павлов възрастният мъж е в ареста заради изпращането на два имейла към института \"Фон Карман\" в Белгия. Отново според юриста всички обръщат гръб на Русия, ужасени от обвиненията в \"държавна измяна\" към учените, а в момента ФСБ упражнява колосален натиск върху Кудрявцев да свидетелства срещу свои колеги. Засега той отказва да сътрудничи, което е своеобразно геройство предвид здравословното му състояние. Когато Съветският съюз се разпада, около 15 до 30 хил. физици, запознати със съветската ядрена програма, остават в на държавни позиции. Много от тях работят в секретни институти, наричани \"пощенски кутии\", които нямат официални адреси. Въпросните учени не са имали никакво право да пътуват извън страната. Целта на Путин явно е отново да опази военните тайни на страната си на всяка цена. Руските учени са на мнение, че Кудрявцев е невинен и е превърнат в изкупителна жертва. Освен това повечето смятат, че той няма да е последният. С подрънкването с ядрени оръжия Путин от своя страна иска да внуши на народа си, че страната му е мощна и заобиколена от врагове, а към другите - че Русия остава ядрена сила. Той обаче не споменава никъде един важен факт - руските институции, включително министерството на отбраната и външното министерство, имат списъци със секретна информация, която не бива да бъде разгласявана. Самите списъци обаче също са секретни, така че често учените дори нямат представа, че споделят класифицирани данни. Така че през 2013-а Кудрявцев няма как да знае, че извършва държавна измяна, която може да му коства свободата. А миналата седмица в една контролна зала Путин седеше между руския министър на отбраната - Сергей Шойгу, и генерал - Валерий Герасимов, началник на Генералния щаб. Тримата наблюдаваха тестването на \"Авангард\" на огромен екран в залата. След това руският държавен глава определи системата като чудесен, направо отличен новогодишен подарък за страната си.", "date": "2019.01.10", "title": "Те разработиха непобедими свръхзвукови ракети. Той ги прати в затвора"}
{"url": "http://www.classa.bg/%D1%81%D0%B2%D1%8F%D1%82/item/391359-%D1%89%D0%B5-%D0%B8%D0%BC%D0%B0-%D0%BB%D0%B8-%E2%80%9C%D1%80%D0%B0%D0%B7%D0%B2%D0%BE%D0%B4%E2%80%9D-%D0%B2-%D0%B3%D1%80%D1%8A%D1%86%D0%BA%D0%B0%D1%82%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F", "text": "Гръцкият печат коментира предстоящата в петък среща между премиера и лидер на управляващата партия СИРИЗА Алексис Ципрас и министъра на отбраната и лидер на по-малкия партньор в правителствената коалиция, партията Независими гърци, Панос Каменос, на която общото очакване е, че ще бъде обсъден начинът, по който Независими гърци ще се оттегли от кабинета с оглед на очакваното внасяне на Преспанското споразумение с Република Македония за ратификация от гръцкия парламент.     Това трябва да стане, ако македонският парламент приеме в следващите дни изискваните от договора с Гърция промени в конституцията на страната. Срещата се очакваше още вчера, но беше отложена за петък, предаде БТА. Според изданието пропастта между тях изглежда непреодолима и двете страни търсят начина, по който да се разделят. Въпреки че според информациите Ципрас и Каменос са се разбрали да се срещнат в петък, по същество те планират действията си без Независими гърци в правителството. Показателно е, че срещата ще се проведе след, а не преди днешното заседание на парламентарната група на Независими гърци. Правителството твърди, че ще разполага с мнозинство в парламента и след оттеглянето на Каменос, но същевременно отклонява искането на опозиционната Нова демокрация да поиска вот на доверие, като вместо това я призовава тя да поиска вот на недоверие. Под заглавие «48 часа отсрочка» «Ефимерида тон синдактон» пише, че Ципрас и Каменос са се разбрали да отложат разрива, като свързва това решение с предстоящото в четвъртък и петък посещение на германския канцлер Ангела Меркел в Атина. «Та неа» поставя акцента върху одобрението, което Каменос поиска вчера от парламента за реализацията на програмата за модернизацията на изтребителите Ф-16 на гръцките ВВС на стойност поне 230 милиона евро. Според вестника с искането на одобрение Каменос иска да «изпере» и разходите по редица други програми в рамките на т.нар. «компенсаторни ползи» по различни сделки за въоръжение. Изданието пише, че премиерът е запазил «объркано мълчание» по предложението на Каменос в навечерието на решаващите разговори за бъдещето на кабинета. «Елефтерос типос» публикува снимка, на прегърнатите Ципрас и Каменос и пише, че  ", "date": "2019.01.10", "title": "Ще има ли “развод” в гръцката управляваща коалиция?"}
{"url": "http://www.classa.bg/%D1%81%D0%B2%D1%8F%D1%82/item/391360-%D0%BF%D0%B5%D0%BD%D1%81-%D1%80%D0%B0%D0%B7%D0%BA%D0%B0%D0%B7%D0%B0-%D0%B7%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D1%81%D0%B0%D1%89-%D0%B7%D0%B0%D1%80%D0%B0%D0%B4%D0%B8-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D1%82%D0%B5%D0%BD%D0%B0%D1%82%D0%B0", "text": " на американския президент Доналд Тръмп проучва законността на възможното въвеждане на извънредно положение в страната, за да получи финансиране за изграждането на стена на южната граница на държавата. Това заяви вицепрезидентът на САЩ Майк Пенс. Според него самият американски лидер все още не е взел окончателно решение по този въпрос. Пенс отбеляза, че \"ситуацията се е влошила\".     Според вестник   очаква се на 8 януари, по време на обръщението си към нацията, Тръмп да посочи хуманитарната криза на американско-мексиканската граница. „Позицията на президента е следната: на южната граница има криза, демократите отказват да преговарят”, добави Пенс. Повод за   към нацията ще бъде   на федералното правителство, чийто бюджет така и не беше одобрен поради разногласията между държавния глава и Демократическата партия около изграждането на стената на границата с Мексико. Стената на американско-мексиканската граница е замислена като заграждение за борба с потока от незаконни мигранти. Според Тръмп тя . Превод: М.Желязкова", "date": "2019.01.10", "title": "Пенс разказа за възможно въвеждане на извънредно положение в САЩ заради строителството на стената"}
{"url": "http://www.classa.bg/%D1%81%D0%B2%D1%8F%D1%82/item/391361-%D1%81%D0%B0%D1%89-%D0%BA%D0%B8%D1%82%D0%B0%D0%B9-%D0%BF%D0%BE%D0%B5-%D0%B0%D0%BD%D0%B3%D0%B0%D0%B6%D0%B8%D0%BC%D0%B5%D0%BD%D1%82-%D0%B4%D0%B0-%D0%BA%D1%83%D0%BF%D1%83%D0%B2%D0%B0-%D1%81%D1%8A%D1%89%D0%B5%D1%81%D1%82%D0%B2%D0%B5%D0%BD%D0%B8-%D0%BA%D0%BE%D0%BB%D0%B8%D1%87%D0%B5%D1%81%D1%82%D0%B2%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D1%82%D0%BE%D0%BA%D0%B8", "text": "Китай обеща да купува \"съществени количества\" селскостопански стоки, енергийни ресурси и промишлени стоки и услуги от САЩ, съобщиха днес от службата на постоянния търговски представител на САЩ след приключването на търговските преговори между Пекин и Вашингтон, предаде Ройтерс, цитиран от БТА.Разговорите се състояха от 7 до 9 януари в Пекин. В съобщение на службата, което не изобилства от подробности за постигнатите договорености, се посочва, че двете страни са обсъдили начините за постигане на справедливост, реципрочност и равновесие в търговските отношения между двете страни.     Представителите на САЩ и Китай също така са обсъдили проблеми, свързани със защитата на интелектуалната собственост и нуждата от споразумение за решаване на търговски спорове между двете най-големи икономики. Това е първата среща очи в очи на търговските представители на двете страни, след като американският президент Доналд Тръмп и китайският му колега Си Цзинпин се споразумяха миналия месец да прекратят за 90 дни взаимното повишаване на митата, докато преговарят. Според икономисти обаче това е твърде кратък период за решаване на проблеми, които пречат на отношенията между САЩ и Китай от години. Ако не бъде постигнато споразумение до 2 март Тръмп заяви, че ще повиши митата от 10 процента на 25 процента за вносни китайски стоки на стойност 200 милиарда долара. Китай също вдигна митата върху вносни американски стоки.  Първоначално бе планирано разговорите да приключат на 8 януари, но по неуточнени причини бяха удължени с един ден, отбелязва ТАСС.", "date": "2019.01.10", "title": "САЩ: Китай пое ангажимент да купува \"съществени количества\" американски стоки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391362-%D0%BD%D0%B8%D0%BA%D0%BE%D0%BB%D0%B0%D0%B9-%D0%B1%D0%B0%D0%BD%D0%B5%D0%B2-%D0%B2%D1%8A%D0%B7%D1%85%D0%BE%D0%B4-%D0%B8-%D0%BF%D0%B0%D0%B4%D0%B5%D0%BD%D0%B8%D0%B5", "text": "Добре е, че българските институции започнаха да се интересуват от житието на Баневи. Но в тази държава има цял пантеон от олигарси, заслужаващи компетентно внимание. Кога ще чуем нещо за тях?         Комичният ефект на старата детска игра „развален телефон” се ражда тогава, когато посланието, получено на другия край на линията, е дяволита карикатура на оригинала. В ерата на таблетите, смартфоните и конзолите тази „аналогова” забава изглежда недодялана и първобитна. Но в модерната си разновидност моментално приковава вниманието на възрастните. Из медиите гастролират злепоставящи записи с гласовете на известни личности, уловени от СРС-та или по друг начин. Засегнатите твърдят, че чутото е монтаж, а думите са преиначени, извадени от контекста. Следват викове. Излияния. Оправдания. Дали „телефонът” е развален или напълно изправен - това остава неясно. Важното е, че записите се обсъждат. Циркулират. Цапат. Детската игра е огласена от смеха на малчуганите, тази на възрастните е с мирис на страх, гняв и фрустрация. Борба за власт. Озвучавана от кикота на публиката, жадна за зрелища. Банев и телефонът Телефон и запис бяха в окото на сензацията, която завихри в медиите зам.-главният прокурор Иван Гешев. По неговите думи, задържаният бизнесмен Николай Банев разполагал в килията си с телефон, по който тайно се свързал с руски лобисти. Подготвял хибридна война срещу България и медийна атака срещу прокуратурата. Водил разговори за създаване на „евразийска народна партия, която да защитава чужди интереси в България”, проучвал възможностите за политическо убежище в Русия и т.н. Телефонът, използван от г-н Банев, бил скрит в кутия от натурален сок. Дотук добре. Обещаващо начало на балкански трилър. Или поне (не)достойно продължение на публичния линч на кметицата на „Младост” Иванчева, „светнала като коледна елха”.     Всъщност пътят на Николай Банев - син на най-младия официално признат активен борец против фашизма и капитализма в Хасковско, не се отличава с нищо особено. Възходът и падението му лесно се вписват в житието на армията „назначени капиталисти” в България. Един вид книга, в която всяка следваща част е почти огледален образ на предходната. Ако си прочел един „дял”, познаваш и останалите. Става дума за онези комбинатори, които се нароиха след сгромолясването на стария режим, но не преди да получат неговата благословия. И партизанското поръчение: да спомогнат за прераждането му. Дотук добре по случая  \" Банев \" . А другите? Поредната обществена залъгалка, каквито свикнахме прокуратурата и КПКОНПИ да вадят от чувала, когато под краката на силните на деня стане напечено, поражда няколко въпроса, които си остават без еднозначен отговор. Най-напред: как прокуратурата подбира „клиентите” си? Добре е, че институциите се интересуват от биографията на Баневи. Нека се правят обиски в адвокатски кантори. А ако има „руска връзка” - нека се разследва. Но в тази държава има цял пантеон от заслужаващи компетентно внимание олигарси. Защо например едно от първите действия на КПКОНПИ беше да даде „извинителна бележка“ на депутата от ДПС Делян Пеевски? Защо властите не се интересуват от житието на бизнесмена Георги Гергов, а вместо това правителството му даде 43 милиона лева за „дупката” във Варна? А какво да кажем за записа „Ти си го избра” от 2013 година? И като сме започнали да питаме: защо не се повдигне завесата около епизода „Как се каляваше стоманата” от житието на самия министър-председател Бойко Борисов? Визирам ролята му в охранителния бизнес и връзките със СИК, които от години са обект на спекулации.     В изпълнителната власт вече има (поне една) партия, която е горда пета колона на Русия - „Атака”. Тя има ли отношение към „хибридната война”? Какво става с проекта АЕЦ „Белене”? Каква е ролята на Валентин Златев (Лукойл) в българската политика? И изобщо: при положение, че това правителство не предприе решителни стъпки за прекъсване на енергийната ни зависимост от Русия, новините за подготвяната хибридна война са доста закъснели. И мелодраматични. Голяма част от политическите битки през последните десетилетия, не само в България, са белязани от войната на записите. В този контекст става ясно защо трудно се намират кандидати в тоги, които да задават неудобни въпроси на силните на деня. Едно е да пита журналист, медия или дори опозиционен политик, съвсем друго е въпросите да задава прокуратурата. В България, където значителна част от хората не се доверяват на съдебната система, отдавна е публична тайна, че любопитството на обвинителя е опасна за кариерата му суета - vana curiositas. Особено ако си прави сметката да става главен прокурор. Каквото и да твърди г-н Гешев, общото между заговора на Николай Банев и ареста на кметицата на ”Младост” е в това, че към момента на задържането им и двамата нямаха политически гръб. Целта на мероприятието Оттук нататък рецептата е изпитана. Различни епизоди от случая със скрития в кутия от сок телефон ще се поднасят на час по лъжичка на публиката. Може би ще разберем кой е „известният журналист”, замесен в заверата; може би ще научим повече за партията. Или пък не. Бедата е, че целта на мероприятието не е да се установи истината, а да се вдига прах. Да се залъгва общественият глад за справедливост. Да се отчете нещо за пред Брюксел. И най-важното: да се отклонява вниманието от други проблеми. И от други ползващи се с протекции олигарси .", "date": "2019.01.10", "title": "Николай Банев: възход и падение"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391354-%D0%B2%D0%BE%D0%BB%D0%BE%D1%87%D0%BA%D0%BE%D0%B2%D0%B0-%D1%82%D0%BE%D0%BF%D0%BB%D0%B5%D1%81", "text": "За Анастасия Волочкова да прекара Нова година на Малдивите е една страхотна традиция! Всяка година на 31 декември балерината се припича на топло и пуска горещи фотоси от там. \"Чакайте, ще ви зарадвам с новия си бански\", предупреждава Волочкова и малко след това спазва обещанието си.      В края на почивката си, за десерт, Анастасия зарадва почитателите си с доста пикантни кадри. Тя показа как се припича на слънце по почти невидим бански, който разкрива всичките й прелести.      Топлес кадрите донесоха на балерината титлата \"кралица\" на Instagram. „Такава красота и ярки цветове, не мога да не им се възхищавам...\", пише игриво балерината под свежите си снимки.      На една от тях тя е полугола във водата и е закрила гърдите си с ръка. Въпреки, че се прикрива, снимките на звездната летовничка изглеждат впечатляващо.      Очевидно, авторът на палавите снимки на звездата е нейният нов любовник. Балерината не крие, че е на райските острови с приятеля си.  ", "date": "2019.01.10", "title": "Волочкова топлес"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391355-%D0%BA%D0%B0%D0%BA-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D0%B8%D1%85%D0%B0-%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D1%81%D0%BB%D0%B5%D0%B4", "text": "За да се съобразят с модата, актрисите, моделите и обикновените Инстаграм-блогъри често жертват своята естествена красота. В усилията си да отговорят на стандартите за красота, американската реалити звезда Кайли Дженър за пръв път се обръща към пластичните хирурзи, както пишат американските медии, още доста рано - на възраст около 20 години, ако не и по-рано. А пък устните си тя е увеличила за първи път на 16-годишна възраст. Вижте селекция от снимки на звезди, които, според информацията в пресата, са решили да придадат на устните си известния \"патешки ефект\".   Кайли Дженърр, американска риалити звезда       Ким Кардашиян, американска риалити звезда     Никол Кидман, австралийска актриса       Лана Дел Рей, американска певица     Меган Фокс, американска актриса  Линдзи Лоуън, американска актриса  ", "date": "2019.01.10", "title": "Как се промениха звездите след ..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391356-%D0%B2%D1%81%D0%B8%D1%87%D0%BA%D0%B8-%D0%BF%D0%BE%D1%89%D1%83%D1%80%D1%8F%D1%85%D0%B0-%D0%BF%D0%BE", "text": "Трансферът на световния шампион с Франция от това лято Бенжамен Павар от Щутгарт в Байерн зарадва много феновете на баварците. Заедно с информацията за сделката в социалните мрежи голямата част от привържениците споделят и обсъждат много снимки на съпругата на защитника Рашел Трапани. Тя е носител на титлата Мис Франция през 2007 година и със сигурност ще радва мъжките погледи на \"Алианц Арена\" в Мюнхен.       ю                  ", "date": "2019.01.10", "title": "Всички пощуряха по..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391357-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Очаква ви един прекрасен ден, освен ако не предизвикате скандал в семейството. По-малко обсъждайте битови проблеми, за да не провокирате гнева на близките си. Буйния си темперамент, трябва да скриете и във финансовата сфера. Колкото работите, толкова и ще получите. По време на активна работа, правете почивка, за да не влошите здравето си. ТЕЛЕЦ ( 21 април - 21 май )  Трябва да се придържате към твърди правила, за да не излезете от границите на обичайния си начин на живот. Близките ви, не само ще се радват на общуването с вас, но също така, ще аплодират всяко ваше решение. Особено ако решите, всички битови и финансови проблеми. Само, не се възгордявайте от това отношение. БЛИЗНАЦИ ( 22 май - 21 Юни ) Днес е възможна спешна командировка, на която е по-добре да се отправите, още от изгрев слънце. Тогава ще успеете с всичко, ще се срещнете с всички и дори ще може да си починете от изтощителния път. Възможна е, конструктивна критика от любимия човек. Ако приемете с достойнство всички напътствия, тогава съюзът ви, ще стане още по-силен.   РАК ( 22 юни - 23 юли ) Днес, ще ви радват, не само от успехите на колегите, но и на децата, ако имате. Няма да останат съмнения, че сте обичани и ценени. Възможно е пътуване, пазаруване и приятни подаръци от любимия човек. Съществува риск от алергична реакция, затова трябва бързо да разберете с какъв продукт е свързана. ЛЪВ ( 24 юли - 23 август ) Препоръчително е, да станете по-активни. Провеждайте разговори и търсете нужните хора. Всичко това ще увеличи шансовете ви, за кариерно развитие. Е, също и ще подобри материалното ви положение. От заеми е по-добре да се откажете, стига да имате възможност да се измъкнете от проблемите сами. Няма да е зле, кардинално да промените имиджа си. ДЕВА ( 24-ти август - 23 септември ) Очаква се, значително подобряване на финансовата ситуация. И всичко това, благодарение на вашето усърдие и богат опит. Ще се окаже, че наличните ви знания, могат да бъдат полезни във финансовата сфера. Но творческите ви проекти, ще останат в начален етап. Не се притеснявайте, в края на месеца и те ще дадат резултат. ВЕЗНИ( 24 септември - 23 октомври) Очаква ви наистина горещ ден, подгответе се да леете \"пот\" над новите проекти. Има шанс да се докажете в творчеството, но физическата работа е по-добре да избягвате. Няма да имате достатъчно сила, за да вдигате тежки неща. Трябва също, спешно да платите кредитити си, за да укрепите финансовото си положение.   СКОРПИОН ( 24 октомври - 22 Ноември ) Не трябва да бъдете, прекалено ревностни в работата. Каквото трябва свършете, останалото оставете за утре. В трудни житейски ситуации, може да разчитате на интуицията си, а в областта на финансите, съблюдавайте рационалния подход. Пазаруването днес, ви е противопоказано. Особено, ако планирате да правите големи и скъпи покупки.   СТРЕЛЕЦ ( 23 Ноември - 21 Декември ) Работете за удоволствие и не се претоварвайте. Ако може да си починете, го направете. Някой от приятели ви, може да ви стресне, съобщавайки ви малко приятна новина. Не приемайте всичко твърде близо до сърцето си, така няма да получите порция негатив. Вечерта е подходяща за четене и йога. КОЗИРОГ (22 Декември - 20 януари ) Днес семейните, могат да бъдат изненадани от децата. Всичко, приемайте спокойно и с чувство за хумор, дори и ситуациите да ви изглеждат необичайни. За да не се притеснявате за здравето си, трябва да се ръководите от правилото - всички болести са от нервите. Ако престанете да се нервирате, тогава денят ще премине перфектно.  ВОДОЛЕЙ ( 21 януари -  19  февруари ) Трябва да сте последователни, за да постигнете високи резултати в работата. Пазете в строга тайна плановете си, така че конкурентите да не узнаят. Добре ще преминат събития, свързани с подписване на сделки и финансови операции. Отличен ефект, може да очаквате от козметичните процедури.   РИБИ ( 20 февруари - 20 март ) Ще сте в състояние да се заредите позитивно още ранно сутринта, ако правилно реагирате на съобщение от приятел. Не взимайте върху себе си, проблемите на другите хора, в противен случай, ще окажат негативно влияние върху вашата съдба. Новата информация, ще бъде много полезна и ценна за тези който имат бизнес. Ако всичко поставите по местата си, доходите ви, ще се увеличат.", "date": "2019.01.10", "title": "Дневен хороскоп 10 януари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391353-%D1%80%D1%83%D1%81%D0%BA%D0%B0%D1%82%D0%B0-%D0%BA%D0%B8%D0%BC-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD-%D0%B8%D0%B7%D1%83%D0%BC%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Анастасия Квитко, модел от руски произход, която живее в САЩ и благодарение на нестандартната си фигура е известна като \"руската Ким Кардашиян\", показа на феновете си нови горещи фотографии. Снимките са публикувани на нейната страница в Instagram. На фотографиите пищната красавица позира в миниатюрен бански костюм.      Заради позата, която е заела, изглежда, че нейните форми са още по-големи, отколкото на предишните снимки. Последователите на моделката в мрежата, които са над 5 млн., веднага започнаха да пишат комплименти на различни езици. Някои дори я поканиха да им гостува в Бразилия.     Анастасия Квитко е родена в Калининград през 1994 година, няколко години е прекарала в Москва, а вече се опитва да пробие в американския шоубизнес и живее в Лос Анджелис. Амбициозната Анастасия е сигурна, че скоро ще е много по-известна от Ким Кардашиян, на която мнозина я оприличават.         ", "date": "2019.01.10", "title": "Руската Ким Кардашиян изуми мрежата"}
