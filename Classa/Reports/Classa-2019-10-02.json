{"url": "http://www.classa.bg/%D1%81%D0%B2%D1%8F%D1%82/item/400402-%D0%BA%D0%B8%D1%82%D0%B0%D0%B9-%D0%BE%D1%82%D0%BD%D0%BE%D0%B2%D0%BE-%D0%B8%D1%81%D0%BA%D0%B0-%D0%B4%D0%B0-%D0%B5-%D0%BD%D0%BE%D0%BC%D0%B5%D1%80-%D0%B5%D0%B4%D0%BD%D0%BE-%D0%B2-%D1%81%D0%B2%D0%B5%D1%82%D0%B0", "text": "70 години след създаването на Китайската народна република, властта на Комунистическата партия изглежда все още непоклатима, а нейните лидери се любуват на собствените си успехи. Но такава е само фасадата.       За 70-годишнината от основаването на Народната република, Китайската комунистическа партия (ККП) с гордост изтъква това, че Китай е успял да се превърне във втората най-голяма икономика в света. По някои други показатели Китай е сред водещите нации в света или дори заема първото място: например по обема на чуждите валутни резерви, по дължината на изградените линии за високоскоростни влакове или по броя на мобилните телефони в употреба. Много от тези рекорди обаче се дължат на огромното по брой население на страната, а не на необикновените успехи на нейното ръководство. А ако вземем предвид икономическата дееспособност на глава от населението, оценката няма как да е особено висока: по този показател Тайван, Япония и Южна Корея значително изпреварват Народната република, която МВФ поставя едва на 73-то място. А какво да кажем за твърдението на китайските комунисти, че са \"избавили стотици милиони хора от мизерията\"? Това си е чисто фалшифициране на истината.     В  началото на 1990-те години стотици милиони китайци наистина успяха да се спасят от бедността, но това е тяхна лична заслуга - те го постигнаха с цената на изнурителен труд на удължено работно време при мизерно заплащане и без всякаква синдикална и правна защита от страна на независими съдилища. Това създаде благодатна бизнес-среда за големите мултинационални компании, от която се обогати и комунистическият елит на страната. През 2018 година най-богатите 153 китайски депутати са  притежавали общо състояние от 650 милиарда щатски долара, което горе-долу отговаря на икономическата мощ на Швейцария.  Мрачното наследство на Мао Не е нов фактът, че между официалните изказвания и реалната действителност в Китай няма нищо общо. Едва ли има китайци, които да виждат някакъв рационален смисъл във фразите на Си Цзинпин, който все повтаря: \"Ние се придържаме твърдо и неотклонно към китайския тип социализъм\". Затова пък всеки знае какъв е дълбокият смисъл на това изречение: \"Дръж си езика зад зъбите и слушай Партията!\" Политическата злоупотреба с езика е фатално наследство от ерата на Мао Дзъдун и неговата Културна революция. А Си Цзинпин и ръководството на Комунистическата партия не могат да се откажат от него току-така: Мао им е нужен като пример и ориентир. Други програмни насоки те не са в състояние да открият. Както е известно, Мао накара китайците да вярват в безумната мания за някакво национално превъзходство, съчетана с претенции за световно лидерство. Тази заблуда, причинила огромни човешки страдания, завърши с хаос и повечето китайци си обещаха станалото никога повече да не се повтаря. Но днес, 4 десетилетия по-късно, официален Китай отново е решен да стане \"№ 1 в света\", а „китайските особености\" отново се превръщат в достойнство. Към „гордите\" технологични достижения на новото време спадат например камерите за видеонаблюдение, които позволяват разпознаване на лица, както и националната база-данни за оценка на благонадеждността на гражданите. Ако безумният проект на Си Цзинпин успее, това ще бъде лошо и за Китай, и за света. Но също и един негов провал крие опасности, защото не знаем колко дълго би продължил хаосът, който ще последва, и какви ще бъдат последиците от това за света. Може ли да се намери някакъв среден път, по който с мирни средства да се създаде един Китай „с човешко лице\"? Онези китайци, които работят  в името на тази кауза, за съжаление, не разполагат с почти никакво влияние. Ще има ли скоро смяна на върха? Цели 70 години след основаването на Народната република, господството на Комунистическата партия изглежда доста стабилно. Но нека все пак видим в какво положение се намира нейният пръв ръководител. В момента Си Цзинпин е принуден да се бори срещу най-различни неща: демократичното движение в Хонконг, търговската война на Тръмп, свинския грип в страната, който оскъпява живота на хората, и признаците, че китайската икономика постепенно забавя ход. Когато един-единствен човек е концентрирал цялата власт в ръцете си, какъвто е случаят със Си Цзинпин, и отговорността е изцяло негова. Бившите водачи, които са съгрешили, по стара комунистическа традиция, неизменно се оказваха зад решетките. Техните семейства също не са били защитени от разправа. След смъртта на Мао неговата съпруга, например,  се озова в затвора. Преди броени дни издателите на теоретичното списание на ККП Qiushi направиха нещо странно - публикуваха реч на Си Цзинпин от 2014 година. В нея китайският ръководител казва, че една здрава политическа система се нуждае от \"планирана смяна на ръководството\". Известно е, че още преди години Си премахна ограничението на управленските мандати на държавния глава. Каквото и да означава публикуването на тази стара реч: ако Си междувременно е премислил едновремешната си позиция, не е трудно да се досетим какви биха могли да са причините за това.", "date": "2019.10.02", "title": "Китай отново иска да е номер едно в света"}
{"url": "http://www.classa.bg/%D1%81%D0%B2%D1%8F%D1%82/item/400401-%D1%82%D1%80%D1%8A%D0%BC%D0%BF-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F,-%D0%BA%D0%B0%D1%82%D0%BE-%D0%BE%D1%82-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%B2%D0%BE%D0%B9%D0%BD%D0%B0-,-%D0%B0%D0%BA%D0%BE-%D1%81%D0%B5-%D0%B7%D0%B0%D0%BF%D0%BE%D1%87%D0%BD%D0%B5-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82", "text": "Президентът на САЩ Доналд Тръмп отговори на политическото разследване срещу него, предложено от демократите, с поредица от туитове на 29 септември, в които той цитира предупреждението на евангелския пастор Робърт Джефрес. Този религиозен водач във веригата Fox News предсказа през уикенда, че \"ако демократите успеят да уволнят обитателя на Белия дом от длъжност, те ще причинят фрактура, подобна на тази от Гражданската война, от която САЩ никога няма да оздравеят.\" Религиозният лидер заяви, че отмяната на последните избори ще отрече гласовете на милиони евангелисти в процеса и вярва, че \"единственото оспорвано престъпление и непростим грях на обитателя на Белия дом е да победи Хилари Клинтън през 2016 г.\" Тръмп редактира малко думите на Джефрис и добави в скоби, че демократите \"никога няма да го осъдят \". Освен това той цитира друга част от изявленията, като изтъква, че „никога не съм виждал евангелските християни по-ядосани по какъвто и да е въпрос, както от този опит за незаконно освобождаване на президента\". Тръмп настоя демократите да се извинят след разследването за политически процес, за да го уволнят. И накрая, президентът на САЩ публикува други откъси от коментарите на религиозния водач, включително един, в който той казва, че демократите \"не се интересуват дали изгарят и унищожават тази нация в процеса на свалянето на Тръмп.\"", "date": "2019.10.02", "title": "Тръмп предупреди за последствия, като от \"гражданска война\", ако се започне импийчмънт"}
{"url": "http://www.classa.bg/%D1%81%D0%B2%D1%8F%D1%82/item/400403-%D0%B4%D0%B0%D1%82%D1%87%D0%B0%D0%BD%D0%B8%D1%82%D0%B5-%D0%B1%D1%8F%D1%85%D0%B0-%D0%BF%D1%8A%D1%80%D0%B2%D0%B8", "text": "Датчаните бяха първи: преди 30 години там е сключен първият \"хомо-брак\". Последваха ги редица държави. В България еднополовият брак все още не е позволен. А в редица други държави хомосексуалността  е престъпление.       Датчаните Аксел и Айгил поставиха началото: на 1 октомври 1989 в кметството на Копенхаген официално бе регистрирано тяхното партньорство - първото брачно съжителство между двама мъже. Месеци преди това в Дания се водиха дълги дебати, които завършиха с приемането на закон, уреждащ т.нар. \"хомо-брак\". Дания отиде и по-далеч: от 2012 година там еднополовите двойки могат да сключват и \"класически граждански брак\". Днес тя е една от общо 26 държави в света, в които браковете между хомосексуални са изцяло равнопоставени - и в правно отношение - с тези на хетеросексуалните двойки. А това означава, че за сключването на граждански брак няма никакво значение дали партньорите са от един и същи пол, или не. Как е по света? И къде е България? По отношение на равнопоставеността на хомосексуалните бракове има най-общо казано пет групи държави: Германия спада към първата група държави, но не е сред най-либералните. В Холандия например бракове между гейове и лесбийки са разрешени още от 2001 година насам, в Аржентина - от 2010,  във Франция от - 2013, а в Германия това стана чак през 2017 година. Всички 26 държави, в които хомосексуалният брак е разрешен, се намират в Западна Европа, Южна или Северна Америка, Австралия, Нова Зеландия и Южна Африка.     Има и държави, в които хомосексуалните двойки не могат да сключат граждански брак, но могат официално да регистрират брачно съжителство - такава е ситуацията  в Чили, Италия или Швейцария. Партньорите в този случай имат права, сходни с тези на брачните партньори, но не и еднакви. Те например нямат право да осиновяват деца.     В България еднополовите бракове все още не са позволени. През 2019 в страната нашумя случаят на Кристина Палма и Мариама Диало, хомосексуална двойка от Австралия и Франция, които са сключили брак през 2016 във Франция. Същата година двете решават да се установят в България.      През 2018 обаче дирекция \"Миграция\" отказва да поднови документите на Кристина за пребиваване в страната, позовавайки се на чл. 46, ал.1 от Конституцията на България, според който \"бракът е доброволен съюз между мъж и жена\". Двете започват съдебна битка, която печелят през юли 2019. Тогава Върховният административен съд призна правото на еднополовото семейство да живее и пребивава на територията на България, упражнявайки правото на свободно придвижване в ЕС. Къде хомосексуалността е престъпление? В много държави по света на хомосексуалността все още се гледа като на престъпление. И в Германия беше така дълги години. Съответният параграф в закона датираше още от времето на Кайзерова Германия. По времето на националсоциалистическия режим той бе допълнително затегнат. Параграфът бе окончателно изваден от Наказателния кодекс едва през 1994 година. Във всички арабски държави хората с хомосексуална ориентация са застрашени от наказания. Йордания е единствената арабска страна, в която хомосексуалността е легализирана със закон. Дори в Ливан - държава, която се счита за относително либерална - законът предвижда до една година затвор за хомосексуално поведение. В Кувейт гейовете ги грози затвор до седем години, същевременно обаче за жени с хомосексуална насоченост не е предвидено наказание. Държавите, в които има смъртно наказание за хомосексуалните, са общо 11. Сред тях са Афганистан, Иран, Йемен, Пакистан, Саудитска Арабия, Судан - все мюсюлмански страни. Заключението, че ситуацията на хомосексуалните зависи предимно от влиянието на религията, обаче не е изцяло вярно. Защото не само консервативните мюсюлмани, но и консервативните християни определят хомосексуалността като грях. Тъкмо Испания обаче, която е строго католическа страна, беше сред първите в Европа, които пледираха за равнопоставеност.  ", "date": "2019.10.02", "title": "Датчаните бяха първи"}
{"url": "http://www.classa.bg/%D1%81%D0%B2%D1%8F%D1%82/item/400404-%D0%B1%D0%BB%D1%8A%D1%84%D0%B8%D1%80%D0%B0-%D0%BB%D0%B8-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B7%D0%B0%D0%B3%D0%B0%D0%B4%D1%8A%D1%87%D0%BD%D0%BE-%D0%BE%D0%B1%D0%B5%D1%89%D0%B0%D0%BD%D0%B8%D0%B5-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%BE%D0%B1%D1%8A%D1%80%D0%BA%D0%B2%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%BC%D1%83-%D0%BF%D0%B0%D1%80%D1%82%D0%B8%D1%8F", "text": "Докато управляващите във Великобритания консерватори провеждат годишната си конференция в Манчестър, се появи загадка, която стана тема за разговори в барове и ресторанти – как премиерът Борис Джонсън ще изпълни тържественото си обещание да осъществи Брекзит на 31 октомври. Джонсън откри четиридневното събитие като повтори обещанието си да изведе Великобритания от Европейския съюз с или без сделка, но има една уловка. Приет от парламента закон гласи, че ако до 19 октомври той не успее да сключи сделка, която да бъде одобрена от законодателите, трябва да поиска отлагане. Така че, как той би могъл да изпълни обещанието си в този случай обърква неговата партия, неговото правителство и неговите опоненти. Дали блъфира за Брекзит без сделка или нанася майсторски удар за извеждане на Обединеното кралство от ЕС само след месец? „Извършете Брекзит!“ е лозунгът на конференцията, макар че Джонсън отказа да хвърли каквато и да е светлина по въпроса, който може да дефинира най-значимия геополитически ход на Обединеното кралство от Втората световна война. Въпросът – който може да изпрати ударни вълни към финансовите пазари, да подкопае световния растеж и да раздели Запада, беше задаван многократно от водещи на дискусии в прояви, проведени в кулоарите на конференцията. Малцина получиха отговор, дори министри. След като увери света, че все още е възможен Брекзит без сделка на 31 октомври, запитан директно дали знае за плана за Брекзит, финансовият министър Саджид Джавид каза „Мисля, че знам“. Той не даде разяснения. Майкъл Гоув, министърът, който отговаря за планирането на варианта без сделка, каза, че такъв сценарий все още е възможен, но когато го попитаха как може да се реализира това, той използва афоризъм, приписван на Йоги Бера. „Отговорът е да поразсъждаваме върху казаното от Йоги Бера, американския треньор по бейзбол, което е „Човек никога не трябва да пророкува, особено за бъдещето“, каза Гоув. Други министри просто признаха, че не знаят. Старши съветникът на Джонсън, Доминик Къмингс, заяви, че Брекзит трябва да се осъществи на 31 октомври, а запитан за закона, който отлага Брекзит, ако няма сделка, каза: „Е, ще трябва просто да видим, нали така?“. За постигане на сделка Джонсън разполага само с две седмици преди срещата на високо равнище на ЕС на 17-18 октомври, за да подготви почвата, но след това той трябва да ратифицира всяко споразумение в британския парламент, който на три пъти отхвърли споразумението за напускане на предшественичката му Тереза Мей. Рязко напускане без сделка е кошмар за много международни компании, които се опасяват, че търговията ще бъде нарушена, а снабдителните вериги ще се разкъсат, подкопавайки вече слабия растеж на ЕС. „Има много хора, които всъщност искат да ни попречат да осъществим Брекзит на 31 октомври, но държа да ви кажа, че няма да бъде попречено на амбицията ни, ще продължим и ще го направим“, каза Джонсън. Обещанията на Джонсън за възможен Брекзит без сделка подтикнаха опозиционните партии по-рано този месец да одобрят закон, внесен от опозиционния лейбъристки депутат Хилари Бен, който задължава министър-председателя да поиска отлагане на Брекзит. Джонсън нарича закона „акт на капитулация“ и каза, че няма да иска отлагане. „Най-големият въпрос на тази конференция е: какво си е наумил Джонсън за Брекзит?“, каза участник във форума. „Някои министри се чудят дали вариант без сделка не е просто по-чиста и по-добра възможност“. Някои от неговите политически опоненти в парламента подозират коварство и проучват начини за гарантиране, че няма да останат „вратички“. Обсъждано е дори вероятното използване на извънредни правомощия от правителството. Бившият главен юридически съветник Доминик Грийв, влиятелен член на парламента и бунтар срещу Джонсън в Консервативната партия, каза, че дори Джонсън да постигне сделка, тогава ще трябва да има отсрочка, за да може Великобритания да одобри нужните закони за влизането му в сила. „Моето разбиране е, че законът на Хилари Бен работи, че правителството ще бъде принудено да поиска удължаване на член 50 и, ако министър-председателят не иска да направи това, ще трябва да подаде оставка“, каза Грийв, който беше един от общо 21 консервативни депутати, изгонени от парламентарната група на управляващата партия заради бунт срещу Джонсън. Ако Джонсън откаже да отложи напускането или да подаде оставка, Обединеното кралство може да стане свидетел на това как министър-председателят му бива изправен пред съда, каза Грийв. „Той ще бъде изправен пред съда и ще му бъде връчена съдебна заповед да напише писмото“, каза Грийв, като добави, че използването на извънредни пълномощия за осъществяване на Брекзит би било „нещо нечувано“.    ", "date": "2019.10.02", "title": "Блъфира ли Борис Джонсън? Загадъчно обещание за Брекзит обърква собствената му партия"}
{"url": "http://www.classa.bg/%D1%81%D0%B2%D1%8F%D1%82/item/400405-%D1%80%D1%83%D1%81%D0%BA%D0%B0%D1%82%D0%B0-%E2%80%9E%D0%BF%D1%80%D0%B5%D0%B3%D1%80%D1%8A%D0%B4%D0%BA%D0%B0%E2%80%9C-%D0%BD%D0%B5-%D0%BE%D1%82%D1%81%D0%BB%D0%B0%D0%B1%D0%B2%D0%B0", "text": "Москва бързо губи влиянието си на Балканите, а това са признаците, че няма да се откаже от него така лесно. Засилването на енергийната зависимост на региона от нейните източници, настояването за по-голяма роля в решаването на косовския въпрос, дори и засилването на проруските неформални групи в Сърбия и Република Сръбска са някои от стъпките, които Русия може да предприеме, за да задържи влиянието си на Балканите. Това не е толкова нереален сценарий, ако се има предвид актуалната ситуация в региона, особено през последните няколко месеца, при която САЩ повече от всички останали засилват доминиращата си роля. Разбира се, това не значи, че те не са имали влияние и преди, само че този път то е очевидно. Това между другото личи и от нескривания интерес Белград и Прищина да намерят компромисно решение за „косовския възел“, за което от известно време говорят американските представители, включително и президентът Доналд Тръмп. Не трябва да се пренебрегват и все по-зачестилите посещения на представители на САЩ в Сърбия, нито срещите на най-високо равнище, които сръбски политици имат в САЩ, като онази извънредна среща на президента Александър Вучич с държавния секретар на САЩ Майк Помпейо, а малко преди това и на сръбския шеф на дипломацията Ивица Дачич с доскорошния съветник на американския президент за национална сигурност Джон Болтън. Към всичко това може да се добави и назначаването на Матю Палмър за специален пратеник за Западните Балкани, а може би и най-важното, очевидната промяна на позицията на САЩ за решаването на косовския проблем, която не изключва дори и промяна на границите. Нашата общественост вижда всичко това, но също толкова добре го вижда и Русия, която постепенно губи позициите си в региона. Един от малкото козове, които са й останали, е южната сръбска област, защото, поне такова впечатление се създава, решението на косовския проблем се приближава. Затова се появяват реакции от Москва като онези, в които нейни дипломатически представители „се карат“ в социалните мрежи със своите съперници (руският и американският посланик в Сърбия), поясняват търговски споразумения (Евроазиатския търговски съюз) и даже реагират на изявления, които нямат нищо общо с тях. Именно последното демонстрира говорителката на руското външно министерство Мария Захарова, която коментира изявление на досегашния посланик на САЩ за американско-сръбското приятелство, в което Русия не бе спомената. Така вижда нещата и председателят на европейската Тристранна комисия Йован Ковачич, който писа за това в авторски текст, публикуван в сп. „Ню Юръп“.     „Реакцията на Захарова показва, че Москва няма да отстъпи последните остатъци от своето влияние на Балканите без борба“, посочва той и тълкува, че „Русия е осъзнала американското влияние на Балканите“. Той казва още: „Ясно е посланието, че Москва внимателно следи засилването на отношенията на Вашингтон и Белград“, но и че „няма да гледа благосклонно на все по-голямото сближаване на Белия дом и сръбското правителство“. „Руската подкрепа за Сърбия в Съвета за сигурност на ООН, която включваше блокиране на членството на Косово в ООН, даде на Москва значително влияние в Белград. Същевременно сръбската дипломация предприе действия и си издейства 15 държави да оттеглят или анулират своето признаване на Косово. Когато Русия откри два медийни пункта в Белград, след като Доналд Тръмп бе избран за президент, Америка окончателно се събуди за актуалната реалност в Западните Балкани“, пише в текста със забележката, че „Вашингтон сега казва, че ще приеме каквото и да е споразумение, което Белград и Прищина могат да постигнат“. Посочва се, че Сърбия с ентусиазъм приветства промяната в настроението на САЩ и тяхното подновено участие в мирния процес, „което включва идеята за свикване на международна конференция за Косово с участието на САЩ, ЕС, Русия, Китай и Турция, а всичко това намалява влиянието на Москва над Белград, който постоянно повтаря желанието си да стане член на ЕС“. Директорката на Центъра за евроатлантически проучвания Йелена Милич също е съгласна, че Русия няма така лесно да се откаже от влиянието си. Тя посочва, че Русия не само няма да се оттегли, а ще продължи да се ангажира не само в този регион, а и там, където е много по-динамично – „на морските търговски пътища, където се извършва най-голямото прегрупиране на силите“. Въпросът за нас (Сърбия) е какво да правим занапред, като се има всичко това предвид, казва тя. „Никой не е карал Сърбия, а тя сама е решила, че иска да влезе в ЕС, който е несъмнено свързан с НАТО. От друга страна, ЕС засилва сътрудничеството с НАТО, и то точно в областите, които могат да бъдат изгодни за Сърбия“, посочва Милич. Тя казва също, че засилването на отношенията с Вишеградската група, както и с България, Румъния и Гърция, е „добър отговор на онова, което е нелегитимно руско влияние“. „Никой не казва, че трябва да се прекратят отношенията с Русия, но това, което трябва да направим, е да измислим как да ги уравновесим, за да не затруднят, или още по-лошо – да „пресекат“ пътя ни към ЕС“, казва Милич. Според нея един от начините да се намали това влияние е Косово, или намирането на решение колкото може по-скоро, което ще задържи Сърбия на европейския път с помощта на САЩ. От друга страна, в такава ситуация не би трябвало да се пренебрегват нито натискът, нито влиянието на Русия, които биха могли да придобият някаква по-различна форма. Както казва Милич, една от възможностите е влияние в енергийния сектор на Сърбия в смисъл на доставка на енергоносители. „Друг начин може да бъде противопоставяне на споразумението, което Сърбия постигне с Прищина и за което фактически Белград преговаря с Вашингтон“, посочва тя. Третото нещо, казва тя, може да бъде „проникване в сектора на сигурността, но и някакви параполицейски и паравоенни сдружения“, а един от начините е „противопоставяне, насъскване, дори и нелегално въоръжаване на отделни проруски организации в Сърбия и Република Сръбска“. И Милич посочва, че постъпката на Захарова е „безцеремонна намеса във вътрешните работи на Сърбия като независима и суверенна страна“. „Същото послание се чу в началото на тази година от Русия“, казва Милич, имайки предвид текст на Максим Саморуков, водещ рубрика в руския анализаторски портал Карнеги, който говори за руската желязна прегръдка, която души Сърбия.    ", "date": "2019.10.02", "title": "Руската „прегръдка“ не отслабва"}
{"url": "http://www.classa.bg/%D1%81%D0%B2%D1%8F%D1%82/item/400406-%D0%BC%D0%B8%D1%85%D0%B0%D0%B8%D0%BB-%D0%B4%D0%B5%D0%BB%D1%8F%D0%B3%D0%B8%D0%BD-%D1%81%D0%B0%D1%89-%D0%B2%D0%BE%D0%B4%D1%8F%D1%82-%D1%81%D1%80%D0%B5%D1%89%D1%83-%D0%BA%D0%B8%D1%82%D0%B0%D0%B9-%D0%B2%D0%BE%D0%B9%D0%BD%D0%B0-%D0%BD%D0%B0-%D1%83%D0%BD%D0%B8%D1%89%D0%BE%D0%B6%D0%B5%D0%BD%D0%B8%D0%B5", "text": "Изказвайки се във Висшата школа по икономика на конференция, посветена на руско-китайските отношения и световния ред, озвучих мисълта, че в условията на хибридна война, която се разпалва срещу КНР от Съединените щати – а това са и мита, и санкции, и арести, и протестите в Хонконг, и много друго – единственият печеливш ход за Пекин и за Си Цзинпин е повишаването на равнището на конфликт чрез присъединяване на Тайван (поради неизбежните ексцесии това ще позволи и рязко да се снижи политическото влияние на военните като войната през 1979 година. Освен това противостоенето със САЩ по повод Тайван е за предпочитане с прякото сблъскване с тях в Южнокитайско море, очаквано през 2020-2021 година).     Известният руски специалист по китайска философия В. В. Малявин ми възрази, че действията на Китай по отношение на Тайван, първо, биха били катастрофа за целия спектър от международни отношения; второ, биха зачеркнали всички постижения на КНР от 1979 г насам и трето, те биха сложили край на общото бъдеще на човечеството. В тази връзка искам да отбележа, че международните отношения и така са в катастрофално състояние. Китай не може повече, пири това по обективни и външни за него причини, да действа в рамките на модела от последните 40 години, основан на тясно сътрудничество със САЩ. А що се отнася до „общото бъдеще“ на човечеството, то ако в това бъдеще се вижда глобален електронен концлагер, или да речем „свят без Русия“, то защо ни е подобно бъдеще. В същото време обединението на Тайван ще постави Си Цзинпин наравно с Дън Сяопин, който завърна на Китай Аомин и Сианганг (Хонконг), и ще завърши работата по обединението на китайските земи, започната от Мао Цзедун. Това също ще направи невъзможно китайската критика към Си Цзинпин и дори сред вътрешната елитна опозиция: ако конфронтацията със Запада заради възстановяването на реда в Хонконг изглежда до голяма степен неоправдана и неприемлива за китайския елит, тогава за обединението отново на Тайван, на Си Цзинпин ще бъде простено за хиляди пъти по-големи трудности, отколкото тези, които не биха простили във връзка с Хонконг. САЩ водят война срещу Китай като основен съперник в борбата за глобално лидерство, война за унищожение - нещо, което китайският елит като цяло, очевидно, все още не е осъзнал, тъй като 40 години се развива, ако не в идеологическа, то в стратегическа симбиоза с Америка. Исканията на САЩ за премахване на привилегированото положение на публичния сектор на китайската икономика не са случайни, а системни и представляват искане за промяна на държавната система на Китай, за да се намали нейната конкурентоспособност. Без обединението на Тайван с КНР няма да бъде възможно да се обърне конфликтът с Америка в нейна полза и Си Цзинпин няма да запази властта си и Русия ще трябва да живее в условията на нова дестабилизация на своя стратегически съюзник, на който сме свикнали да разчитаме при постоянно нарастващата финансова и икономическа тежест.  ", "date": "2019.10.02", "title": "Михаил Делягин: САЩ водят срещу Китай война на унищожение"}
{"url": "http://www.classa.bg/%D1%81%D0%B2%D1%8F%D1%82/item/400407-%D1%81%D0%B5%D1%80%D0%B3%D0%B5%D0%B9-%D0%B3%D0%BB%D0%B0%D0%B7%D0%B5%D0%B2-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D0%BD%D0%B8-%D0%B2%D0%BA%D0%B0%D1%80%D0%B0-%D0%B2%D1%8A%D0%B2-%D1%84%D0%B5%D0%BE%D0%B4%D0%B0%D0%BB%D0%B8%D0%B7%D0%BC%D0%B0,-%D0%B2-%D0%B0%D1%80%D1%85%D0%B0%D0%B8%D1%87%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%BD%D0%B0-%D0%BE%D1%82%D1%81%D1%8A%D1%81%D1%82%D0%B2%D0%B8%D0%B5-%D0%BD%D0%B0-%D0%BA%D1%80%D0%B5%D0%B4%D0%B8%D1%82%D0%B8", "text": "Ние се хвалим с постижения във външнотърговския оборот на Русия и Китай, съобщаваме, че сме изпълнили заповедта на държавния глава - търговският оборот е счупил рекордна стойност от 100 милиарда долара. Това всъщност са много скромни числа. Делът на Русия във външнотърговския оборот на Китай е почти невидим на фона на огромния му търговски оборот със съседни страни. Къде е проблемът? На първо място, няма сътрудничество зад търговията. На практика няма съвместни предприятия, няма научно и технологично сътрудничество за създаване на вериги на стойност, почти няма съвместни инвестиционни проекти и приносът на тези, които съществуват („Ямал ВПГ“) за икономическия растеж на Русия, не се забелязва. Въпреки че нашите търговски структури се допълват взаимно, основният проблем е, разбира се, деградацията на икономическия потенциал на Русия.     Руската икономика изостава от Китай. Започнахме едновременно. Стартовите ни възможности бяха по-високи. Днес сме 5 пъти по-малки от Китай. По отношение на БВП изоставаме 8 пъти. Но най-важното е, че изоставаме 25 пъти по отношение на инвестициите. Защо ние изоставаме с инвестицията? Защото нямаме кредити. Кредитие за реалния сектор на икономиката днес в Русия са 100 пъти по-малко, отколкото са били в съветския период, а в Китай са 30 пъти повече. За какво мога да говоря? Централната банка ни вкара във феодализъм, в архаична система на отсъствие на кредити. И когато говорим за причините за слабостта на нашето партньорство в икономиката, основната причина е нашата система за управление, деградацията на нашата икономика, неспособността ни да финансираме съвместни инвестиционни проекти. Стотици инвестиционни проекти са одобрени на политическо ниво, а действително осъществени са единици. Поради причината, че за разлика от Китай, който предоставя на своите икономически агенти неограничен размер на инвестициите, нашите банки не го правят. Делът на инвестициите в активите на нашите банки е под 5%. А в Китай цялата система за управление е конфигурирана да увеличава инвестициите. Ако и занапред се придържаме към архаичните препоръки на МВФ, да живеем без кредити, то ние сме обречени на периферно съществуване между новите центрове на икономически ръст – Китай на изток и старият – ЕС на Запад, с разкъсване на цялата наша икономика за обслужване на тези два центъра. И вторият вариант – кардинално да променим системата за управление, да се опитаме да създадем свой модел на изпреварващо развитие, скок, за което призовава президента Владимир Путин, но без инвестиции няма да стане, а инвестиции без кредити са невъзможни. Тоест ние се завръщаме към нуждата от кардинала смяна на политиката в макроикономиката и парично-кредитната сфера.  ", "date": "2019.10.02", "title": "Сергей Глазев: Централната банка ни вкара във феодализма, в архаична система на отсъствие на кредити"}
{"url": "http://www.classa.bg/%D1%81%D0%B2%D1%8F%D1%82/item/400408-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%E2%80%9E%D1%82%D1%83%D0%BD%D0%B1%D0%B5%D1%80%D0%B3%E2%80%9C", "text": "Армията на климатичните хунвейбини и болното момиче – символ на „зеленото“ движение към новия световен     Биосферата на планетата действително преживява тежка криза и човекът отдавна трябваше да се замисли върху това. За съжаление обаче капитализмът е хищническа и паразитна система. Ясно е, че при днешното социално устройство на обществото биосферата не може да се съхрани. И всяко екологично движение би трябвало да се приветства. Така смята обикновеният човек. Но да видим какви процеси се крият зад едни или други мероприятия на еколозите. Глобализаторските движение като Гринпийс или WWF се използват за потискане развитието на икономиката в „неудобни“ за глобалните управници страни, както и за намаляване на народонаселението на земята. Най-често това се прави от наднационалните елити в САЩ и Запада като цяло.     Разнообразните „зелени“ и екологичните партии се използват за политически натиск във вътрешната политика в различните страни, т.е. и за управление от глобалните и регионалните процеси. Тези процеси, безусловно, трябва да се управляват. Въпросът е, както в случая с неотдавна възникналото движение „Тунберг“, само един – каква цел преследват кукловодите на всичките тези еколози? Изграждането на справедливо общество, което ще се развива безконфликтно с биосферата или унищожаване на по-голямата част от обитателите на планетата за създаването в бъдеще на робовладелски свят за „избрани“, които ще обслужва малка част от „боклука“?! В случая с Тунберг целите на многослойните социални процеси са няколко. Първо, чисто политическо-управленска цел: натиск върху „неудобните“ власти в страните и регионите. Второ, затъпяването на, и без това, малко развитите ученици в капиталистическите страни. И като следствие – формирането на армия от „пушечно месо“, която, като се оттренира, може с лекота да се насочи в провеждането на глобалистки чистки. От капиталистите, юдеите, клерикалите, педерастите, учените и др. ще бъдат репресирани онези, които обявят за виновници за екологичната катастрофа на планетата. Кого точно от изброените и кога ще ги „зачистват“, ще бъде ясно в по-нататъшното развитие на събитията. Децата масово създават в нужния момент нужния фон, дезорганизират живота в страната и когато възникне бардакът, ще действат вече като възрастни въоръжени групи. Съществува един исторически прецедент в най-новата история: да си спомним как не особено силните студентски вълнения във Франция свалиха Де Гол и така рязко промениха курса на страната. В Европа и в света премина вълна от безумие под лозунга „Петъци заради бъдещето“ (Fridays For Future) в защита на климата. За участие в тази глобална акция участваха около 200 организации и обществени инициативи. Тези младежки протести против изменението на климата започнаха през август 2018 г. Само за няколко месеца те прераснаха в глобално младежко движение. Техният инициатор беше Грета Тунберг. Смисълът им е намаляване изхвърлянето на въглероден диоксид и въобще на всяка производствена дейност, която води до промяна на климата.  Но има един проблем. Още никой реално не е доказал, че точно човешката дейност води до увеличаване на средната температура на земята. Температурата на земята се увеличава и когато човекът не е съществувал. Дори има обосновани предположения, че вероятно ни чака малък ледников период. Уродливото потребителско либерално европейско и англо-саксонско образование създава базата за манипулативни социални протести. Ако изведнъж стане ясно, че ни чака глобална зима, то тези най-млади недоучени протестанти ще излязат по улиците и ще искат да се изгарят повече въглища и да накарат Слънцето да свети по-силно. Грета и нейната по-малка сестра Беате страдат от аутистична психопатия, обсесивно-компулсивно разстройство – наследствено психическо заболяване, което се характеризира с натрапчиви мисли, патологични страхове, натрапчиви и изтощаващи еднакви действия, синдром на дефицита на внимание и хиперактивност, постоянна неспособност да разговарят в социални ситуации. Натрапчивата идея на Грета е изменението на климата. Тук, разбира се, се чувства влиянието на родителите, които се занимават с леволиберален активизъм, с наблягане на темата климат, с борба за разширяване на имиграцията и правата на психоболните. Заради болестта си Грета дълги години може да се концентрира върху една задача. Чула за екологичните въпроси, тя с фанатизъм се посвещава на тази тема: отказва се от месото, рибата, млечните продукти, яйцата, меда, изделията от кожа, коприната, вълната. Заставя семейството си да станат вегани, да монтират в къщата си слънчеви батерии, да се движат с велосипеди, да се откажат да летят на самолети, тъй като те оставят голяма въглеродна следа, и като капак на всичко – заставя родата си да даде извънградската си вила на „бежанци“. През август миналата година Грета се отказа от училището и заяви, че няма да го посещава, докато политиците не обърнат внимание на глобалното затопляне; тя изработи плакат с надпис „Училищна стачка за климата“… Разпечата куп флаери с пояснителен текст и седна пред сградата на парламента. На пръв поглед – нищо, кого вълнуват странностите на едно подрастващо дете?! Още на другия ден обаче Грета се прочу в социалните мрежи; за нейната „стачка“ разказаха най-големите шведски СМИ; на Грета изказаха поддръжка много парламентаристи от управляващата Социалдемократическа партия в Швеция, Партията на зелените, Лявата партия, Партията на центъра. През септември Грета обяви, че няма да се спре пред нищо, провъзгласи безсрочни „Петъци заради бъдещето“, призова всички в света да се присъединят към борбата. Млади активисти веднага започнаха протестни акции пред парламентарните комплекси и други административни сгради. Британски, американски, германски, канадски, холандски, австралийски, датски, финландски, австрийски, чешки, японски, швейцарски, новозеландски, колумбийски и други ученици в петъците започнаха да пропускат уроците и да излизат на улиците. Към тях се присъединиха и много студенти. През декември 2018 г. Тунберг два пъти се изказа в ООН; срещна се с генсека й Гутиереш, който одобрил „училищните стачки заради климата“. През януари 2019 г. Грета посети Давоския форум и под аплодисментите на световния политически и бизнеселит призова към решителни действия; през февруари младата еколожка се изказа на конференцията на Европейския социално-икономически комитет. Начинанието й се разпространи вирусообразно. Само през март 2019 г. в рамките на поредната „училищна стачка“ бяха проведени около 2 хиляди акции от 123 страни, с участието на над един милион и половина души. Меркел нарече тези акции „много добра инициатива“; бившият американски президент Обама написа хвалебствен пост за Грета и други лидери на движението. През следващите месеци Тунберг посети Берлин, произведе фурор в британската Палата на общините; в Европарламента в Страсбург тя разкритикува присъстващите заради трите срещи на високо равнище заради Брекзит, а нито една не е проведена заради измененията на климата и околната среда; Тунберг участва на виенска конференция, организирана от бившия губернатор на Калифорния Шварценегер, с цел да се ускори Парижкия договор по климата; тя се срещна с папа Франциск и Жан-Клод Юнкер; възхищават й се холивудски звезди и гигантски медиахолдинги. Тунберг беше провъзгласена за „жена на годината“ в Швеция; журналисти се редят на опашка, за да вземат интервю от нея. „Аз сякаш умирам вътрешно, ако не протестирам…“ – казва боркинята за чиста екология. Поклонението пред Грета придобива квазирелигиозен характер. „Грета Тунберг – пророкът на нашето време!“ Сравняват я с библейските пророци. Майката на Грета смята, че дъщеря й има свръхестествени способности. Депутати от шведския парламент от Лявата партия и от Социалистическата лява партия, която обединява екосоциалисти, неомарксисти, троцкисти, лесбо-гей активисти и радикални феминистки, номинираха Грета за Нобелова награда. Никой не бива да се съмнява, че „Грета Тунберг“ е проект. В началото поръчителите са скандинавските глобалисти с ляв уклон. До някое време проектът беше наблюдаван от шведския пиар и бизнесмен Ингмар Рентцхог, който използва името на Грета, за да привлече милиони долари за своя екологичен сатрап We Don’t Have Time, и от собственичката на стокхолмската пиар-кантора Iles PR Хелена Илес, която е приятелка на майката на Грета. От зимата на 2018-2019 г. с разпространението на проекта се заеха суперсериозните наднационални структури като Римския клуб. На 14 март той обнародва специално изявление в поддръжка на Грета. Прякото ръководство на проекта осъществяват Фондът на Сорос и организацията „Глобален план Маршал“, който оглавява бившият вицепрезидент на САЩ Ал Гор; сред основните фигури се мотае Джордж Сорос; опитни представители на тези организации сформираха при Тунберг „треньорски щаб“; те вдъхновяват и насочват младежите в нужната посока, съставят дълги текстове, осигуряват охрана, отстраняват нежелани хора. На много снимки и видеа до Грета може да се видят младата германска политоложка Луиза-Мария Нойбауер, функционерът от „Отворено общество“ и от глобалисткия фонд ONE – Бил и Мелинда Гейтс. Едно шведско издание посочва, че да се използва дете за подобни цели е неетично. Някъде в своето милиардерско имение Ал Гор потрива ръце, наливайки шампанско на Джордж Сорос, въпреки че то също отделя въглероден окис, пише интернет-изданието „Взгляд“. Армията на климатичните хунвейбини и болното момиче – символ на „зеленото“ движение към новия световен ред… ГРЕТА ТУРБЕРГ – ПРОДУКТ НА МАСОВАТА КУЛТУРА, КОЙТО ГЛОБАЛИСТИТЕ ИЗПОЛЗВАТ ЗА СВОИ ЦЕЛИ Фактът, че момичето, което живее в благополучна страна с разв ита социална сфера, обвинява политиците, че са откраднали детството й, а те съучастнически и доброжелателно я слушат, предизвиква недоумение.  Недоумение предизвикват и тълпите младежи, които изглеждат зомбирани… Руският политолог Александър Гущин обяснява няколко факта, които дават обяснение за свръхпопулярността на Грета Тунберг „Някои социолози и политолози либерали побързаха да ни уверят, че не бива да се съмняваме в способността на момичето да проявява инициатива. Но в случая с Грета има съмнения. Да, вероятно своята роля е изиграло съществуващото в семейството й увлечение по екологичните проблеми, за което разказва баща й – известен в Швеция човек. Но увлечението при нея се съчетава с факта, че тя безусловно е продукт на съвременната масова култура, която глобалистите и част от европейските леви използват за своите цели. Детето, още повече дете с особености в развитието, от гледна точка на въздействието върху психиката и емоциите на хората, е много удобно. Може дълго да се разсъждава за това, че Грета и семейството й са свързани с една или друга шведска или транснационална корпорация, за което пишат СМИ, но проблемът е в това, че от една страна, дейността й е насочена към ограничаване развитието на онези страни, които по-рано отнасяхме към третия свят, т.е. страни, в които развитието на производството не може да протича по същите правила, както в Европа. И още един важен фактор – това е реакция на кризата на глобализма, на стремежа да се отклони вниманието на европейската младеж от реалните проблеми и да се пренесе върху важни, но съвсем не актуални в дадения момент проблеми. Това е опит да се влее жива струя, да се предаде импулс на „зеления“ глобализъм, под маската на който може да действа транснационалния капитал в угода на западните елити. И още един фактор – емоционалният. Протестантизмът, особено в Швеция, а и в цялата Скандинавия, вече е готов да обяви Грета едва ли не за светица. Т. е църквата и съвременното общество вървят по пътя на създаването на нов символ на вярата, контролируем символ, но съвсем не самостоятелен, но чиято критика ще изглежда като кощунство. Аз мисля, че Грета е продукт на 21-ви век; прецеденти съществуват, но за пръв път на такова високо ниво, като ООН…“ Грета Тунберг е родена на 3 януари 2003 г. в семейството на шведската оперна певица Малена Арнман и актьора Сванте Тунберг. На 8 годшна възраст детето научило за климатичните промени и оттогава запознало да задава въпроси, защо възрастните нищо не предприемат, знаейки каква опасност грози човечеството. На 11 годишна възраст Грета изпаднала в депресия, престанала да яде и говори. Лекарите определили, че тя страда от синдрома на Аспергер – нарушения в психическото развитие, които се характеризират със сериозни трудности в социалното общуване. През май 2018 г. Грета побеждава в конкурса, организиран от шведския вестник Svenska Dagbladet, със статия за климата. След това с нея се свързва активистът Бу Торен от екологичната организация Fossilfritt Dalsland, който я кани на срещи на еколози. На една от тях Торен изказва идеята, че учениците могат да организират стачка против промените в климата. Тъй като тази идея никого не заинтересувала, Грета решила да организира стачката самостоятелно. На много хора не харесва използването на деца за всякакви цели, дори за най-благородни. Дейността на Тунберг е отчетливо продължение на феминистки и други „протести“, в които едни хора са против други. Можем да си спомним например за Саманта Смит, когато искреният детски порив се оказва разменна монета за големите политически игри. Някой ден ще се изясни на кого са изгодни мероприятията с участието на Грета Тунберг. Най-простата версия е – сензация за СМИ.  Фактът, че момичето, което живее в благополучна страна с развита социална сфера, обвинява политиците, че са откраднали детството й, а те съучастнически и доброжелателно я слушат, предизвиква недоумение.    ", "date": "2019.10.02", "title": "Движението „Тунберг“"}
{"url": "http://www.classa.bg/%D1%81%D0%B2%D1%8F%D1%82/item/400409-%D0%BA%D0%B0%D0%BA%D0%B2%D0%BE-%D0%BA%D0%B0%D0%B7%D0%B0-%D0%BF%D1%83%D1%82%D0%B8%D0%BD-%D0%B7%D0%B0-%D0%B0%D0%B1%D1%85%D0%B0%D0%B7%D0%B8%D1%8F", "text": "Руският президент Владимир Путин заяви в Ереван, че неговата страна винаги изпълнява поетите задължения. Той пристигна в Ереван за заседанието на Висшия евразийски икономически съвет, предаде агенция БГНЕС. Отговорът беше на въпрос от грузинска журналистка за това кога Русия ще започне да изпълнява ангажиментите си, поети през 2008 г. Въпросът беше отправен към Путин в крачка, докато той отиваше на заседанието. Руският президент също беше попитан  кога Русия ще изведе войските си от Абхазия и Южна Осетия ,  които в Тбилиси смятат за „окупирани грузински територии“ . „Когато вземем такова решение“, отговори стопанинът на Кремъл. Само ден по-рано Владимир Путин обеща постоянна подкрепа от страна на Русия за сепаратисткото правителство на отцепения от Грузия район Абхазия, информира радио „Свободна Европа”     Путин е уверил в подкрепата си лидерът на сепаратисткото правителство на Абхазия Раул Хаджимба в телеграма, изпратена на 30 септември – ден, в който регионът отбелязва своята независимост. „Русия ще продължи да оказва съдействие на Абхазия за националната ѝ сигурност, както и за решаване на актуални предизвикателства в социалното и икономическото развитие”, се казва в телеграмата. На 23 септември Путин разпореди на руското правителство да подпише споразумение с Абхазия за финансови средства за подпомагане на модернизацията на въоръжените сили на Абхазия.", "date": "2019.10.02", "title": "Какво каза Путин за Абхазия"}
{"url": "http://www.classa.bg/%D1%81%D0%B2%D1%8F%D1%82/item/400410-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%B1%D1%8A%D1%80%D0%BA%D0%BE%D1%82%D0%B8%D1%8F", "text": "Атаката с дронове и крилати ракети срещу рафинерията Абкайк и петролното находище Хурайс не успя да прерасне веднага в открит военен конфликт, но се вписа перфектно като поредния елемент от геополитическа ескалация, тласкаща развитието в посока към война. А нейният характер, участници и последици могат да се првърнат в маркери за близкото ни бъдеще. Защото случващото се в Близкия и Среден Изток поставя на изпитание както волята на Америка да удържи позицията си на водеща сила, особено в този регион, така и амбициита на нейните противници да „напипат“ границите на търпението ѝ. Реториката на Иран е показателна в това отношение. Само допреди десетилетие бе невъзможно да се повярва, че режимът на аятоласите ще отправя директни заплахи към Съединените щати и индиректно ще атакува основния американски съюзник в Персийския залив – Саудитска Арабия.     Подобна дързост едновременно се съчетава и е следствие от обективното нежелание и/или невъзможност на сегашната американска администрация да налага позициите си по множество международни проблеми: вече е ясно, че липсва стратегия за активна защита на съюзниците в Персийския залив, провалиха се опитите за иницииране на политическа промяна в Сирия и Венецуела, очертава се безславно военно изтегляне от Афганистан, налице е пълно дипломатическото фиаско по отношение на стопирането на сделката на Турция за придобиване на системите С-400; подобно нещо се наблюдава и по казуса „Северен поток“, най-близките ѝ съюзници отказаха да я подкрепят в отказа от ядреното споразумение с Иран, санкциите срещу Русия също не дават кой знае какъв резултат и накрая, разпалената търговска война с Китай добива измеренията на едно напълно безмислено начинание. Независимо дали става въпрос за системни дефекти на механизмите на американската доминация или всичко се случва поради некомпетентността на администрацията на Тръмп, а може би е налице комбинация между двата фактора, посланието към останалия свят е, че Америка отслабва.  Страната с най-силна икономика, контролираща световния финансов пазар, имаща под ръка десетки съюзници и стотици военни бази по целия свят, оперираща с невероятен бюджет за отбрана, сигурност и дипломация, се проваля при опитите да постига базовите си външнополитически цели.И оставя след себе си не толкова вакум, колкото анархия, чрез която други играчи заздравяват позициите си на международната арена. Видяхме как руснаците си извоюваха ролята на арбитър в сирийския конфликт, Китай заема ключови позиции в иранската петролна промишленост, самият Иран артикулира с военна сила по целия си граничен периметър, Германия прокарва идеята, че Европа повече не трябва да разчита на Америка за своята сигурност, а Макрон дори обяви „края на западното господство“. Изглежда се намираме на важния исторически рубеж, при който единствената световната свръхсила преминава от фазата на експанзия към дефанзивно поведение, без самата тя да го осъзнава. Още по-малко пък да е готова да го признае. Оттук и неспособността й да реагира адекватно на процеса. Което съдържа в себе си огромен геополитически риск, произхождащ от двете крайности - или американското превъзходтсво да се срути прекалено бързо, или неговата защита да достигне точката на Трета световна война. Едва ли изобщо е възможно да се изработи някаква действена стратегия за съхраняване на сегашните позиции на Съединените щати. Защото това ще означава да се признае, че инициативата принадлежи вече на противника.  А американските елити все още вярват в своите сили. Засега те се обръщат към два познати инструмента - икономическите санкции и стремежа все по-силно да обвързват съюзниците си, надявайки се така да съхранят „века на Америка“. Но засега го правят крайно нескопосано. Както едно лекарство не може да лекува всички болести, така и чрез еднообразно поведение не може да се търси постоянен успех на международната сцена. Напротив, резултатите са често обратни на преследваните цели. Например при разпалената търговска война с Китай, европейците заеха по-скоро страната на Пекин, отколкото на Вашингтон, а по отношение на разваленото ядрено споразумение с Иран, Европа, Китай и Русия открито отхвърлиха американски санкции срещу Техеран. Двата примера представляват случаи на ситуативно взаимодействие, което не подрива все още трансатлантическия възел, но създава нещо като негово подобие. Все повече отношенията между Китай и Русия добиват очертанията на военно-политическо съглашение. Открито то не е формализирано, но се изпълва с все повече съдържание. Показателни са проведените неотдавна руско-китайски военновъздушни учения в Източнокитайско море. Там бе демонстриран капацитет за съвместно действие в район, изключително деликатен за американските съюзници в региона - Япония и Южна Корея. Спрямо подобни нови реалности Америка изглежда се адаптира все по-трудно. Тя се отказва не само да оцени провалите си, но дори да ги съзре. Такъв е случаят с политиката за налагане на икономичически санкции на Русия. Те просто не работят. Дали защото се налагаха поетапно или защото оставят извън обсега си ключови звена на руската финансова инфраструктура, но тяхното действие дори на милиметър не приближава очакваната дипломатическа „капитулация“ на Москва.И ако руската икономика забуксува в последните пет години, това се дължи в най-малка степен на американските действия. Много по-значимо ѝ се отрази падането на цените на петрола и самото изчерпване на съществуващия държавно регулиран модел на развитие. Но във Вашингтон продължават да вярват, че тяхното „кукуригане“ кара слънцето да изгрее.  Което е може би добре за междуанродния мир. Защото ако вземем примера с Иран, икономическите санкции не само не карат режима в Техеран да възприеме една по-примирена позиция, но и радикализира поведението му. Ами ако същото се бе случило и с Русия? Може би най-кошмарният сценарий за човешката цивилизация е Москва да реши да действа експанзивно, решила, че или е прекалено близко притисната до стената, или че Америка вече не е в състояние да брани статуквото, а пък самата Америка реши да защити позициите си с цената на всичко, за да докаже категорично, че не е хартиен тигър. Много са въпросителните и около мащабната съюзническа мрежа на САЩ.  Тя е продукт в по-голямата си степен на Студената война и доста трудно се адаптира към новите условия и е спорно дали повече пречи или помага за постигане на американските външнополитически цели. За мнозина от нейните участници е все по-трудно да се идентифицират с американските позиции. Турция представлява най-големият „рецидив“ в това отношение. Други пък са недоволни от слабото усещане за американска подкрепа. Тук се нареждат монархиите от Персийския залив, които искрено недоумяват защо не бе свален Башар Асад в Сирия и защо не се нанася военен удар по Иран. Центриран сред множество партньори, Вашингтон не вижда възможност за изработването на обща позиция и може би затова непрестанно се опитва да налага собствената си линия. Но подобен подход няма как да не разширява кръга на недоволните, което пък допълнително усилва усещането на американците, че съюзниците им или не струват, или направо ги предават. Обратната страна на монетата е, че партньорите също изпитват разочерование от липсата натвърдо определено външнополитическо поведение на Вашингтон. Всяка нова администрация в Белия дом има своя външна политика, която не се припокрива много с предишната. Този проблем стана особено очевиден при управлението на Тръмп, където външната политика се превърна в траен заложник на острия конфликт между изпълнителната и законодателната власт. И дори за най-близките американски съюзници представлява трудност да се нагаждат към бързата смяна на настроенията в Белия дом или Конгреса. И ако САЩ трябва да рестартират външнополитическа реабилитация, те първо трябва да преподредят домашната си къщичка. Едва след това може да се формира вътрешен консенсус за бъдещото място на Америка в света. Който трябва да бъде прокарван много по-стратегически и много по-интелигентно, в сравнение с използваните днес похвати. За да се запази някаква глобална стабилност, защото иначе...", "date": "2019.10.02", "title": "Американска бъркотия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400391-%D0%BA%D0%BB%D1%8E%D1%87%D0%B0-%D0%BE%D1%82-%D0%B1%D0%B0%D1%80%D0%B0%D0%BA%D0%B0%D1%82%D0%B0-%D1%81%D1%8A%D1%81-%D1%81%D0%BA%D1%8A%D0%BF%D0%B8%D1%8F-%D1%82%D0%BE%D0%BA-%D0%BD%D0%B0-%D0%B1%D0%BE%D1%80%D1%81%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Всичко е в таблицата, която виждате и поясненията към нея, поради което за сега ще се въздържа от допълнителни коментари и обяснения. За по-добър преглед и прочит кликнете с мишката върху снимката, ако трябва и втори път: \r\n     \r\n     За първите ДВА ДНИ на октомври средната цена през този месец е вече №2 по-най-висока стойност, след януари и пред юли и септември. \r\n     \r\n \r\n \r\n \r\n \r\n    ", "date": "2019.10.02", "title": "Ключа от бараката със скъпия ток на борсата в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400392-%E2%80%9Cforbes%E2%80%9D-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Легендарното американско списание за бизнес новини и анализи “Форбс” стъпва отново на българския пазар след няколкомесечно прекъсване. То ще излиза отново в България, но с нов издател – “Българска бизнес медия”.     „Радвам се, че списание Forbes, което има дълга и успешна традиция в сферата на бизнес журналистиката в Съединените щати, ще излиза отново в България. Надявам се, че Forbes България ще бъде положителен пример за независимa и професионалнa медия в България. Свободата на словото и свободата на печата са излючително важни компоненти на жизнените, функциониращи демокрации по целия свят.“  Това заяви Джъстин Фрийдман, шарже д‘афер на Посолството на САЩ в София на събитието по повод завръщането на списание „Forbes” в България, което се състоя на 30 септември. “I am pleased that Forbes, which has a long and successful tradition of business journalism in the United States, has relaunched in Bulgaria. It is my hope that Forbes Bulgaria will be a positive example of independent and professional media in Bulgaria. Freedom of speech and freedom of the press are critical components of vibrant, functioning democracies around the world.”    ~U.S. Embassy Sofia Chargé d’Affaires Justin Friedman at the relaunch event for Forbes Bulgaria on September 30th. “Форбс” ще заложи на изпитаната си традиция – класации на най-богатите и най-влиятелни хора, запазената си марка – “30 под 30″, както и на професионални коментари, интересни бизнес истории за успешните и вдъхновяващи предприемачи, инвеститори и водещи мениджъри”, заяви на тържеството Йордан Mатеев – главният редактор на Forbes България и изпълнителен директор на “Българска бизнес медия”. Списанието е в продажба от този септември, а първата корица е запазена за съоснователя на българския технологичен гигант “Телерик” – Васил Терзиев. В началото на следващата година ще се появи и онлайн платформата на изданието. Йордан Матеев е основател на компанията “Българска бизнес медия”, собственост на Фондацията за насърчаване на предприемачеството, подкрепяна от успешни български предприемачи начело с изпълнителния директор на “Софарма” АД Огнян Донев и собственика на една от най-големите компании за катерачни стени в света “Walltopia” Ивайло Пенчев. Главният редактор и изпълнителен директор на “Българска бизнес медия” Йордан Матеев е категоричен, че новото издание ще бъде независимо, прозрачно и честно.      ", "date": "2019.10.02", "title": "“Forbes” се завръща в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400393-%D0%B3%D0%B5%D0%BD%D0%B5%D1%80%D0%B0%D0%BB-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-vs-%D0%B3%D0%B5%D0%BE%D1%80%D0%B3%D0%B8-%D0%B4%D0%B8%D0%BC%D0%B8%D1%82%D1%80%D0%BE%D0%B2", "text": "Повод за настоящото е статия публикувана в News.bg В самия текст на отразената новина правят впечатление думите /които искрено се надявам да са плод на грешка или някаква друга неточност/ на генерал Бойко Борисов – Министър-председател на Република България – по отношение на българите, живеещи в държавата Северна Македония: „До вчера говорихме, че сме един народ, нека приемем,  че сме братски народи , подчерта министър-председателят.“ В тази връзка ще си позволя да направя една, колкото и нелепо да изглежда, съпоставка между настоящия Министър-председател и Георги Димитров – Министър-председател на Народна република България /1946 г. – 1949 г./. Георги Димитров Михайлов остава отпечатък в световната история като един от най-големите антихитлеристи и виден пролетарски интернационалист.     Нека не се забравя, че Димитров – за деветте си месеца престой в гестаповски затвор – научава немски до ниво, което му възможност на процеса в Лайпциг, в който е един от обвинените за подпалването на Райхстага /сградата на Германския парламент/, да се защитава сам на немски език. Точно този мъж, поставя на колене Хитлер и цялата пропагандна машина на Гьобелс и то в онази Германия, където Третият райх тепърва ще се развърне в онова чудовище, довело до повече от 60 /шестдесет/ милиона жертви по времето на Втората световна война. Това е едната страна на медала „Георги Димитров“, другата е, че последният е един от радетелите на пролетарския интернационализъм /международния социализъм/! Точно този, заради който българите, живеещи в пиринския край, от благоевградско до петричко, са бити и изтезавани, за да бъдат записани в родната си България, като македонци. Тази съдба, нашите сестри и братя от Македония /не само Вардарска/, я имат десетилетия – де от османските турци, де от гърци, де от сърби или албанци… За съжаление, мавзолеят на Георги Димитров беше взривен /макар и много трудно/ през 1999 г., а тленните останки на същия бяха погребани.  Навярно следваше да бъдат оставени и двете – от една страна да се сочи Димитров като един от най-големите антихитлеристи в световната история, съкрушил зараждащото се зло посред Германия, а от друга страна да се сочи и като безродник и национален предател – един от създателите на изкуствената македонска нация. Генерал Бойко Борисов – Министър-председател на Република България – за щастие не може да запише името си редом до това на Георги Димитров. По отношение на македонизма обаче настоящия Премиер може би върви по стъпките на Димитров, но под егидата не на интернационализма, а на европеидността /европейската принадлежност/, поради което възниква въпросът на какъв език ще се води кореспонденцията между Република северна Македония и органите и институциите на Европейския съюз? След онзи позорен договор за добросъседство, който още тогава заявих, че в този му вид и текст, не следва да се подписва, станахме свидетели на понятието „братски народ“, което искрено се надявам да е грешка. Поради тази причина пак ще го заявя! Няма македонски народ, нация или прочие общностно образувание. Самите македонисти – до преди 15-20 години – водеха дебат, относно македонизма, което ще рече, че още тогава те са се питали своево роду – има ли ни или не! Оказа се, че нямат антично минало… Изненадани?!? Оказа се, че братята св.св. Кирил и Методий, цар Самуил, Яне Сандански, Гоце Делчев, Тодор Александров и много други не били ни „македонски славяни“, ни „македонци“… Изненадани!?! Ясно е, че Република северна Македония няма обща история с Република България, защото историята е само една – българска! Ясно е, че говорим на един език – български! Ясно е, че сме един народ… в две държави… Другото е политика. Политика и себеуважение! Последното намира опора в едно интервю на руски анализатор или прочие, което четох преди години, в което ясно се заяви, че в Македония живеят българи, но „някой“ няма интерес да го признае. Е, като – българин – тракиец, вярвам, че много шопи и странджанци, рилци и мизийци, македонци и добруджанци, родопчани и балканджии, ще се съгласят, че е крайно време да бъде заявено, че народът, езикът и идентичността и от двете страни на границата е една – българска! За съжаление /или за щастие на други/ вече няма комити като генерал-лейтенант Александър Протогеров, Яне Сандански, Гоце Делчев, Христо Чернопеев, Ванче Михайлов и много други – знайни и незнайни… За туй нека си припомним думите на Тодор Александров: Приложение:  ", "date": "2019.10.02", "title": "Генерал Бойко Борисов vs. Георги Димитров"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400395-%D0%BD%D0%BE%D1%81%D0%B8%D1%8F%D1%82%D0%B0-%D0%BD%D0%B0-%D1%83%D1%81%D0%BF%D0%B5%D1%85%D0%B0", "text": "„Това е изключителен момент за мен, но той е чест за целия ни народ. Аз се гордея, че съм българка\". Така Кристалина Георгиева коментира във видеообръщение избирането си начело на Международния валутен фонд, докато, облечена в костюм с мотиви от народна носия, очертава отговорностите и приоритетите си. Появи се дори видео, в което играе хоро на сбогуване със Световната банка. Изборът на Георгиева за управляващ директор на МВФ безспорно е успех, на какъвто много български политици лесно биха завидели. Със сигурност моментът е изключителен за нея. Едва ли някой обаче си спомня Кристин Лагард да се е появявала облечена в традиционна френска рокля. Ако това се беше случило, интернет щеше да е пълен с шеги дори тогава, когато меметата още не бяха популярни. Затова и не е изненада, че патосът на Георгиева предизвика шеги и сравнения с между новия директор на МВФ и Николина Чакърдъкова. Всъщност България отдавна не е мускалчето с розово масло или гласът на Валя Балканска в космоса. Отдавна би трябвало да сме излезли от възрожденските представи за народ и асоциирането с веруюто на Васил Левски: „Ако спечеля, печеля за цял народ - ако загубя, губя само себе си\", което тежи върху всяка спортна победа или загуба на Григор Димитров.     Отдавна е време обществото да намери новия си облик в XXI век, когато лостовете на национално самосъзнание не могат да бъдат търсени единствено в миналото и в чувството за (не)пълноценност заради подвизите на сънародници в чужбина. Точно обратното. Всяка успяла българска личност печели и губи за себе си. Просто може да служи като пример за останалите - демонстрация, че не произходът те определя като успял човек или като жител на \"най-бедната страна в Европа\", а положените усилия и дългогодишният труд. Избирането на Кристалина Георгиева е успех. Независимо дали е родена в България или в друга държава обаче, този успех нямаше да се случи без полаганите години наред усилия, натрупаните контакти, знания, умения и опит. Точно по същия начин, когато Григор Димитров играе на голям световен турнир, той не качва на ракетата си цяла България. Успехите му са плод на тоновете работа, положена в рамките на годините от ранно детство до днес. Когато постигне победа, тя е в резултат на много избори, на много компромиси, на много стриктен режим. Когато аниматорът и художник Теодор Ушев постига успехи с филмите си, той не успява, защото е българин. Успехите му се дължат на дългогодишен труд, на талант и упорита работа. На факта, че не се отказва дори когато се е хванал с трудна задача като това да работи 8 години по един късометражен филм. И то с техника, неизползвана досега в анимацията. Сходни примери можем да дадем с Димитър Бербатов, Стилиян Петров и всеки друг успял човек, роден в България, постигнал международно признание благодарение на уменията и усилията си. Защото не името или произходът носят успех - той се извоюва от всеки, лично. Когато българските медии извадиха информацията за обръщението на Кристалина Георгиева, носията и хорото се оказаха основен фокус. А има едно изречение в края на изявлението й, което е по-ключово и от визията, и от гордостта, че е българка: „Ще направя всичко по силите си да представлявам страната ни успешно, изпълнявайки своите задължения всеки ден\". Защото истинският успех не е нещо спорадично, а резултат от натрупвания, които изискват работа и упорство на ежедневна база. Ако има градивно послание, което може да бъде отправено към \"целия народ\", то това би било то - убеждението, че трябва да вършиш работата си, независимо каква е тя, правейки „всичко по силите си\", е онова, което има значение. Гръмките фрази с народни мотиви галят егото единствено на онези, при които винаги някой друг печели за цял народ.  ", "date": "2019.10.02", "title": "Носията на успеха"}
{"url": "http://www.classa.bg/%D1%81%D0%B2%D1%8F%D1%82/item/400394-%E2%80%9E%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%B7%D0%B2%D1%8F%D1%80-%D1%83%D1%80%D0%B0%D0%B3%D0%B0%D0%BD%D1%8A%D1%82-%D0%BB%D0%BE%D1%80%D0%B5%D0%BD%D1%86%D0%BE-%E2%80%93-%D0%BD%D0%B0%D0%B1%D0%BB%D0%B8%D0%B6%D0%B0%D0%B2%D0%B0-%D0%B5%D0%B2%D1%80%D0%BE%D0%BF%D0%B0", "text": "Ураганът Лоренцо - който в момента е в центъра на Атлантическия океан - се движи на североизток и се очаква да достигне Азорските острови (Португалия) в сряда и да достигне Обединеното кралство в четвъртък. В нощта на 28 септември Лоренцо се превърна в ураган от категория 5, но в неделя скоростта на максимално поддържаните му ветрове спадна до 185 километра в час, сочи последната актуализация на американския Национален център за урагани (NHC). На 28 септември в британския регион Уелс паднаха силни дъждове и предизвикаха наводнения, съобщава метеорологичното ведомство на Обединеното кралство. В четвъртък Лоренцо ще донесе в Уелс \"потенциално по-лоши условия настъпилите този уикенд\", каза Стивън Кийтс в прогноза на британската метеорологична служба, която описва това явление като \"истински бурен звяр\". \"Това ще бъде една от най-силните тропически бури в Европа, тъй като Азорските острови са част от Европа\", каза той за Уелс Онлайн. След като набра изключително мощна сила, Лоренцо в събота стана най-силният ураган в североизточния ъгъл на басейна на Атлантическия океан, с ветрове до 257 километра в час, съобщиха от NHC.", "date": "2019.10.02", "title": "„Истински звяр\"  - ураганът Лоренцо – наближава Европа"}
{"url": "http://www.classa.bg/%D1%81%D0%B2%D1%8F%D1%82/item/400396-%D1%80%D1%83%D1%81%D0%B8%D1%8F-%D1%83%D1%81%D0%BF%D0%B5%D1%88%D0%BD%D0%BE-%D0%B8%D0%B7%D1%81%D1%82%D1%80%D0%B5%D0%BB%D1%8F-%D0%BC%D0%B5%D0%B6%D0%B4%D1%83%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B0%D0%BB%D0%BD%D0%B0%D1%82%D0%B0-%D1%80%D0%B0%D0%BA%D0%B5%D1%82%D0%B0-%D1%82%D0%BE%D0%BF%D0%BE%D0%BB-%D0%BC", "text": "Русия в понеделник проведе успешно изпитателно изстрелване на междуконтиненталната стратегическа ракета \"Топол-М\" от военния космодрум \"Плесецк\" в провинция Архангелск на север в страната, съобщава руското Министерство на отбраната. Аналог на бойната глава на ракетата удари целта, разположена на полуостров Камчатка в руския Далечен Изток, информираха военни източници.   Уточнява се, че целта на ученията бе да се проверят техническите и летателните възможности на Топол-M, изстреляна от подземен силоз. Балистичната ракета с твърдо гориво Топол-M е разработена от Московския институт по топлинна технология и има максимален обсег от 11 000 километра с товароносимост до 1 мегатон във всяка бойна глава. Понастоящем тези системи се експлоатират в полковете на руските ракетни войски със стратегическо назначение (РВСН), както във вариант на подземни совалки, така и монтирани на осемосни транспортни камиони.", "date": "2019.10.02", "title": "Русия успешно изстреля междуконтиненталната ракета \"Топол-М\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400399-%D0%BA%D0%BE%D0%B3%D0%B0%D1%82%D0%BE-%D0%BE%D0%BF%D1%80%D0%B5-%D0%B4%D0%BE-%D0%B2%D1%85%D0%BE%D0%B4%D0%BD%D0%B0%D1%82%D0%B0-%D0%B2%D1%80%D0%B0%D1%82%D0%B0", "text": "Да прочетеш нещо подобно във ведомствено писмо, е изключително рядко явление. И то - от Министерството на здравеопазването. Държавната институция, отговорна за закрилата на здравето на гражданите, се почувства длъжна да напомня елементарни истини за конституционните права. От безсилие, меко казано. Поводът е протестът на жители от ж.к. \"Младост 1\" срещу настаняването на една от безплатните държавни метадонови програми под покрива на УМБАЛ \"Св. Анна\".     Решението се оказва взето без предварително обсъждане с местните жители, по стара българска традиция. Взето е на крачка от началото на груба предизборна кампания, която нито управляващи, нито опозиция имат намерение да губят със защита за \"чувствителни\" каузи като правото на наркозависимите български мъже и жени на достъп до професионална грижа и спасение. Тихата стъпка на Кирил Ананиев си има обяснение: само смътният намек за преместване на Центъра по наркомании в кв. \"Банишора\" през 2018 г. доведе до мигновено настръхване на местна съпротива, която утихна чак след изрични гаранции от Столична община срещу подобен ход, сякаш става дума за хранилище за радиоактивни отпадъци, а не за хуманно лечебно заведение. Естествено, Здравното министерство загуби войната и в \"Младост\". Загуби я в секундата, в която напет кандидат за районен кмет реши да напомни за топографията около новия център за лечение на зависими пациенти: на метри от Окръжна болница съжителстват три детски градини с имена \"Надежда\", \"Щастие\" и \"Мики Маус\". Самата метадонова програма би трябвало да дава надежда и щастие за онези хора, които наистина искат да се излекуват - за нея има списък на чакащите, които \"чакат\" за помощ с години. На всеки от тях би трябвало да се помогне за връщане към живот без отрова, без игли, без рани и нелечими зарази, без самотно безсилие пред психическия и физическия тормоз на зависимостта, без абсолютно отчуждение от всичко ценно за един човек. Програмата би трябвало да им помага да се справят с абстинентните синдроми от хероина. Метадонът би трябвало да се приема като лекарство под медицински контрол, с постепенно ограничаване на количеството до пълното му спиране. Този процес наистина би трябвало да се подкрепя от цялото общество, без предразсъдъци и без затваряне на очите пред проблема със зависимостите. За достойнството на една общност би трябвало да се съди не по друго, а по отношението й към най-слабите й хора. Условното наклонение обаче свършва тук. Преди да се хвърли камък срещу предизборното безочие или срещу тесногръдието на уж-православно-милостивия \"ближен\" съкварталец, ще е добре да се припомни причината за изваждането на метадоновата програма от досегашния й адрес на \"Пиротска\" 117. Жалбите на местни жители - настрана. Десетките медийни разследвания за черния пазар на метадон и превръщането му от медикамент в евтина дрога - също. Самото Министерство на здравеопазването признава за крайни отклонения в цялата система на метадоновите програми (3 държавни, 7 общински, 20 частни) с доклад от 2014 г. Цитират се случаи, в които \"голяма част от стабилизираните пациенти получават дневна доза метадон, значително надвишаваща най-високата препоръчителна от 120 мг\". Предоставяни се големи количества метадон за употреба в домашни условия без активно лекарско наблюдение. На места изобщо не са провеждани тестове за рецидив на наркотичния прием, на места - тестовете са били с изтекъл срок. Метадон, достатъчен за 6-дневен прием, е предаван на родителите или съпрузите на пациентите, без самите пациенти да посетят програмата и да минат през задължително лекарско наблюдение. Никой не следи какво се е случило с изнесените от центровете количества, но отговорът лесно може да се установи от всеки полицай, който поседи 15 минути в близост до портала. Всекидневен контролиран прием се е провеждал само при 5% от всички участници в програмите. Терапевтичните алгоритми не са спазвани, контролът е занижен, екипите от две различни програми не си общуват, когато приемат един и същ пациент - това са изводите на МЗ от преди 5 години, и ситуацията днес не е драматично подобрена. Сега \"гледката\" се мести от квартал в квартал. Както МЗ си признава - и това решение е \"временно\". Защото преди проблемът да избуи до липсата на постоянен адрес, той се е родил в липсата на правила и контрол. Проблемът е в онази липса на дългосрочно мислене и чувствителност в обществото, което се сеща да говори, да изисква и да търси отговорност само когато тревогата опре до входната му врата. За пациентите обаче проблемът е на живот и смърт. А решаването на тази политическа - но преди всичко човешка - задача е непосилна за n-тия пореден здравен министър, независимо от все по-големия бюджет на системата.", "date": "2019.10.02", "title": "Когато опре до входната врата"}
{"url": "http://www.classa.bg/%D1%81%D0%B2%D1%8F%D1%82/item/400397-%D0%BF%D1%80%D0%B5%D1%85%D0%B2%D0%B0%D0%BB%D0%B5%D0%BD%D0%B8%D1%82%D0%B5-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%BD%D0%B0-%D1%81%D0%B0%D1%89-f-35-%E2%80%9E%D0%B4%D0%BE%D1%80%D0%B8-%D0%BD%D0%B5-%D1%81%D0%B0-%D0%BD%D0%B5%D0%B2%D0%B8%D0%B4%D0%B8%D0%BC%D0%B8%E2%80%9C", "text": "Разработката и изграждането на невидимия стелт изтребител F-35, проектиран от американската корпорация Lockheed Martin, добави нов съществен недостатък и отрицателно явление към обширния си списък от неудачи и повреди. За това съобщи американският отбранителен портал C4ISR. В този конкретен случай, германският производител на радари Hensoldt информира, че е следвал в полет в продължение на 150 километра два от тези „невидими\" самолети в края на април миналата година, след Берлинското въздушно изложение през 2018 г. Тяхната пасивна радарна система TwInvis е открила тези „невидими\" изтребители, въпреки че командването на американските ВВС и производителят на тези скъпи самолети уверява, че F-35 не могат да бъдат локализирани от никакви контролни устройства.", "date": "2019.10.02", "title": "Прехвалените  изтребители  на САЩ F-35 „дори не са невидими“"}
{"url": "http://www.classa.bg/%D1%81%D0%B2%D1%8F%D1%82/item/400398-%D0%BA%D0%BE%D0%BB%D1%83%D0%BC%D0%B1%D0%B8%D0%B9%D1%81%D0%BA%D0%B8%D1%8F%D1%82-%D0%BD%D0%B0%D1%87%D0%B0%D0%BB%D0%BD%D0%B8%D0%BA-%D0%BD%D0%B0-%D0%B2%D0%BE%D0%B5%D0%BD%D0%BD%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5-%D0%B5-%D0%BE%D1%82%D1%81%D1%82%D1%80%D0%B0%D0%BD%D0%B5%D0%BD-%D0%BE%D1%82-%D0%B4%D0%BB%D1%8A%D0%B6%D0%BD%D0%BE%D1%81%D1%82-%D0%B7%D0%B0%D1%80%D0%B0%D0%B4%D0%B8-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D1%81%D0%BD%D0%B8%D0%BC%D0%BA%D0%B8,-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B5%D0%BD%D0%B8-%D0%B2-%D0%BE%D0%BE%D0%BD", "text": "Напрежението между Каракас и Богота се засили след самопровъзгласяването за \"президент\" на депутата от опозицията Хуан Гуайдо, който има подкрепата на правителството на Дуке. Колумбийският президент, който счита Мадуро за \"нелегитимен\", заяви, че неговият колега защитава на своя територия дисиденти от бившите революционни въоръжени сили на Колумбия (FARC) и ELN, за да разработи планове за конспирация срещу съседната страна. Президентът на тази страна Иван Дуке представи на Организацията на ООН доклад за предполагаемото присъствие от партизански групи във Венецуела, съдържащ най-малко четири фалшиви снимки. В резултат, генерал Освалдо Пенья Бермео, ръководител на Съвместното военно разузнаване и контраразузнаването на Колумбия, е отстранен от поста си. Според съобщения на местните медии, Пенья Бермео е бил призован да \"отговори на условията\", което означава, че трябва да напусне позицията, която е заемал. В четвъртък колумбийският президент в доклада пред ООН обвини правителството на Венецуела и Николас Мадуро за предполагаема защита и приютяване на партизани от Националната освободителна армия (ELN) в страната. Поне четири от снимките, използвани като \"доказателство\" за това обвинение, се оказаха направени на територията на Колумбия, както бе посочено от различни медии, които признаха, че и преди това са публикували изображенията. Първата снимка е на предполагаем партизански лагер, където група деца играят с членове на ELN в селско училище в щата Тачира, граничен с Колумбия. Снимката обаче е направена преди три години в департамента Каука, в югозападната част на Колумбия, поясни вестник \"Ел Коломбиано\". Към това първо разкритие се добави и друго на фотографа на Agence France-Presse (AFP) Луис Робайо, който заяви за друга снимка: „Направих тази снимка на 20 септември, 2018 по време на пътуване до региона Кататумбо (Колумбия), за да направя репортаж\", каза той. Президентът на Венецуела, по повод на уволнението на Пеня Бермео, заяви, че \"олигархията използва военни за извършване на ексцесии и след това ги изоставя\". \"За първи път се случва с президент на страна, толкова важна, колкото Колумбия, да лъже безсрамно в ООН\", добави той. От своя страна, Венецуела обвинява Колумбия в настаняване и обучение на паравоенни групи за извършване на дестабилизиращи действия и атаки срещу политически фигури и срещу самия президент на Венецуела.   Наскоро правосъдието на Венецуела започна разследване срещу Гуайдо, след като бяха разпространени негови снимки с няколко членове на „Лос Растройос\", една от най-опасните групи в Колумбия, извършила престъпления като убийства, отвличания, изнудване, трафик на наркотици и контрабанда.", "date": "2019.10.02", "title": "Колумбийският началник на военното разузнаване е отстранен от длъжност заради фалшивите снимки, представени в ООН"}
{"url": "http://www.classa.bg/%D1%81%D0%B2%D1%8F%D1%82/item/400400-%D1%81%D1%82%D0%B0%D1%80%D1%82%D1%8A%D1%82-%D0%BD%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF,-%D0%B7%D0%B0%D1%89%D0%BE-%D1%81%D0%B5%D0%B3%D0%B0", "text": "Доналд Тръмп извърши безброй нередности откакто стана президент, които поставят под въпрос способността му да управлява по правилата и регламентите на Конституцията на САЩ. Той затвори в центровете за задържане хиляди мигранти, които търсят убежище в Съединените щати, наричайки ги „престъпници\" и „лоши хора\", като наруши най-основните им човешки права. Той отдели хиляди малки деца от техните семейства, излагайки ги на ситуации на насилие, дехидратация и липса на медицинска помощ. Списъкът на ежедневните лъжи на американския президент надхвърли всички граници, без никакви последствия, а постоянните му публични атаки срещу медиите и неговите критици създадоха опасен климат на нетолерантност, расизъм и омраза. Един от неговите последователи е изпращал бомби на журналисти и противопоставящи му се политици, други са отправяли заплахи за смърт срещу критиците му. Лоялни към президента бели мъже са убили латиноамериканци, афро-американци и евреи, повтаряйки \"идеите\" на Тръмп за спиране на нахлуването на не-бели хора в страната. Расизмът и ксенофобията се разпространиха в САЩ по опасен начин по време на неговото управление. Американският президент е използвал силата на президентството, за да популяризира собствения си бизнес, използвайки стотици милиони долари публични средства, за да пътува стотици пъти до частната си собственост, за да играе голф и да прекарва почивните дни. Той също е провеждал събития в своите хотели и курорти - за сметка на публични средства - и е генерирал милиони долари печалба от правителства и чуждестранни бизнесмени, които са останали или са използвали имотите му за своите събития и частни посещения. Дъщеря му Иванка и нейният мултимилионер съпруг Джаред Кушнер са съветници в Белия дом, въпреки че им липсват пълномощия или политически опит. Всичко това обаче остава незабелязано и не беше достатъчно, за да повдигне настроението на демократите относно политически процес или „импийчмънт\". Дори и известното разследване на Робърт Мюлер за #Russiagate, предполагаемата конспирация между кампанията на Тръмп и Русия за постигане на неговата електорална победа. Двете години, в които това разследване продължи, се сринаха, когато Мюлер не можа да намери доказателства за извършено от Тръмп престъпление, въпреки че няколко негови съветници и сътрудници бяха осъдени за престъпления, свързани с лъжесвидетелстване, подкуп и корупция. Тогава той се прицели по политическия си съперник, бившия вицепрезидент Джо Байдън. В замяна на продажбата на военна техника и милиони долари финансова помощ, Тръмп предложи украинският президент да отвори разследване срещу основния му политически противник. Тръмп намекна по телефона на новия украински президент, че би било добре да се разследват Байдън и синът му, които преди няколко години са правили доходоносен бизнес в Украйна. Той също така предложи отново да се разследва вече опроверганата теория на конспирацията за Демократическата партия и хакнатите нейните писма по време на президентската кампания през 2016 г. И двете искания са напълно не на място в разговор между държавните ръководители. Президентът на САЩ обаче искаше да активира това разследване, мислейки, че то може да отслаби предизборната кампания на основния му противник за президентските избори през 2020 г. За Доналд Тръмп, бизнесмен, който използва мафиотски тактики в бизнеса си от началото на кариерата, да иска от колега лична услуга не е рядкост. Това, което се случва, е, че като държавен глава има правила и разпоредби, които предотвратяват подобни корупционни практики. Проблемът с американския президент е, че той смята, че нищо от това не се отнася за него и неговия мандат. Ето защо, когато служителят на ЦРУ съобщи за странното и тревожно обаждане, Тръмп призна какво е направил и каза, че е „перфектен\". В съзнанието си той не е направил нищо лошо или грешно, защото винаги е работил така, извън закона и по собствените си правила. Този път обаче действията му изглежда са преминали червената линия и няма връщане. Председателят на Камарата на представителите на Конгреса Нанси Пелоси обяви началото на политически процес - „импийчмънт\" - срещу Тръмп за това, че е предал родината и Конституцията. Пелоси не беше склонна да го направи преди, а стартира „импийчмънтът\" сега, когато Тръмп засегна един от нейните: принца на демократите и на истаблишмента. Бившият вицепрезидент Байдън води в анкетите за президентската кампания 2020, вече една година. Той е политическата фигура с най-голям шанс да победи Тръмп на урните. И той е мощен лидер в Демократическата партия, който се радва на много уважение и политическа подкрепа от широки сектори. Тръмп го знае и затова иска да го неутрализира. Има множество причини за политически процес срещу Доналд Тръмп, но демократите не помръднаха пръст, докато не бяха докоснати в сърцето. И накрая, процесът е по-важен от причината, довела до него. Американският президент е нарушил закона. Той е злоупотребил със силата си, за да се опита да унищожи вътрешен политически противник. Той поиска подкрепа от чуждо правителство за предизборната си кампания. И той го призна публично. Шоуто за импийчмънт тепърва започва в Съединените щати и със сигурност ще бъде толкова забавно, колкото и отвратително. Резултатът е лесен за прогнозиране. Тръмп ще бъде „импийст\" - осъден - но демократите също ще загубят доверие и легитимност. Забавянето му показва малодушието и амбицията им. Те не са действали в защита на хората. Те действат за да защитават един от своите. За пореден път американският народ е големият губещ в политическата игра. Тръмп защитава само интересите си, а останалите политици също защитават своите. Няма човек, който да защитава хората в американската политика. САЩ ще продължат без достъпна здравна система. Ще продължат да плачат за убийството на деца в техните училища. Ще продължат да плачат десетки хиляди бездомни хора, отчаяни по улиците. И ще продължат с нарастващото неравенство, което разделя и разрушава тяхното общество.", "date": "2019.10.02", "title": "Стартът на \"импийчмънт\" срещу Тръмп, защо сега?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400381-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D0%BC%D0%B0%D1%87%D1%83-%D0%BF%D0%B8%D0%BA%D1%87%D1%83", "text": "Учени от Федералния университет на Рио Гранди до Сул в Бразилия разкриха тайна, свързана с построяването на древния град на инките Мачу Пикчу, разположен на над 2000 метра надморска височина.     Те установиха, че това място е било избрано, защото там лесно се набавяли строителни материали, пише списание „Сайънс”.     Резултатите от изследването бяха представени на конференция на Американското геоложко общество.     Археолозите анализирали спътникови снимки и резултатите от извършените на място изследвания, а след това създали карта на разломите под Мачу Пикчу, някои от които са дълги 175 километра.     Други градове - Олянтайтамбо, Писак и Куско, са построени върху аналогични пресичания. Цепнатините играят роля на естествени дренажи, които помагат да се избегнат катастрофални наводнения по време на проливни дъждове.     Разломите освен това снабдявали инките с камъни за построяването на храмове и други сгради. Зданията и стълбите били построени в съответствие с посоката на разломите.     Следователно планирането на Мачу Пикчу съвпада с картата на разломите и цепнатините. Мачу Пикчу е известен още като „Изгубеният град на инките“. Създаден е като свещена планинска резиденция на великия владетел на инките Пачакути век преди неговата империя да падне – около 1440 г.     Бил е обитаван до 1532 г., когато испанците нахлуват в територията на империята. През 1532 г. всичките му жители тайнствено изчезват. Въпреки че мястото е известно на местните, то остава неизвестно за испанците през колониалния период, както и за останалия свят, докато американският историк Хайръм Бингам III не го популяризира през 1911 г.     Дворците, храмовете и домовете са на 2 430 метра надморска височина в Андите. В Мачу Пикчу има 140 различни конструкции, над 100 каменни стълбища, фонтани, свързани помежду си с канали и дренажна система, издълбана в скалите.     Според археолозите той е бил разделен на три големи сектора: свещен, народен и за аристокрацията.       В първия са основните археологически съкровища на града – Интихуана – Слънчевата наблюдателница, до нея – Храмът на слънцето – единственото запазено светилище на главния бог на инките – Виракоча, а до него прочутият Храм с трите прозореца изграден от огромни каменни блокове и наречен така заради трите трапецовидни отвора, Дворецът на Великия жрец с огромен камък в средата, където са се извършвали жертвоприношения.  ", "date": "2019.10.02", "title": "Тайната на Мачу Пикчу"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400382-%D0%B3%D0%BE%D1%82%D0%BE%D0%B2%D0%B8-%D0%BB%D0%B8-%D1%81%D1%82%D0%B5-%D0%B7%D0%B0-%D1%82%D0%BE%D0%B2%D0%B0", "text": "Поне това става ясно от последното интервю на президента на руския автогигант.      Ив Каракатзанис пред телевизионен канал засегна редица важни теми, без да подминава и безпокоящата мнозина тема за електрическия транспорт.  Обсъждайки с водещия плановете на \"АвтоВАЗ\" в близко бъдеще, той разказа за някои нови разработки, като в края на интервюто топ мениджъра направи нееднозначно заявление.  Той припомни, че в Русия пазарът на електромобилите е доста малък. От началото на годината са били продадени само 300 различни модели, ако се говори за нови автомобили, което не позволява с пълна увереност да се говори за това, че руският пазар има нужда от електромобили, затова \"АвтоВАЗ\" не планира в момента да разработва автомобили от този вид.       В същото време, Каракатзанис каза нещо много интересно: \"В бъдеще прогнозираме ръст на пазара, и когато нашият потребител е готов, и ние ще сме готови - ще му направим предложение\".  Президентът на \"АвтоВАЗ\" обясни, че компанията притежава всичките необходими технологии за разработването на електромобил, затова още сега можем да си направим някои изводи, какъв може да е вторият сериен електромобил, пуснат на пазара от руската марка.  Както всички помнят, първата кола се оказа тотално дърво. Серийната версия на електромобила LADA Kalina с името Ellada бе пусната на пазара през 2014 година, при което моделът се появи в ограничен тираж: само 100 екземпляра.  Впрочем, дори и тази минимална партида не се разпродаде напълно. Вина за това имат няколко фактора.       Първият, изключително ниското търсене и липсата на зарядни в големите руски градове.  В регионите на страната такива просто нямаше.  Втората причина бе стартовата цена, която бе 960 000 рубли (около 26 500 лева).   Впоследствие та намаля до по-приемливите 628  000 рубли (17360 лева), но вече бе късно: LADA Ellada се бе продала само в 60 екземпляра.  Вероятно, за да не повтарят грешката от миналото, в \"АвтоВАЗ\" ще построи новия си сериен електромобил на базата на LADA Vesta – най-популярният модел в момента.  За да повиши достъпността, новият автомобил трябва да е по-евтин, отколкото останалите модели на пазара.   Към момента най-евтиният електромобил е Nissan Leaf, цената му започва от 1,2 милиона рубли, затова електрическата Веста трябва да е по-евтина.  При това пробегът с едно зареждане на Nissan Leaf е 172 км, максималната скорост е  149 км/ч, а мощността е равна на 108 конски сили.      Според данните на някои източници, електромобилът на ВАЗ ще бъде снабден с асинхронен електромотор с мощност, равна на 81 конски сили. Колата ще ускорява до 60 километра за 6 секунди, но за да ускори до 100 километра ще са ѝ необходими 18 секунди. Максималната скорост ще е 130 километра в час.   Капацитетът на батерията ѝ ще се равнява на 23 кВт/ч..", "date": "2019.10.02", "title": "Готови ли сте за това?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400383-%D0%B2%D0%B8%D0%B4%D0%BE%D0%B2%D0%B5%D1%82%D0%B5-%D0%BE%D0%BF%D0%B0%D1%81%D0%B5%D0%BD-%D1%81%D0%B5%D0%BA%D1%81", "text": "Тръгвайки по пътя към придобиване на сексуален опит, някои не са наясно с опасностите, които се крият тук. Експертите съветват първо да се запознаете с предпазните мерки, преди смело да „тръгнете на път“     Безопасни видове секс:  - масаж на тялото;  - триене на тялото към тялото;  - суха, „социална“ целувка;  - целувки и ласки на тялото с езика, без орален контакт с гениталиите;  - самостоятелна мастурбация в присъствието на партньор.   Каква е опасността?    При такъв сексуален контакт можете да хванете само респираторна болест. Сравнително безопасни видове секс:  - мокри, „дълбоки“, целувки;  - взаимна мастурбация;  - орален, вагинален или анален секс с помощта на презерватив. Каква е опасността?   В този случай рискът от заразяване с болести, предавани по полов път и болести, предавани по полов път, е изключен. Бременността няма да настъпи, ако презервативът се използва правилно. Но нараняването е възможно - както физическо, така и психическо.   Умерено опасни видове секс:  - орален секс без презерватив;  - петене с триене на гениталиите. Каква е опасността?   В устата има огромен брой микроорганизми. По време на кунилингус младият мъж може да зарази партньора си с кандидоза. Ако говорим за полово предавани заболявания по време на незащитен орален секс, можете да получите СПИН, сифилис, хепатит, както и херпес, папилома вирус, хламидия и микоплазми.   Опасни видове секс:   - вагинален и анален контакт без използване на презерватив. Каква е опасността?   Както по време на незащитена вагинален, така и по време на анален секс е възможно заразяване синфекции. Освен това при такъв контакт има голяма вероятност да забременеете. Сексоложката Юлия Ярмоленко обясни, че децата от различни възрасти трябва да знаят задължително тези неща за секса.", "date": "2019.10.02", "title": "Видовете опасен секс"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400384-%D0%BB%D0%B5%D1%88%D0%BE%D1%8F%D0%B4%D0%B8-%D0%BE%D1%82%D0%BC%D1%8A%D0%BA%D0%BD%D0%B0%D1%85%D0%B0-%D0%B1%D0%B5%D0%B1%D0%B5", "text": "Туристи в кениайския резерват Масаи - Мара станаха свидетели на нападението на лешояди над газела. Кадрите, заснети от очевидец, са публикувани на канала Maasai Sightings в YouTube. Авторът на видеото разкрива, че хищните птици атакували бебето на газела. Майката опитала да го защити, но безуспешно.  \r\n   \r\n   Накрая тя се предала и избягала, докато лешоядите продължили да разкъсват мъртвото бебе. \"Тежко е да си добитък сега в саваната\", пише авторът на видеото. Резерватът Масаи-Мара се намира на югозапад в Кения. \r\n            Той е известен с голямата си популация лъвове и леопарди, а също и с ежегодната миграция на антилопите гну. Резерватът е обитаван още от черни носорози, хипопотами, петнисти хиени, зебри, жирафи и няколко вида газели. \r\n  ", "date": "2019.10.02", "title": "Лешояди отмъкнаха бебе"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400385-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Трябва повече да се доверявате на интуицията си, а не на случайни мошеници, които ще се опитат да ви излъжат. Сред тях може да бъдат и такива хора, с които някога сте били приятели. Осезаеми резултати в творческите и други проекти, може да усетите към края на деня. Може да получите пари за минала работа, както и много печеливши оферти. Ако имате проблеми в работата си, помолете по-опитните от вас за помощ. Не се стеснявайте, че не знаете всичко. Предприемаческата дейност ще донесе печалба, ако предварително сте се погрижили за развитието на финансовата част. Един добър ден за тези, които са решили да сключат официален брак. Днес, трябва да внимавате за грешки в работата си, защото те могат да бъдат катастрофални за вашата кариера. Бъдете не само целенасочени, но и настойчиви в делата си. Но в любовта, може да покажете слабите и нежните си страни. Освен това избраникът ви, вече е убеден в надеждността и силата на вашият дух. Малко нежност няма да навреди.   Трябва да сте отговорни, за своите успехи или неуспехи. Не обвинявайте никого и не критикувайте, особено ако не сте безгрешни. Със стресът на работното място, се борете с временни паузи, гимнастика и пълноценен обяд. Добър ден за занимания със спорт. Но изключете твърде активните и рисковани игри. Препоръчва се, да сте по-внимателни по време на бизнес пътуване, особено ако тръгвате рано сутринта. Предварително проверете изправността на автомобила, подпишете документите и се обадете на подходящите хора. Вътрешно удовлетворение, ще почувстват тези от вас, които най-накрая са постигнали успешни резултати в работата си. Не трябва да се тревожите за здравето, парите и любовта. Всичко ще бъде на ред, ако не започнете изкуствено да променяте ситуациите.Възможни са изгодни договори, които в бъдеще да донесат много пари. Вечерта чакайте приятни новини, след което може спокойно да планирате пътуване в друг град. Възможно е разширение на бизнеса ви, ако се занимавате с него от много години. Най-накрая ще почувствате тези резултати, които толкова дълго сте чакали. По време на полети, пътувания и дори в тълпа от хора, бъдете изключително внимателни. Ресурсите и времето, ще ви стигат за всичко, но само при условие, че не забравяте да сте бдителни. Трябва да преценяте всичко до най-малката подробност, ако не искате проблеми в личния живот. Вярвайте повече на човека, който е до вас и не слушайте съветите на приятелите. Страхотен ден за разходка сред природата. Свежият въздух ще ви зареди с енергия, която ви необходима за сложната и не лека работа.   Ако е възможно, отдръпнете се от всички и останете за малко сами със себе си, така че никой да не нахлуе без разрешение в личното ви пространство. Трябва да обмисляте всичко, за да не допускате грешки. Нов проект, може да ви се струва глупав, но не споделяйте това с шефа. Нека всичко върви както трябва. Освен това, за него, може да получите добри пари. Ще бъдете толкова нетърпеливи да търсите помощ отвън, че ще забравите с какво сте решили днес да се заемете. Опитайте се да спазвате техниките за безопасност, в противен случай няма да избегнете наранявания. Между другото, в правните документи също може да има недостатъци. Така че, не бързайте да подписвате без да четете. Препоръчва се, да оцените реално способностите си, така че успешно да изпълните плановете си. Проектите само на пръв поглед изглеждат сложни, всъщност с тях би се справил и начинаещ. Домакинската работа, ще ви отнеме много време. Не отказвайте помоща на роднини, заедно ще свършите повече работа.   Не е желателно да се доверявате на онези, които ви ласкаят, гледайки ви в очите. Ако това са ваши колеги, те могат да ви провалят в работата. Отношенията в колектива ще бъдат опънати, докато шефът не промени ситуацията. Ще имате перспективи да заемете достойна позиция, което ще подобри вашите финанси. Не се отказвайте, от нови проекти.", "date": "2019.10.02", "title": "Дневен хороскоп 2 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400386-%D0%BA%D0%BE%D0%BA%D0%B0%D0%BB%D0%B8%D1%82%D0%B5-%D0%BD%D0%B0-%D0%B3%D0%BE%D1%86%D0%B5-%D0%BD%D1%8F%D0%BC%D0%B0-%D0%BF%D0%BE-%D0%B3%D0%BE%D0%BB%D1%8F%D0%BC-%D0%BF%D1%80%D0%BE%D0%B1%D0%BB%D0%B5%D0%BC-%D0%BE%D1%82-%D1%82%D0%BE%D0%B7%D0%B8", "text": "Какво точно искаме от македонците? Да се закълнат, че оттук нататък ще смятат Гоце Делчев за българин? Парламентът им да гласува, че македонска нация не съществува?  А вижте сега колко по-сериозни проблеми има наоколо:         България живее в състояние на обсада. Едва отблъснахме норвежците, които искаха да отвличат децата ни, а ето, че Северна Македония пак заплашва да ни вземе славната история. „А дано, ама надали\" - така посрещнаха мнозина заканата на Каракачанов да напусне правителството, ако подкрепим кандидатурата на комшиите за започване на преговори с ЕС. По-тревожното е, че в поредната истерия се включи и президентът, който се утвърди като говорител на основната опозиционна партия. Което пък значи, че македонската тема ще продължи да обслужва предизборни боричкания, наместо да изразява национален консенсус. И всичко това - защото техният племенен вожд казал нещо в някакво интервю. Защо се обиждаме? Слава Богу, от срещата при президента не излезе нищо. Щели сме да подкрепяме при някакви условия. Но не стана ясно при какви точно - явно ще зависи от политическата обстановка. Средният български телезрител обаче си отдъхна спокоен, че му се е разминала поредната национална катастрофа. Замислете се само за медийната митология, с която живеем. Убеждават ни например, че Ердоган щял да „пусне“ милиони сирийци към Европа. И никой не се замисля как точно ще стане това (в клетки ли ги държи, със сопи ли ще ги подкара?). Обясняват ни също така, че ако приемем Истанбулската конвенция, българските учители ще се хвърлят да сменят пола на децата ни. Сега пък в унес повтаряме, че македонците трябвало да признаят някакви неща, свързани с историята. Как точно си го представяме? Два милиона души да се заклеват с ръка върху Библията (съответно - Корана), че оттук нататък ще смятат Гоце Делчев за българин? Парламентът им да гласува, че македонска нация не съществува? Много от въпросите, по които водим безсмислени спорове, нямат еднозначни отговори. Роден през 1872 година, Гоце безспорно е част от групата на етническите българи. Тоест, православен е, но не е грък, нито пък сърбин. Тъй като обаче по това време няма българска държава, Гоце Делчев се води поданик на Османската империя - току-виж и турците се сетили да си го поискат. Какъв става после като революционер, за какво се бори - това са интерпретации, с които се занимават учените. А историята не е точна наука, нали сме наясно? Няма спор, че македонските учебници трябва да се редактират. Но това си е държавна работа, която може да се изиска в хода на присъединяването. Неясно остава обаче какво точно е обидното в тях. Някъде пишело, че древните българи били представени като номадски народ от тюркско-монголски произход. Не знам какво е мнението на световната наука по този въпрос. Но знам, че и това е тема за научни диспути, а не за консултативни съвети при президента. И настоявам, че няма нищо обидно в това да си потомък на номадски народ, още по-малко пък на тюрки или монголи. Нещо повече: обидно е, че се обиждаме на тази тема. Гърците искаха нещо съвсем конкретно: промяна на името, което съвпада с това на тяхната провинция. А ние какво точно ще сложим в променените изисквания - Република Северна Македония се задължава всеки път, когато споменава древните българи, да ги нарича „уседнал народ, при който не е открита тюркска ДНК“? Уникален шанс Научната проблематика може да се реши само в дългото академично време. Но днес сме в едно друго, бързо политическо време - и трябва да използваме уникалния шанс за присъединяване на тази наша съседка към ЕС, което завинаги ще премахне границите помежду ни. Да, в Западна Европа не я искат - в страни като Франция, Германия, Холандия и Австрия само около 10% подкрепят приемането на Западните Балкани. Симпатиите към Северна Македония са малко по-високи, но пак си остават много под 50-те процента. Темата се върна на дневен ред, след като отминаха финансовата и миграционната криза, а Брекзитът демонстрира нуждата отново да се легитимира привлекателността на Съюза. Този прозорец няма да стои дълго отворен. И ако в България все още има истински патриоти, те следва да се стремят тъкмо към обединяване на Балканския регион, а не да слушат жадните за власт националпопулисти, които се чудят с какво да замаскират политическата си безпомощност. Да не говорим за онези от тях, които се оказаха командвани от Москва. Защото разширението към Западните Балкани е по-важно за нас, отколкото за западната част на континента. По време на европредседателството се представихме като първи поддръжници на съседите, успяхме май да убедим и общественото мнение в България, че приемането на комшиите е в наш интерес (към две трети от българите са „за“). И изведнъж - Гоце Делчев. Непреодолим проблем. А вижте сега колко по-сериозни проблеми има наоколо. Първо, на европейската среща през октомври ще се решава дали за присъединяване да се покани не само Северна Македония, а и Албания. Добре е, че сме се съгласили двете страни да вървят в пакет - дано едната издърпа другата, както стана при нас и румънците. Албания е прекрасна, динамична страна с младо население и съответно със сериозен растеж. Проблемът е, че нито едни избори досега не са били приемани от съответната опозиция. Това сега действаща демокрация ли е или не - какво мислим по темата? Или да вземем ключовата Сърбия. Може ли преговорите да продължат, без да има споразумение с Косово, което ние сме признали като държава, но сериозна част от русофилската общественост не приема това решение? Лично аз смятам, че е невъзможно Сърбия да бъде присъединена, преди да влезе в НАТО. Да, няма такова изискване - както знаем, в Съюза има и неутрални страни-членки. Но знаете ли за посткомунистическа страна, която да не е минала през Алианса? Минаха всички, включително колебаещата се навремето Словения. Не ме разбирайте погрешно - не съм милитаристично настроен. Опитвам се просто да бъда реалист. Защото членството в НАТО означава прочистване на армията - и гаранция, че топлите връзки с Русия ще поохладнеят. А в случая със Сърбия това май е задължително. Да погледнем и към Черна гора - страна в преговорен процес. Харесва ли ни нашествието там на руски виладжии, които наскоро опитаха да направят преврат? Тревожат ли ни китайските капитали за строеж на магистрала? Най-тежкият проблем на региона е особено ярко изразен в Босна: нуждата от помирение и преодоляване на миналото. Разкроена по най-безумен начин при Дейтънското споразумение, на тази територия днес съжителстват жертви и убийци, няма действаща централна власт, практически няма и икономика - наричат я най-голямата НПО в Европа. Какво мислим ние тук, в България? Да дадем автономия на Република Сръбска, да ѝ позволим да се присъедини към Сърбия? Да упорстваме с Дейтънското споразумение с надежда за възникване на босненско-херцеговинска нация? Да бяхме чули някои мисли по тези въпроси на Консултативния съвет… Ако бях на мястото на управниците ни Наскоро Заев призова Гърция да заеме лидерско място в интеграцията на Западните Балкани. И вероятно беше прав - нас очевидно не ни бива. Джафкаме се по темата за Северна Македония, даже не за цялата, а за двете трети славогласно население - тоест, към 1,3 милиона човека. А голямата тема за региона, която е от жизненоважно значение и за нас, и за Европа, просто не ни е интересна. Не влиза във фентъзи-визията ни за исторически драми и страсти. Описвам тези трудности не защото съм песимист. Напротив: вярвам, че комшиите ще станат членове на Съюза до 10-20 години. И ако ние се опитваме да пречим, само ще си останем аутсайдери. Каквито сме, впрочем, и сега. Ако бях на мястото на управниците ни, бих подхванал още сега инициатива за създаване на регионална група - като държавите от Бенелюкс или от Вишеградската четворка. Група, която да отстоява регионалния интерес, събирайки както членове, така и кандидати. Дали това не е по-достойна битка за нашата политическа класа? Ако погледнете региона през икономическите показатели, ще видите, че той е удивително хомогенен - средни заплати между 400 и 600 евро (с изключение на Гърция), икономика, обърната към подизпълнителството, селско стопанство, туризъм, неразвита инфраструктура. Регион, в който политиците наместо да решават проблемите на страните си, са заети с това да разпалват националистичеки страсти, та белким легитимират властта си. Това е хватката, в която ни е заклещил медийно-партийният комплекс: подмяна на важните теми с емоционално натоварена символика. Наместо жп линия до Скопие - кокалите на Гоце.  ", "date": "2019.10.02", "title": "Кокалите на Гоце: няма по-голям проблем от този!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400387-%D1%81%D0%B2%D0%B5%D1%82%D0%B8-%D1%81%D0%B2%D0%B5%D1%89%D0%B5%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%BA%D0%B8%D0%BF%D1%80%D0%B8%D0%B0%D0%BD-%D0%B8-%D1%81%D0%B2%D0%B5%D1%82%D0%B0-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B8%D1%83%D1%81%D1%82%D0%B8%D0%BD%D0%B0-%D1%8E%D1%81%D1%82%D0%B8%D0%BD%D0%B0-%D0%B8-%D0%BC%D1%8A%D1%87%D0%B5%D0%BD%D0%B8%D0%BA-%D1%82%D0%B5%D0%BE%D0%BA%D1%82%D0%B8%D1%81%D1%82", "text": "  При царуването на Деций в Антиохия живеел един философ и знаменит влъхва на име Киприан, родом от Картаген. Той произхождал от нечестиви родители, които още от ранно детство го посветили на служене на езическия бог Аполон. На седемгодишна възраст бил даден на чародеите, за да изучи вълшебството и бесовската мъдрост. След десетата си година бил изпратен от родителите си за подготовка за жреческо служение на планината Олимп, която езичниците наричали жилище на боговете; там имало безбройно множество идоли, в които обитавали бесове. На тази планина Киприан изучил всички дяволски хитрости: той постигнал различни бесовски превъплъщения, научил се да изменя свойствата на въздуха, да предизвиква ветрове, гръм и дъжд, да вълнува морето, да причинява вреда на градините, лозята и нивите, да изпраща болести и язви на хората; изучил цялата пагубна мъдрост и изпълнените със зло дяволски действия.     Там видял безчислени пълчища бесове начело с княза на тъмнината, пред когото едни стоели, други служели, трети възклицавали, възхвалявайки своя княз, а четвърти били изпращани в света за прелъстяване на хората. Там видял и мнимите образи на езическите богове и богини, а също и различните призраци и привидения, които се научил да призовава в строг четиридесетдневен пост; ядял след залез слънце, и то не хляб или някаква друга храна, а дъбови жълъди. Като навършил петнадесет години, той започнал да слуша уроците на седемте велики жреци, от които възприел много бесовски тайни. После отишъл в град Аргос, където, след като послужил известно време на богинята Хера, научил много начини на прелъстяване от нейния жрец. Поживял и в Тавропол, служейки на Артемида, оттук отишъл в Лакедемон, където се научил чрез различни вълшебства и магически действия да извиква мъртъвци от гробовете и да ги заставя да говорят. На двадесетгодишна възраст Киприан дошъл в Египет, и в град Мемфис се обучавал на още по-големи чародейства и вълшебства. На тридесетата си година отишъл при халдеите, изучил от тях астрологията и като завършил учението си, се върнал в Антиохия, бидейки съвършен във всяко злодеяние. Така той станал вълшебник, чародей и душегубец, голям приятел и верен роб на адския княз, с когото беседвал лице в лице, удостоявайки се с велика чест от него, както сам открито свидетелствал за това. Повярвайте ми ­ казвал той, ­ аз видях самия княз на тъмнината, защото го умилостивих с жертви; аз го приветствах и говорих с него и с неговите князе; той ме обикна, хвалеше разума ми и казваше пред всички: \"Това е новият Замврий, винаги готов на послушание и достоен за общение с нас!\" И ми обеща да ме постави за княз след излизането от тялото, а в течение на земния ми живот ­ да ми помага във всичко; при това той ми даде полк бесове, които да ми служат. Когато си тръгвах, той се обърна към мене с думите: \"Бъди мъжествен, усърдни Киприане, и ме следвай, нека всички мои князе ти се удивляват.\" Вследствие на това всичките му князе бяха внимателни към мене, виждайки оказаната ми чест. Външният му вид беше подобен на цвете; главата му бе увенчана с венец, направен (не в действителност, а призрачно) от злато и блестящи камъни, поради което цялото пространство се осветяваше, а одеждата му бе изумителна. Когато се обръщаше на една или друга страна, цялото място се тресеше; множество зли духове от различни степени покорно стояха пред престола му. Тогава се отдадох изцяло на него, подчинявайки се на всяка негова заповед. Така разказал за себе си самият Киприан след обръщането си. Оттук е ясно какъв човек бил Киприан: като приятел на бесовете той вършел всички техни дела, прелъстявал хората и им причинявал зло. Живеейки в Антиохия, той съблазнил много хора към всякакви беззакония, мнозина погубил с отрови и чародейство, принасял в жертва на бесовете юноши и девици. Мнозина научил на своето гибелно вълшебство: едни ­ да летят във въздуха, други ­ да плават в лодки по облаците, трети ­ да ходят по вода. Той бил почитан и прославян от всички езичници като най-главен жрец и най-мъдър слуга на техните мерзки богове. Мнозина се обръщали към него в своите нужди и той им помагал с бесовската сила, с която бил изпълнен: на едни съдействал в прелюбодеянието, на други в гнева, враждата, отмъщението, завистта. Киприан вече се намирал в дълбините на ада и в устата на дявола, бил син на геената, участник в наследството на бесовете и във вечната им гибел. Но Господ, Който не иска смъртта на грешника, по Своята неизказана благост и непобедимото от човешките грехове милосърдие благоволил да потърси този погинал човек, да извлече от пропастта потъналия в адската бездна и да го спаси, за да покаже на всички Своето милосърдие, защото няма грях, който може да победи Неговото човеколюбие. Той спасил Киприан от гибел по следния начин. По това време пак там, в Антиохия, живеела една девица на име Иустина. Тя произхождала от родители езичници: баща й бил идолски жрец на име Едесий, а майка й се казвала Клеодония. Веднъж, седейки на прозореца в дома си, тази девица случайно чула словото на спасението от устата на минаващия край него дякон на име Праилий. Той говорел за въплъщението на нашия Господ Иисус Христос - за това, че Той се родил от Пречиста Дева, и след като извършил много чудеса, благоволил да пострада заради нашето спасение, да възкръсне от мъртвите със слава, и се възнесъл на небесата, седнал отдясно на Отца и царува вечно. Проповедта на дякона попаднала на добра почва в сърцето на Иустина, и скоро започнала да дава плодове, изкоренявайки тръните на неверието. Иустина поискала по-добре и по-съвършено да се поучи във вярата от дякона, но не се осмелила да го потърси, възпирана от девическа скромност. Но тя тайно ходела в Христовата църква, и често слушайки словото Божие, под въздействието на Светия Дух върху сърцето й, повярвала в Христа. В скоро време тя убедила в това и своята майка, а по-късно привела към вярата и престарелия си баща. Виждайки разума на своята дъщеря и слушайки мъдрите й думи, Едесий разсъждавал сам в себе си: \"Идолите са направени от човешки ръце и нямат нито душа, нито дихание, тогава, как могат да бъдат богове?\" Размишлявайки за това, веднъж през нощта той видял в съня си по Божествено благоволение чудесно видение: видял величествен сонм светоносни ангели, а сред тях бил Спасителят на света Христос, Който му казал: \"Дойдете при Мене, и аз ще ви дам Царството Небесно\". Като станал сутринта, Едесий отишъл с жена си и дъщеря си при християнския епископ на име Оптат и го помолил да ги поучи в Христовата вяра и да извърши над тях свето кръщение. При това той му предал думите на дъщеря си и видяното от него самия ангелско видение. Като чул това, епископът се зарадвал на обръщането им и като го поучил в Христовата вяра, кръстил Едесий, жена му Клеодония и дъщеря му Иустина, след това ги причастил със Светите Тайни и ги отпуснал с мир. Когато Едесий се укрепил в Христовата вяра, епископът, виждайки благочестието му, го поставил за презвитер. След това, като поживял добродетелно и в страх Божий година и шест месеца, Едесий завършил живота си в светата вяра. А Иустина доблестно се подвизавала в спазване на Господните заповеди, и като възлюбила своя Жених Христа, Му служела с прилежни молитви, девство и целомъдрие, пост и строго въздържание. Но врагът, ненавиждащ човешкия род, виждайки чистия й живот, завидял на добродетелите й и започнал да й вреди, причинявайки й различни бедствия и скърби. По това време в Антиохия живеел един юноша на име Аглаид, син на богати и знатни родители. Той живеел в разкош, изцяло отдавайки се на суетата на този свят. Веднъж Аглаид видял Иустина, когато отивала в църквата, и бил поразен от красотата й. Дяволът внушил в сърцето му лоши намерения. Разпален от желание, Аглаид по всякакъв начин се стремял да спечели разположението и любовта на Иустина и посредством прелъстяване да склони чистата Христова агница към замислената от него сквернота. Той следял всички пътища, по които трябвало да мине девицата, и срещайки се с нея, й говорел съблазнителни думи, като възхвалява красотата й и я прославял; показвайки любовта си към нея, се стараел да я увлече в хитро сплетената мрежа на плътския грях. Девицата се отвръщала от него и го избягвала, гнусяла се от него и не желаела даже да слуша лукавите му прелъстителни думи. Но младежът не охладнял в желанието си към девицата и изпратил човек при нея с молба да се съгласи да стане негова жена. Тя му отговорила:  - Моят Жених е Христос; на Него служа и заради Него пазя чистотата си. Той запазва и душата, и тялото ми от всяка сквернота. Като чул такъв отговор от целомъдрената девица, Аглаид, подстрекавай от дявола, още повече се разпалил от страст. Като не бил в състояние да я прелъсти, той замислил да я похити насила. Той събрал на помощ подобни на него безразсъдни младежи и причакал девицата на пътя, по който обикновено ходела на молитва в църквата; там я срещнал, хванал я и насила я повлякъл към дома си. Тя започнала силно да вика, биела го по лицето и плюела по него. Като чули виковете й, съседите изтичали от домовете си и спасили непорочната агница, света Иустина, от ръцете на нечестивия младеж, като от устата на вълк. Безчинниците се разбягали, а Аглаид се върнал посрамен в дома си. Незнаейки какво да прави по-нататък, той с усилването на нечистата похот в него замислил ново зло дело: отишъл при великия вълшебник и чародей, идолския жрец Киприан, открил му скръбта си и го помолил за помощ, обещавайки да му даде много злато и сребро. Като изслушал Аглаид, Киприан го утешил и обещал да изпълни желанието му. - Аз - казал той - ще направя така, че девицата сама да търси твоята любов и да почувства към тебе страст, по-силна, отколкото ти към нея. Като утешил младежа с тези думи, Киприан го изпратил обнадежден. След това взел книгите по своето тайно изкуство и призовал един от нечистите духове, в който бил уверен, че той скоро ще може да разпали страст в сърцето на Иустина към този младеж. Бесът с готовност му обещал да изпълни това и горделиво казал: За мене това дело не е трудно, защото аз много пъти съм разтърсвал градове, събарял съм стени, разрушавал съм къщи, предизвиквал съм кръвопролития и отцеубийства, посявал съм вражда и силен гняв между братя и съпрузи, и мнозина, дали обет за девство, съм довеждал до грях; на монаси, заселили се в планините и привикнали към строг пост, които никога не са и помисляли за плътта, съм внушавал блудни пожелания и съм учел да служат на плътските страсти; хора, разкаяли се и отвърнали се от греха, отново съм обръщал към зли дела; мнозина целомъдрени съм увлякъл в блудство. Нима няма да успея да внуша на тази девица любов към Аглаид? Но какво говоря? Сега ще покажа силата си на дело. Ето, вземи тази билкова смес (той му подал съд, пълен с някаква течност) и го дай на този младеж: нека той поръси с нея дома на Иустина, и ще видиш, че казаното от мене ще се сбъдне. Киприан повикал Аглаид и го изпратил тайно да поръси дома на Иустина с течността от дяволския съд. Когато това било направено, блудният бяс влязъл тук с нажежените стрели на плътската похот, за да уязви сърцето на девицата с блуд и да разпали плътта й с нечиста похот. Иустина имала обичай всяка нощ да възнася молитви към Господа. И ето, когато тя, по обичая си, станала в третия час на нощта, се молела на Бога, внезапно усетила в тялото си вълнение, буря от плътска похот и пламък от геенския огън. В такова вълнение и вътрешна борба тя останала много продължително време: спомнила си младежа Аглаид и в нея се породили лоши мисли. Девицата се удивлявала и сама се срамувала от себе си, усещайки, че кръвта й кипи като в котел; сега тя мислела за това, от което винаги се гнусяла като от сквернота. Но по своето благоразумие Иустина разбрала, че тази борба в нея е възникнала от дявола; тя начаса се въоръжила с кръстното знамение, прибягнала към Бога с топла молитва и от дълбините на сърцето си викала към своя Жених Христа:  ­ Господи Боже мой! Иисусе Христе! Ето, моите врагове въстават срещу мене, приготвили са ми мрежа да ме уловят, и измъчват душата ми. Но аз си спомних Твоето име през нощта и се развеселих, и сега, когато те ме притесняват, аз прибягвам към Тебе и се надявам, че моят враг няма да възтържествува над мене. Защото Ти знаеш, Господи Боже мой, че аз, Твоята рабиня, съм запазила за Тебе чистотата на тялото си и на Тебе съм поверила душата си. Запази Твоята овца, добри Пастирю, не я предавай на звяра, който търси да ме погълне; дарувай ми победа над злото пожелание на плътта. Като се помолила дълго и усърдно, светата дева посрамила врага. Победен от нейната молитва, той побягнал посрамен и отново настъпило спокойствие в тялото и сърцето на Иустина; пламъкът на желанието угаснал, борбата се прекратила, кипящата кръв се успокоила. Иустина прославила Бога и изпяла победна песен. А бесът се върнал при Киприан с печалната вест, че нищо не е могъл да постигне. Той го попитал, защо не е могъл да победи девицата. Бесът, макар и неохотно, му открил истината: \"Не можах да я победя, защото видях на нея някакво знамение, от което се изплаших\". Тогава Киприан призовал друг, още по-злобен бяс, и го изпратил да съблазни Иустина. Той отишъл и направил много повече от първия, нападайки девицата с голяма ярост. Но тя се въоръжила с топла молитва и си наложила усилен подвиг: облякла се във власеница и умъртвявала плътта си с въздържание и пост, ядейки само хляб и вода. Като укротила по този начин страстта на плътта си, Иустина победила дявола и го прогонила с позор. И той, подобно на първия, не успял да постигне нищо и се върнал при Киприан. Тогава той призовал един от бесовските князе, разказал му за слабостта на изпратените бесове, които не могли да победят една девица, и го молел за помощ. Той строго укорявал предишните бесове за неизкусността им в това дело и за неумението им да разпалят страст в сърцето на девицата. Като обнадеждил Киприан и му обещал по други начини да я съблазни, бесовският княз приел вид на жена и влязъл при Иустина. Той започнал благочестиво да беседва с нея, като че желаел да последва примера на добродетелния й живот и целомъдрие. Беседвайки така, той попитал девицата, каква е наградата за толкова строгия живот и запазването на чистотата. Иустина отговорила, че наградата за живеещите целомъдрено е толкова велика и неизказана, че е много удивително, как хората не се грижат ни най-малко за едно толкова голямо съкровище, каквото е ангелската чистота. Тогава дяволът, откривайки цялото си безсрамие, започнал да я съблазнява с хитри думи:  - Тогава, как би съществувал светът? Как биха се раждали хора? Нали ако Ева бе запазила чистотата си, тогава как би се умножил човешкият род? Наистина, добро нещо е съпружеството, което Сам Бог е установил; Свещеното Писание също го възхвалява, казвайки: \"Бракът е нещо честно у всички, и брачното легло ­ чисто\". Нали и много Божии светии са били свързани с брак, който Господ е дал на хората за утешение, за да се радват на своите деца и да възхваляват Бога? Слушайки тези думи, Иустина разпознала хитрия прелъстител - дявола, и го победила по-изкусно от Ева. Без да продължава беседата, тя начаса прибягнала към защитата на Господния Кръст и положила честното му знамение на лицето си, а сърцето си обърнала към Христа, своя Жених. И дяволът веднага изчезнал с още по-голям позор, отколкото първите два бяса. С голямо смущение гордият бесовски княз се върнал при Киприан. Последният, като узнал, че и той нищо не е успял да направи, казал на дявола:  - Нима и ти, силни княже, който си по-изкусен от другите в това дело, не си могъл да победиш девицата? Кой от вас може да направи нещо на това непобедимо девическо сърце? Кажи ми с какви оръжия се бори тя и как успява да направи немощна крепката ви сила? Победен от Божията сила, дяволът неохотно признал:  - Ние не можем да гледаме кръстното знамение и бягаме от него, защото то ни изгаря като огън и ни прогонва далече.  Киприан възнегодувал срещу дявола за това, че го посрамил, и хулейки беса, казал:  - Каква е вашата сила, щом и една слаба девица ви побеждава! Тогава дяволът, желаейки да утеши Киприан, предприел още един опит: той приел образа на Иустина и отишъл при Аглаид с надеждата, че приемайки го за истинската Иустина, младежът ще удовлетвори желанието си и така нито неговата бесовска слабост ще се открие, нито Киприан ще бъде посрамен. И ето, когато бесът влязъл при Аглаид в образа на Иустина, той скочил от радост, изтичал към мнимата девица, прегърнал я и започнал да я целува, казвайки:  - Колко е хубаво, че си дошла при мен, прекрасна Иустина! Но още щом младежът произнесъл думата \"Иустина\", бесът начаса изчезнал, не можейки да понесе дори и името на девицата. Младежът силно се изплашил, изтичал при Киприан и му разказал за случилото се. Тогава Киприан с помощта на своето вълшебство му придал вид на птица, направил го способен да лети във въздуха и го изпратил в дома на Иустина, като го посъветвал да влезе в стаята й през прозореца. Носен от беса по въздуха, Аглаид долетял във вид на птица до дома на Иустина и поискал да кацне на покрива. Но в този момент Иустина случайно погледнала през прозореца на стаята си. Като я видял, бесът оставил Аглаид и побягнал. Заедно с това изчезнал и призрачният образ на Аглаид, в който той изглеждал като птица, и младежът едва не се пребил, летейки надолу. Той се хванал с ръце за края на покрива и държейки се за него, увиснал, и ако не бил спуснат оттук на земята по молитвите на света Иустина, той, нечестивият, би паднал и би се пребил. Така, без да постигне нищо, младежът се върнал при Киприан и му открил мъката си. Като се видял посрамен, Киприан силно се опечалил и замислил сам да отиде при Иустина, надявайки се на силата на своето вълшебство. Той се превръщал и в жена, и в птица, но още преди да успее да стигне до вратите на дома й, призрачното подобие веднага изчезвало и той се връщал със скръб. След това Киприан започнал да отмъщава за своя позор и предизвиквал с вълшебствата си различни беди над дома на Иустина и домовете на всичките й сродници, съседи и познати, както някога дяволът на праведния Иов. Той убивал добитъка им, поразявал слугите им с язви, с което им причинявал голяма мъка. Киприан поразил с болест и самата Иустина и тя лежала в постелята, а майка й плачела за нея. Иустина утешавала майка си с думите на пророк Давид:  Киприан, вследствие на неукротимата си ярост и голямото си посрамване, по Божие допущение причинил беди не само на дома на Иустина и сродниците й, но и на целия град. Появили се язви по животните и различни болести сред хората; и по бесовско действие бил пуснат слух, че великият жрец Киприан наказва града заради съпротивата на Иустина. Тогава почетните граждани дошли при нея и я подтиквали да не оскърбява повече Киприан и да се омъжи за Аглаид, за да се избегнат още по-големите беди на целия град. Тя успокоявала всички и казвала, че скоро всички беди, причинени от Киприан с помощта на бесовете, ще престанат. Така и станало. Когато света Иустина усърдно се помолила на Бога, веднага се прекратили всички бесовски действия; всички се изцелили от язвите и оздравели от болестите. Когато настъпила тази промяна, хората прославяли Христа, а над Киприан и неговата вълшебна хитрост се надсмивали, така че той от срам вече не можел да се покаже сред хората и избягвал да се среща дори и с познатите си.  След като се убедил, че нищо не може да победи силата на кръстното знамение и Христовото Име, Киприан дошъл на себе си и казал на дявола: О, губителю и прелъстителю на всички, източник на всяка нечистота и сквернота! Сега познах твоята немощ. Защото, ако ти се боиш дори и от сянката на кръста и трепериш пред Христовото Име, какво ще правиш, когато Сам Христос дойде при тебе? Ако ти не можеш да победиш осеняващите се с кръста, то кого ще успееш да изтръгнеш от Христовите ръце? Сега разбрах какво нищожество си; ти нямаш сили дори да отмъстиш! А аз, нещастният, те послушах, прелъстих се и повярвах на твоята хитрост. Отстъпи от мене, проклети, отстъпи, защото аз трябва да умолявам благочестивите християни да ме помилват. Трябва да се обърна към благочестиви хора, които да ме избавят от гибел и да се погрижат за моето спасение. Махни се, махни се от мене, беззаконнико, враже на истината, противнико и ненавистнико на всяко добро. Като чул това, дяволът се нахвърлил върху Киприан, за да го убие, нападнал го и започнал да го бие и души. Не намирайки никъде защита и незнаейки как да си помогне и да се избави от страшните бесовски ръце, Киприан, едва жив, си спомнил за знамението на светия кръст, със силата на което Иустина се противяла на цялата бесовска сила, и възкликнал:  - Боже на девицата Иустина, помогни ми! След това вдигнал ръка и се прекръстил, и дяволът начаса отскочил от него като стрела, пусната от лък. Киприан се окуражил и призовавайки Христовото име, се осенявал с кръстното знамение и упорито се противял на беса, проклинайки и укорявайки го. А дяволът, стоейки далече от него и не смеейки да се приближи поради страх от кръстното знамение и Христовото Име, всякак заплашвал Киприан, казвайки:  - Христос няма да те избави от ръцете ми! След дълги и яростни нападения срещу Киприан бесът заревал като лъв и се отдалечил. Тогава Киприан взел всичките си магьоснически книги и отишъл при християнския епископ Антим. Като паднал в нозете на епископа, той го умолявал да прояви милост към него и да извърши над него свето кръщение. Знаейки, че Киприан е велик и страшен за всички вълшебник, епископът помислил, че той е дошъл при него с някаква хитрост, поради което му отказал с думите: - Много зло вършиш между езичниците; остави християните на мира, иначе в скоро време ще погинеш. Тогава Киприан със сълзи изповядал всичко на епископа и му предал всичките си книги за изгаряне. Виждайки неговото смирение, епископът го поучил в светата вяра, след това му заповядал да се готви за свето кръщение и изгорил книгите му пред всички вярващи граждани. Киприан си тръгнал от епископа със съкрушено сърце и плакал за греховете си, посипал главата си с пепел и искрено се каел, викайки към Истинния Бог за очистване на беззаконията си. Като дошъл на другия ден в църквата, той слушал словото Божие с радостно умиление, стоейки сред вярващите. Когато дяконът заповядал на оглашените да излязат навън, възгласяйки: \"Оглашени, излезте\" ­ и някои вече излизали, Киприан не искал да излезе и казал на дякона:  - Аз съм Христов раб, не ме изгонвай оттук. Дяконът му казал:  - Тъй като над тебе още не е извършено свето кръщение, ти си длъжен да излезеш от храма. На това Киприан отговорил:  - Жив е Христос, моят Бог, Който ме избави от дявола, запази девицата Иустина чиста и ме помилва; няма да ме изгониш от църквата, докато не стана съвършен християнин. Дяконът казал за това на епископа, а последният, виждайки усърдието на Киприан и предаността му към Христовата вяра, го повикал при себе си и веднага го кръстил в името на Отца и Сина, и Светия Дух. Като узнала за това, света Иустина благодарила на Бога, раздала много милостиня на бедните и направила приношение в църквата. На осмия ден епископът поставил Киприан за четец, на двадесетия за иподякон, на тридесетия за дякон, а след година го ръкоположил за свещеник. Киприан изменил целия си живот, с всеки изминат ден увеличавал подвизите си и постоянно оплаквайки предишните си зли дела, се усъвършенствал и се издигал от добродетел към добродетел. Скоро бил поставен за епископ и в този сан водел такъв свят живот, че се сравнявал с много велики светии; при това ревностно се грижел за повереното му Христово стадо. Светата девица Иустина поставил за дякониса, а след това й поверил девически манастир и я поставил за игумения над други девици християнки. Със своето поведение и наставления той обърнал много езичници и ги спечелил за Христовата Църква. Така в тази страна идолослужението започнало да се прекратява и Христовата слава се увеличавала. Виждайки строгия живот на свети Киприан, грижите му за Христовата вяра и за спасението на човешките души, дяволът скърцал със зъби срещу него и подтикнал езичниците да го оклеветят пред управителя на източната страна за това, че е посрамил боговете, отвърнал е много хора от тях, а враждебния на боговете Христос прославя. И ето, много нечестивци дошли при управителя Евтолмий, владеещ тези страни, и клеветели Киприан и Иустина, обвинявайки ги в това, че са враждебно настроени и към боговете, и към царя и всички власти, че смущават народа, прелъстяват го и го водят след себе си, учейки го да се покланя на разпнатия Христос. При това те молели управителя да предаде Киприан и Иустина на смърт. Като изслушал молбата им, Евтолмий заповядал да хванат Киприан и Иустина и да ги затворят в тъмница. След това, отивайки в Дамаск, той ги взел със себе си, за да бъдат осъдени. Когато довели Христовите затворници пред съда, той попитал Киприан:  - Защо измени предишната си славна дейност, когато беше знаменит слуга на боговете и привеждаше много хора към тях? Свети Киприан разказал на управителя как е познал немощта и лукавството на бесовете и разбрал Христовата сила, от която бесовете се боят и треперят, изчезвайки от знамението на честния кръст, обяснил и причината за обръщането си към Христа, за Когото показал готовност да умре. Мъчителят не възприел думите на Киприан в сърцето си и като не могъл да им отговори, заповядал да закачат светеца на дърво и да стържат тялото му, а света Иустина да бият по устата и очите. През цялото време на дългите мъчения те непрестанно изповядвали Христа и с благодарност претърпявали всичко. След това мъчителят ги затворил в тъмница и се опитал с ласкави увещания да ги върне към идолопоклонството. Когато се оказало, че не е по силите му да ги убеди, заповядал да ги хвърлят в един котел; но кипящият котел не им причинил никаква вреда и те като на прохладно място славели Бога. Като видял това, един идолски жрец на име Атанасий казал:  - В името на бог Асклепий, аз също ще се хвърля в този огън и ще посрамя тези вълшебници. Но още щом огънят се докоснал до него, той веднага умрял. Като видял това, мъчителят се изплашил и нежелаейки повече да ги съди, изпратил мъчениците при управителя Клавдий в Никомидия, описвайки всичко, което се случило с тях. Управителят ги осъдил на посичане с меч. Когато били доведени на мястото на наказанието, свети Киприан помолил да му дадат малко време за молитва, за това да бъде посечена най-напред Иустина: той се опасявал, че девицата може да се изплаши при вида на смъртта му. Тя радостно преклонила главата си под меча и се представила пред своя Жених, Христа. Виждайки невинната смърт на мъчениците, един човек на име Теоктист изпитал жал към тях, сърцето му се разгоряло от любов към Бога и той паднал в нозете на свети Киприан, и целувайки ги, се обявил за християнин. Заедно с Киприан той веднага бил осъден на посичане. Така те предали душите си в Божиите ръце, а телата им лежали непогребани шест дни. Някои от странниците, които били там, тайно ги взели и ги отнесли в Рим, където ги предали на една добродетелна и свята жена на име Руфина, родственица на кесаря Клавдий. Тя погребала с чест телата на светите Христови мъченици: Киприан, Иустина и Теоктист. При гробовете им ставали множество изцеления на прибягващите към тях с вяра. По молитвите им Господ да изцели и нашите телесни и душевни страдания! Амин.", "date": "2019.10.02", "title": "Свети свещеномъченик Киприан и света мъченица Иустина (Юстина) и мъченик Теоктист"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400388-2-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1187 г.  - Сирийският султан Саладин превзема Йерусалим след 88-годишно управление от кръстоносците.     1835 г.  - С Битката при Гонзалес започва Тексаската революция.     1836 г.  - Чарлз Дарвин се завръща в Англия след 5-годишно изследователско пътешествие в южните океани на борда на кораба Бийгъл.     1870 г.  - Рим е обявен за столица на обединена Италия.     1909 г.  - В Англия е изигран първият ръгби мач.     1910 г.  - Два самолета се сблъскват във въздушното пространство над Милано, което е първата самолетна катастрофа.     1921 г.  - Във Варна е открита първата учебна година във Висшето търговско училище (предшественик на Икономически университет - Варна).     1928 г.  - В Мадрид е основана Прелатурата на Светия Кръст и Опус Деи известна като Опус Деи.     1936 г.  - В САЩ е възобновено производство на алкохолни напитки след отменянето на сухия режим.     1941 г.  - Втората световна война: Започва Операция Тайфун срещу Москва. Сформирана е Вяземската фронтова отбранителна операция.     1944 г.  - Втората световна война: Нацистите потушават Варшавското въстание, съветските войски изчакват в близост до града.     1946 г.  - На екран в САЩ се появява първият сапунен сериал, Далечен хълм.     1956 г.  - В Ню Йорк е представен първият в света атомен часовник.     1958 г.  - Гвинея провъзгласява независимост от Франция.     1959 г.  - По CBS се състои премиерата на телевизионния сериал Зоната на здрача.     1960 г.  - Официално е открит стадион „Морумби\" в Сао Пауло, Бразилия.     1966 г.  - Официално е открит стадион „Висенте Калдерон\" в Мадрид.     1968 г.  - Кървава разправа на мексикански военни части срещу студенти и граждани в Тлателолко от следобеда до ранните часове на нощта. Загиват от 200 до 1000 човека.     1996 г.  - Бившият министър-председател на България Андрей Луканов е застрелян пред дома си в София от вероятен наемен убиец.     2002 г.  - 39 Народно събрание решава срокът на затваряне на 3-ти и 4-ти реактор на АЕЦ Козлодуй да не предхожда приемането на България в Европейския съюз.    ", "date": "2019.10.02", "title": "2 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400389-%D0%B8%D0%B7%D0%B1%D0%BE%D1%80%D1%8A%D1%82-%D0%BD%D0%B0-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%B2-%D0%BF%D0%BE%D0%BB%D0%B7%D0%B0-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B8%D0%B7%D0%BF%D1%80%D0%B0%D1%89%D0%B0-%D0%BE%D0%BF%D1%83%D1%81%D1%82%D0%BE%D1%88%D0%B8%D1%82%D0%B5%D0%BB%D0%B5%D0%BD-%D1%81%D0%B8%D0%B3%D0%BD%D0%B0%D0%BB-%D0%B4%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "В Брюксел остро критикуват решението на Фолксваген за Турция. Този избор подсилва \"автократичния режим на Ердоган\" и изпраща \"опустошителен сигнал\" до България, смята германска евродепутатка.       Евродепутати от различни фракции остро критикуват плановете на Фолксваген да строи новия си завод в Турция, пише \"Берлинер Моргенпост\". Журналисти от вестника са разговаряли с депутати от ЕНП, Зелените и АЛДЕ, които са изразили  . Според него, решението на Фолксваген нарушава правилата на ЕС за закрила на конкуренцията. \"Изглежда, че   е изиграла гаранцията, че с пари на турските данъкоплатци ще бъдат закупени 40 000 автомобила, както и щедрата държавна помощ в размер на 400 милиона евро\", каза пред агенция Франс прес Бютикофер. В рамките на Митническия съюз Турция се е ангажирала да спазва правилата на ЕС, но така и не прилага на практика това обещание, смята политикът. \"България също положи усилия\" \"Берлинер Моргенпост\" разполага с писмото на седем евродепутати до Еврокомисията, в което те предлагат да се проведе съвместно разследване в Съвета за асоцииране ЕС-Турция. Германската евродепутатка от Зелените Виола фон Крамон-Таубадел, която е сред подписалите въпросното писмо, призова Надзорния съвет на Фолксваген да спре проекта. Депутатката е избрана във федералната провинция Долна Саксония, която от името на държавата държи пакет акции и участва в решенията на Фолксваген.     \"Берлинер Моргенпост\" припомня, че договорът на германския автомобилопроизводител с Турция е пред подписване, след като Управителният съвет на концерна е взел принципно решение. Вестникът посочва също така, че \"съседна България също положи усилия да привлече инвестицията, но поради ограниченията на ЕС не можеше да обещае (достатъчно голяма - бел. ред.) държавна подкрепа.\" Агенция \"Франс Прес\" също припомня, че до последния момент и България, която е член на ЕС, се е надявала да получи завода. Правителството в София направи на концерна примамливо предложение за държавна помощ - по думите на премиера Бойко Борисов обаче, това можело да стане само \"при стриктно спазване на европейското законодателство\", отбелязва агенцията. Подписалите писмото до Еврокомисията - сред които са и шефът на германските християндемократи в Европарламента Даниел Каспари и председателят на европейските Зелени Райнхард Бютикофер - подчертават, че инвестицията ще наруши правилата за конкуренцията в ЕС, но визират и политическото положение в Турция. Пред Франс прес Райнхард Бютикофер го формулира така: \"Като имаме предвид все по-лошото състояние на правовата държава, на медийната свобода и на демокрацията под управлението на президента Ердоган, решението на ръководството на концерна Фолксваген предизвиква потрес.\" \"ЕК да се намеси\" Бютикофер призовава Европейската комисия да се намеси. Според него Фолксваген се опитва да печели, нарушавайки правилата, а и освен това вреди на една държава-членка. Евродепутатката от Долна Саксония Виола фон Крамон-Таубадел казва пред \"Берлинер Моргенпост\", че   и същевременно изпраща \"опустошителен сигнал\" до другия кандидат - България. \"Фолксваген сякаш не си е взел никаква поука от последните скандали\", казва евродепутатката. В края на статията си \"Берлинер Моргенпост\" я цитира с думите: \"На фона на сегашната нестабилна и изключително критична политическа ситуация в Турция всеки, който реши да се довери на финансовите обещания на президента Ердоган, някой ден навярно ще трябва скъпо да заплаща този финансов риск.\"", "date": "2019.10.02", "title": "Изборът на Фолксваген в полза на Турция изпраща \"опустошителен сигнал\" до България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400390-%D0%BA%D0%B0%D0%BA%D0%B2%D0%BE-%D0%BE%D1%89%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D1%81%D0%BB%D1%83%D1%87%D0%B8,-%D0%B7%D0%B0-%D0%B4%D0%B0-%D1%80%D0%B0%D0%B7%D0%B1%D0%B5%D1%80%D0%B5%D0%BC,-%D1%87%D0%B5-%D1%81%D0%B5-%D1%81%D0%B0%D0%BC%D0%BE%D0%BF%D0%BE%D0%B3%D1%83%D0%B1%D0%B2%D0%B0%D0%BC%D0%B5", "text": "Нима не можем да караме по-малко кола, да летим по-рядко, да консумираме по-осъзнато? Ако искаме да спасим нашата планета, спешно трябва да променим начина си на живот.       Коментар на Айрин Куейл.   Дълго време докладите на Междуправителствения комитет по изменението на климата към ООН (IPCC), основан през 1988, не обхващаха пълната картина на промените, настъпващи в ледниковите райони и моретата, нито информираха подробно за последиците от това. Навремето просто липсваха достатъчно научни познания за механизмите на взаимодействие между земята, моретата и атмосферата и съществуващите метеорологични и климатични системи. Липсата на познания, най-вече за световния океан, който покрива 70% от повърхността на Земята, както и за криосферата - вечно замръзналите региони като Арктика, Антарктида и т.нар. \"трети полюс\" (Хималайската ледена шапка и нейните ледници), беше удобно извинение за всички, които отказваха да вземат насериозно климатичните промени. Дълго време това ги предпазваше от неприятната задача да търсят алтернатива на сегашната икономическа система, стъпваща върху растежа и експлоатацията на фосилни горива и други изчерпаеми ресурси. Цели градове могат да потънат под вода Световният океан ли? Та той е толкова голям, че може да поеме всичко, което изхвърляме в него. Арктика и още по-ледената Антарктида? Топенето на ледовете? Глетчерите на Хималаите? Та кой ли въобще се интересува от тази тема? И защо изобщо трябва да ни интересува? Днес, 30 години по-късно, излезе третият специален доклад на IPCC за моретата и криосферата. Данните, представени в него, са сериозно предупреждение: вече не може да има никакви извинения да продължаваме по същия начин. Новият доклад, както и другите два преди него, документират ускореното темпо, с което се осъществява промяната на климата, както и неоспоримата взаимовръзка между начина ни на живот и глобалното затопляне. Докладът на IPCC описва как последиците от климатичните промени ще се отразят на моретата и вечно замръзналите райони - две системи, от които пряко или косвено зависи живота на всички ни. Днес вече знаем, че и дълбините на моретата се затоплят, че топящите се ледени шапки на полюсите се отразяват на времето в Африка и тропическите региони. Знаем, че изчезващите глетчери застрашават снабдяването с питейна вода, че се увеличава киселинността на океаните. Знаем също, че нивото на моретата и океаните се повишава по-бързо от очакваното. Вече е ясно, че не само някои малки островни държавици могат да изчезнат от картата на света - могат да потънат и някои световни мегаполиси по крайбрежията. Какво чакаме? Горски пожари бушуват навсякъде -   и стигнем до някогашните ледени арктически райони. Горещините и сухите периоди зачестиха - дори и в т.нар. \"умерени\" региони. Животинският и растителен свят се измества все повече в посока към полюсите. Който не се вълнува от това, че белите мечки и пингвините са застрашени, може би ще се стресне от факта, че рибните запаси в моретата и океаните намаляват много бързо. Или пък от следното: че вече се усеща недостиг на плодове, зеленчуци, зърнени култури. Прекалено дълго време се колебаехме. Прекалено дълго оправдавахме нашето бездействие. Нима не можем да караме по-малко кола, да летим по-рядко, да консумираме по-осъзнато, да преминем към възобновяеми енергийни източници? Алтернативите съществуват.  , за да се убедят хората от богатите индустриални държави, че дните на нашия екстравагантен начин на живот са преброени? Ако искаме да спрем глобалните климатични промени и да спасим нашата планета, чието население бързо се увеличава, трябва да променим начина си на живот. Колко лесно би било да завещаем всички тези проблеми на младите хора с техните протести под наслов \"Fridays for Future\". Вярно е, че става въпрос за тяхното бъдеще. Но ние сме тези, които го хвърлиха на огъня.", "date": "2019.10.02", "title": "Какво още трябва да се случи, за да разберем, че се самопогубваме?"}
