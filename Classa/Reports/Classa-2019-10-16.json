{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/400888-%D1%81%D0%BB%D0%B5%D0%B4-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B5%D1%83%D1%84%D0%BE%D1%80%D0%B8%D1%8F-%D0%B5%D0%B8%D0%B1-%D0%BE%D1%82%D0%BB%D0%BE%D0%B6%D0%B8-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%B7%D0%B0-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%BE-%D0%BA%D1%80%D0%B5%D0%B4%D0%B8%D1%82%D0%B8%D1%80%D0%B0%D0%BD%D0%B5-%D0%B7%D0%B0-%D0%BD%D0%BE%D0%B5%D0%BC%D0%B2%D1%80%D0%B8", "text": "Европейската инвестиционна банка (ЕИБ) реши във вторник (15 октомври) да отложи решението за актуализиране на политиката си за енергийно кредитиране до ноември. Германия и Европейската комисия (ЕК) все още настояват за промени в първоначалното предложение на банката, което изхвърля от дневния ред изкопаемите горива. Съгласно оригиналната версия на актуализацията на политиката на ЕИБ, кредиторът на ЕС предложи да „изчисти“ своята книга с кредитополучатели от всички проекти за изкопаеми горива до края на 2020 г. Но този план, който беше обявен за „смел и необходим“ от зелените групи, се сблъска със съпротива.     Съветът на директорите реши днес да отложи окончателното решение до 14 ноември след т.нар. „конструктивен дебат“. Говорителят на банката заяви, че са нужни „пояснения относно някои аспекти на проекта.  Андрю Макдауъл, вицепрезидентът на ЕИБ по енергийната политика, заяви, че е доволен „от важния напредък, постигнат днес, и съм уверен, че ще осигуря окончателно одобрение през ноември.“ Решенията обикновено се вземат с консенсус, а не с гласуване, а отлагането е опит да се избегне прибягването до действително гласуване, резултатът от който изобщо не беше ясен преди днешното заседание. Настъпи разцепление между позицията на банката за нулева толерантност към изкопаемите горива, подкрепена от страни като Франция и Обединеното кралство, и ревизията, насочена към природния газ, подкрепена от Германия и ЕК. Последният проект представя изключения за най-ефективните инсталации за природен газ и редица други мерки, насочени към удължаване на подкрепата за въглеродното гориво. Но според Euractiv крайната дата сега е фокусът на спора. Климатичните експерти твърдят, че ЕИБ се опитва да запази насоките на първоначалното си предложение, но предвид структурата на банката, при която броят на акциите, държани от държавите членки, влияе на тежестта на избора, принуждава кредитора да направи редица компромиси. Себастиен Годино от WWF Europe споделя: „ние сме ужасени от ретроградната гледна точка на Германия, ЕК и другите. Те саботират ангажимента на ЕИБ да работи в съответствие с Парижкото споразумение. \" Великобритания се застъпва за предложението за една ЕИБ без изкопаеми горива, но това може да изгуби своя смисъл, ако Brexit бъде осъществен, както е планирано на 31 октомври. Говорител на ЕИБ посочва, че въпросът не е обсъждан на днешното заседание. Намесата на ЕК Евродепутатът от Зелените Бас Айкхаут заяви пред Euractiv, че „за да се превърне ЕИБ в климатична банка е необходимо да се вземе решение – край на финансовите потоци към изкопаеми горива. Забавянето на това решение няма смисъл“. Айкхаут добави, че „ние се страхуваме, че лобистите от тази индустрия ще насочат натиска си върху Германия и Италия, за да ги накарат да настояват за продължаване на субсидиите. В този случай усилията на Урсула фон дер Лайен за напредък към постигане на климатично неутрална икономика ще бъдат провалени още преди новата ЕК да е започнала работа“. Идеята на ЕИБ е за насочване на икономиката на ЕС към траектория, съвместима с Парижкото споразумение за климата от 2015 г. До момента единствено Чехия, Унгария и Полша се противопоставят на сегашните условия за постигане на тези цели. Представител на Съвета на ЕС сподели пред Euractiv, че липсата на решение не е изненада, и посочи т. нар. Фонд за справедлив преход и връзката с дългосрочния бюджет на ЕС като по-значими фактори, които биха могли да развият или провалят плана за климатичен неутралитет до 2050 г. Членовете на ЕС вече се договориха през юни да приключат разговорите си по въпроса до края на 2019 г., като се очаква да бъде постигнато официално договаряне в началото на 2020 г.  ", "date": "2019.10.16", "title": "След голямата еуфория - ЕИБ отложи решението си за енергийно кредитиране за ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400889-%D0%BF%D1%8A%D1%80%D0%B2%D0%B8%D1%8F%D1%82-%D0%B4%D0%B5%D0%B1%D0%B0%D1%82-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BC%D0%B0%D0%BD%D0%BE%D0%BB%D0%BE%D0%B2%D0%B0", "text": "\"Подавам ръка на Йорданка Фандъкова и искам да сключим споразумение, че която и да спечели изборите ще изпълни няколко важни приоритета. За 100 дни да отвори Столична община за гражданите, да има публичност и прозрачност на търговете, както и недискриминационност\". Това заяви Мая Манолова в началото на дебата с Йорданка Фандъкова, излъчван НА ЖИВО по Канал 3 в предаването \"Беновска пита\". \r\n \"Подавам ръка на Йорданка Фандъкова и искам да сключим споразумение, че която и да спечели изборите ще изпълни няколко важни приоритета. За 100 дни да отвори Столична община за гражданите, да има публичност и прозрачност на търговете, както и недискриминационност\". Това заяви Мая Манолова в началото на дебата с Йорданка Фандъкова, излъчван НА ЖИВО по Канал 3 в предаването \"Беновска пита\". \r\n           \"Най-важното е от какво има нужда София – да ускорим промяната с опит, професионализъм и конкретни решения, каза от своя страна Йорданка Фандъкова.  Да завършим стратегическите проекти – околовръстния път, метрото и връзките към околовръстен път. Кварталите, въздухът и чистотата на въздуха също. София е един от градовете, които привличат големи инвеститори, имаме големия шанс да привлече голям технологичен инвеститор\", изтъкна Йорданка Фандъкова. \r\n Според регламента, обявен от водещата Илиана Беновска, Йорданка Фандъкова и Мая Манолова говориха по минута по 5 теми - по 2 избрани от кандидатките за кмет, плюс една, посочена от екипа на \"Беновска пита\". \r\n", "date": "2019.10.16", "title": "Първият дебат Фандъкова - Манолова!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400890-%D1%82%D0%B0%D0%B9%D0%BD%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%BD%D0%B0-%D1%86%D0%B0%D1%86%D0%B0%D1%80%D0%BE%D0%B2-%D0%B8-%D0%B3%D0%B5%D1%88%D0%B5%D0%B2-%D0%B2-%D1%81%D0%B0%D1%89,-%D0%BF%D1%80%D0%B8%D1%87%D0%B8%D0%BD%D0%B8%D1%82%D0%B5-%D0%B7%D0%B0%D1%81%D0%B5%D0%BA%D1%80%D0%B5%D1%82%D0%B5%D0%BD%D0%B8", "text": "  Информацията бе потвърдена от три независими източника. В главна прокуратура знаят само, че Цацаров и Гешев ще отсъстват до петък, 17 октомври, защото са „навън“, но не знаят къде.     Посещението е обвито в мистерия. За седем години, откакто е главен прокурор, Цацаров нито веднъж не е канен в САЩ. Дори се говори, че е в т.нар. „черен“ списък на US-посолството в София и има забрана да пътува отвъд океана. Дали е така, няма доказателства, но е факт, че през целия мандат той посети два пъти Турция (в разгара на скандалите с контрабандните цигари на „Булгартабак“, в който бе замесено името на Делян Пеевски), гостува на приятеля си Юрий Чайка в Москва, посети Азербайджан, Казахстан, Румъния, Дубай посети, където е изнесената централа на Пеевски, но нито веднъж Съединените щати. А подкрепата на САЩ за прокуратурата би била особено важна. Вместо това сме свидетели на годишните доклади на Държавния департамент, където в раздела за България най-острите критики са срещу правораздаването и отказът на институциите да се борят с корупцията, което е явна критика към държавното обвинение.     Много странно е пазенето на тайна за това посещение. Когато Гешев бе в САЩ през март 2019 г. той направи щедри изявления пред медиите. Изреди какви разговори са водени с него там, като подчертаваше, че ставало дума на-вече за борба с тероризма, как сме щели да прилагаме американски модел в тази посока и пр. Истината е, че пo врeмe нa cрeщaтa му cъc зaмecтник-дирeктoрa нa ФБР Дeйвид Бoудич във Вaшингтoн му e билo oбяcнeнo, чe e крaйнo врeмe дa ce прeдприeмaт рeшитeлни дeйcтвия cрeщу кoрупциятa и прaнeтo нa пари в Бългaрия. Бил нaзoвaн и кoнкрeтeн пoлитик-oлигaрх, кoйтo дo мoмeнтa e недосегаем за всички институции.  Защо тогава е пазено в тайна това посещение, вместо да се бие барабана и да се надуват фанфарите, каквато практика бе въведена от Цацаров от времето на Костинбродската афера, фалита на КТБ и бе надградена от Гешев, който всекидневно е медиен герой в репортажи и изявления как бори лошите. Постоянно се хвали и с подкрепата, която получава от трудови колективи, колеги, полицаи, учени и пр. Една подкрепа от Вашингтон би била черешката на тортата, в навечерието на избора му за главен прокурор, но вместо това – мълчание.   Няма съобщение и в официалния сайт на американското посолство в София, което също е странно – обикновено от мисията са много коректни и отбелязват всички новини, отнасящи се до отношенията САЩ – България.  Информация за посещението няма и в Министерството на правосъдието на САЩ. Ако визитата е официална съобщение щеше да има със сигурност, защото министърът е и главен прокурор, коментираха за Фрог нюз юристи, запознати с правилата и протокола в щатите. Според тях е много вероятно Цацаров, Гешев и Георгиев да са поканени на неофициален разговор по деликатни теми като прането на пари, нарушенията на човешките права и други действия, предмет на дело в Нюйоркския съд и разследване на ФБР по закона РИКО, в които казуси се замесват имената на български политик, банкери и институции. Главният прокурор Сотир Цацаров и неговият заместник и кандидат да го наследи Иван Гешев са на тайно посещение в САЩ. Заминали са преди няколко дни с полет през Германия. Заедно с тях е и председателят на ДАНС Димитър Георгиев. Това научи Фрог нюз от дипломатически източници, пожелали анонимност.  ", "date": "2019.10.16", "title": "Тайно посещение на Цацаров и Гешев в САЩ, причините засекретени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400891-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D1%8A%D1%82-%D0%B9%D0%BE%D1%80%D0%B4%D0%B0%D0%BD-%D0%BC%D0%B8%D1%87%D0%B5%D0%B2-%D0%BE%D0%B1%D1%8F%D1%81%D0%BD%D0%B8%D1%85-%D0%BD%D0%B0-%D0%BA%D0%BE%D0%BB%D0%B5%D0%B3%D0%B8%D1%82%D0%B5,-%D1%87%D0%B5-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BC%D0%B8-%D1%81%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%BE%D1%82-%D0%B8%D0%B4%D0%B8%D0%BE%D1%82%D0%B8", "text": "Обясних на колегите, че държавата ми се управлява от идиоти. Това коментира журналистът Йордан Мичев по повод скандалния мач България-Англия.     \"Много българи на Острова днес се оплакват, че имало странно отношение към тях, защото били българи... Аз не мога да се оплача от моите колеги англичани.      Казах им, че държавата ми се управлява от абсолютни идиоти и кретени и това е една от основните причини да съм емигрант от 2012 г. насам, така че да не ми задават глупави въпроси за мача. Англичаните са много разбрани хора и само кимнаха с глава.\", уточни той.", "date": "2019.10.16", "title": "Журналистът Йордан Мичев: Обясних на колегите, че държавата ми се управлява от идиоти"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400892-%D0%B3%D0%B0%D0%BB%D0%B0-%D0%B8%D0%B7%D0%B1%D0%B5%D1%81%D0%BD%D1%8F-%D1%81%D1%80%D0%B5%D1%89%D1%83-%D0%BF%D1%80%D0%BE%D0%B4%D1%83%D1%86%D0%B5%D0%BD%D1%82%D0%BA%D0%B0%D1%82%D0%B0-%D0%BD%D0%B0-%E2%80%9E%D0%BD%D0%B0-%D0%BA%D0%B0%D1%84%D0%B5%E2%80%9C", "text": "Гала избесня срещу продуцентката на предаването й. това стана след като Аднреа Бандова попита всички в „На кафе\" и зрителите му „Коя е най-голямата глупост, която са ви подарявали или сте подарявали?\".     Тук русокосата водеща се сети за дар, който е получила от продуцентката Тара Нури. „Тара ми подари кростренажор. Ела си го вземи! Тази сутрин майка ми се обади и каза, че иска да изхвърли това нещо. За нищо не става освен да събира боклуци\", продължи да се гневи Гала. „Вземи си го или ще бъде изхвърлено\", призова тя.       Все пак водещата призна, че най-вероятно продуцентката й го е подарила, за да може да тренира на него и да поддържа форма, но му липсвало болт и се клати, а тя не тренира с него.", "date": "2019.10.16", "title": "Гала избесня срещу продуцентката на „На кафе“"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400893-%D0%BD%D0%B0%D1%82%D0%B0%D0%BB%D0%B8-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B0%D0%B2%D0%B8-%D1%81%D0%B5%D0%BA%D1%81-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B2%D0%B5%D0%B4%D0%BD%D1%8A%D0%B6-%D0%B3%D0%BE%D0%B4%D0%B8%D1%88%D0%BD%D0%BE,-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B5-%D1%83%D0%B6%D0%B0%D1%81%D1%8F%D0%B2%D0%B0%D1%89%D0%B0", "text": "35-годишна американка не може да прави секс със съпруга си повече от един път в годината заради ужасяваща болка, пише „Дейли мейл”.   През 2002 година Натали Брикър претърпяла зверска катастрофа и увредила нерва на половите органи, който е отговорен за предаването на информация от външните полови органи към мозъка. Оттогава сексуалната възбуда й причинява силна болка и води до спазми, които могат да продължат до четири дни.     Докато болката не отшуми, Натали не става от леглото. Травмата принудила Брикър да се откаже от секса. Веднъж годишно тя се съгласява да търпи болката, защото се опасява, че принудителното въздържание може да подтикне съпруга й към изневяра.     Тя споделя, че след секс се чувства така, все едно я е блъснал камион. „Всеки път, когато изпитвам удоволствие или възбуда, мускулите ми се свиват и спазмират, а при оргазъм тазовите мускули преминават в спазъм”, споделя Натали.     „Трудно е, защото се чувстваш възбуден и искаш да направиш нещо по въпроса, но когато го правиш, болката е ужасно силна”, добавя тя. „Ако опитам да мастурбирам, ще получа остри прободни болки около клитора и ако се опитам да ходя, ще изпитам страшно много болка. После ще трябва да държа торба с лед на това място”, казва още американката.     През 2014 г. лекарите й поставили диагноза пудендална невралгия, а през 2018 г. - постоянно разстройство на гениталната възбуда. През 2017 г. Брикър била принудена да напусне работа, тъй като не можела да се справи с болката.     Освен това започнала да получава и панически атаки. Съпругът й казва, че е знаел за заболяването, още преди с Натали да станат семейство. Той обаче бил голям оптимист и не спирал да се надява, че следващият лекар, към който жена му се обърне, ще успее да я изцери.     Младата американка е преминала няколко етапа от лечението си. Продължителността на спазмите се е съкратила два пъти и вече може да излиза от дома си. Семейство Брикър мечтаят за свое дете. За целта Натали ще се подложи на инвитро оплождане. Ако не успее да забременее след процедурата, двамата планират да си осиновят дете.", "date": "2019.10.16", "title": "Натали не може да прави секс повече от веднъж годишно, причината е ужасяваща"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400894-%D0%BF%D0%BE%D0%BA%D0%BB%D0%BE%D0%BD%D0%B5%D0%BD%D0%B8%D0%B5%D1%82%D0%BE-%D0%BF%D1%80%D0%B5%D0%B4-%D0%BC%D0%B8%D0%BB%D1%87%D0%BE-%D0%BB%D0%B5%D0%B2%D0%B8%D0%B5%D0%B2-%D0%B5-%D0%B2-%D0%BF%D0%B5%D1%82%D1%8A%D0%BA", "text": "Поклонението пред Милчо Левиев ще бъде в петък, 18 октомври, между 11 и 14 часа в зала „България\". Големият български композитор почина след тежко боледуване в болница в Солун. Милчо Левиев печели любовта на публиката с джаз експериментите си с неравноделните тактове на фолклорната ни музика. Ученик е на Панчо Владигеров.      Напуска България тайно през 1970 г. и повече от 20 години работи в Съединените щати с най-големите в света на джаза. Има две номинации за „Грами\". Свири с Дон Елис, Били Кобъм, Арт Пепър, Джордж Дюк и Ал Жеро.      През последните две десетилетия живееше и преподаваше в Солун заедно с жена си - певицата Вики Алмазиду. Има десетки престижни награди от световни фестивали. Носител е на орден \"Стара планина\".", "date": "2019.10.16", "title": "Поклонението пред Милчо Левиев е в петък"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400895-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%B5%D1%80%D0%B8%D0%B3%D0%B0-%D0%BD%D0%B0%D0%BF%D1%83%D1%81%D0%BA%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D1%81%D0%B0-%D0%BD%D0%B0-%D1%82%D0%B0%D0%B4-%D0%B3%D1%80%D1%83%D0%BF-%D0%B8%D0%B2%D0%B0%D0%BD-%D1%82%D0%BE%D0%B4%D0%BE%D1%80%D0%BE%D0%B2", "text": "Световната верига за сандвичи \"Събуей\" (Subway) затваря врати у нас заради представителя й за България Иван Тодоров, който е обвиняем за хакерската атака срещу нас чрез компанията си \"ТАД груп\". Това съобщава Стандарт, позовавайки се на служители на няколко ресторанта от мрежата за бургери.      До момента местата за бързото хранене са наполовина затворени у нас, като са оставени само тези в моловете в София, но и там персоналът се готви да излезе на трудовата борса. В същото време американската централа на прословутите сандвичи вече е започнала издирването на нов представител за България, който да менажира ресторантите тук, носещи огромни приходи. След запитване към щатската администрация на \"Събуей\", от там отговориха, че не могат да коментират действията на Иван Тодоров тук, но потвърдиха, че има проблем с управлението на веригата у нас и че това е причината за закриването на редица заведения и в столицата, и в другите градове, както и по курортите.      В момента американският сандвич гигант е решил да закрепи положението с дотация за все още съществуващите места, въпреки проблеми с доставките на храните и с разрешителните от българските власти, предвид ареста на шефа на \"ТАД груп\". Наемите също се плащат отвъд Океана, а франчайзът е спрян, въпреки обявлението на сайта на българския клон, че все още се търсят търговци, които да започнат собствен бизнес с марката. Иван Тодоров е на път да загуби и всичките си активи, натрупани до момента от софтуерната компания, чийто уебсайт бе затворен с неговото отвеждане в следствения арест, а достъпът на потенциални клиенти до фирмата - спрян. Не е ясно с какво се занимават в момента служителите й, които твърдяха до последно, че разработват антихакерски системи за различни корпорации и институции, но явно освен \"бели хакери\", според събраните доказателства до момента от прокуратурата, са действали и като рекетьори в различни бизнес среди. Междувременно в НАП вече е започнала внедряването на нови, по-мощни системи за сигурност и назначаването на топ софтуерни инженери като част от мерките за недопускане на нови течове на данни.", "date": "2019.10.16", "title": "Световна верига напуска България заради боса на \"ТАД груп\" Иван Тодоров"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400896-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D1%89%D0%B5-%D0%BC%D0%B0%D1%85%D0%BD%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8%D1%82%D0%B5-%D0%BF%D0%BE%D1%81%D1%82%D1%80%D0%BE%D0%B9%D0%BA%D0%B8-%D0%B2-%D1%86%D0%B8%D0%B3%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%B0%D1%85%D0%B0%D0%BB%D0%B8,-%D0%B0%D0%BA%D0%BE-%D1%89%D0%B5-%D1%85%D0%B0%D0%BD-%D0%B0%D1%81%D0%BF%D0%B0%D1%80%D1%83%D1%85-%D0%B4%D0%B0-%D0%B3%D0%B8-%D0%B5-%D0%BF%D0%BE%D1%81%D1%82%D1%80%D0%BE%D0%B8%D0%BB", "text": "За мен най-важното е да се премахнат два паметника на чуждестранни армии - на Съветската и на американските летци. Гей парадът също трябва да се спре. Ето това показва кой е ляв и десен в политиката. Андрей Слабаков се бие като лъв в Европарламента и защитава българските интереси. Водя кампания и вечер имам изказвания в Европарламента. Може да го видите. Не съм подвел хората. Битката за София е политическа битка. За мен най-важното е да се премахнат два паметника на чуждестранни армии - на Съветската и на американските летци. Гей парадът също трябва да се спре. Ето това показва кой е ляв и десен в политиката.    Това каза в сутрешния блок на БТВ кандидатът за кмет на София от ВМРО Ангел Джамбазки. \"Явявам се, защото Йорданка Фандъкова няма да свърши всичко. За това се кандидатирам. Тя няма да премахне циганските гета. Въздухът няма да стане по-чист като им премахне кюмбетата. Няма да постави постоянен контрол в градския транспорт, за да се спре едни хора да се возят безплатно, а други да си плащат билетчето. Това важи за всички граждани, включително и за пияните английски фенове, които идват да гледат мач.     Ако някой откаже, идва общинска полиция, товари го в камионетката и отива да копае градинки. Редът и сигурността в града ще го постигна с общинска полиция и камери за наблюдение. В общинска полиция може да се привличат хора с различни преференции - например даването на квартири. Камери в София има, но не са достатъчно. Другото важно са глобите. При тях не е важен само размера, а и неизбежността\", обяви Джамабзки.    \"Ще премахна незаконните постройки в циганските махали, ако ще хан Аспарух да ги е построил. Тези хора ще си намерят квартири, ще се научат да работят, ще се научат, че не могат да правят деца, за да взимат помощи. В София проблемът с чистота на въздуха се дължи на два основни фактора - циганските махали, които е ясно, че ще бъдат премахнати и горенето на гащи, чорапи и гуми там. Трябва да продължи и газифицирането. Не трябва да се допуска фалит на \"Топлофикация\". Ние със сигурност сме против приватизацията на дружеството в този момент, защото това ще е първа стъпка към фалита. Трябва да се върне доверието в \"Топлофикация\", категоричен бе кандидатът на ВМРО.    \"В идеалния център на София не трябва да се строят високи сгради. Високите сгради трябва да се строят в покрайнините. Като евродепутат взимам стандартна заплата - 5 600 евро. Не знам колко пари взима кметът на София. Аз не съм в политиката заради заплати. За мен това е кауза. Одобрявам много неща, които Йорданка Фандъкова е направила за София, но има и много, за които мога да я критикувам. Това е причината да се кандидатирам\", завърши Джамбазки.    ", "date": "2019.10.16", "title": "Джамбазки: Ще махна незаконните постройки в циганските махали, ако ще хан Аспарух да ги е построил"}
{"url": "http://www.classa.bg/%D1%81%D0%B2%D1%8F%D1%82/item/400897-%D0%BA%D0%BE%D1%81%D0%BE%D0%B2%D1%81%D0%BA%D0%B8%D1%82%D0%B5-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D1%87%D0%B0%D1%81%D1%82%D0%B8-%D0%BD%D0%B0%D0%B2%D0%BB%D1%8F%D0%B7%D0%BE%D1%85%D0%B0-%D0%B2-%D0%BD%D0%B0%D1%81%D0%B5%D0%BB%D0%B5%D0%BD-%D1%81%D1%8A%D1%81-%D1%81%D1%8A%D1%80%D0%B1%D0%B8-%D1%80%D0%B0%D0%B9%D0%BE%D0%BD-%D1%82%D0%B0%D0%B7%D0%B8-%D1%81%D1%83%D1%82%D1%80%D0%B8%D0%BD", "text": "25 бронирани коли и джипове и около 100 членове на РОСУ навлязоха на територията и на четирите сръбски общини в северно Косово Над 25 бронирани коли и джипове и около 100 членове на косовските специални части РОСУ навлязоха около 5.50 часа тази сутрин в населеното предимно със сърби северно Косово, съобщава сръбската държавна телевизия РТС, цитирано от БТА.  Причината за навлизането засега не е известна.  През май тази година в северна Косовска Митровица бяха чути сирени за тревога, когато части на РОСУ навлязоха на територията и на четирите сръбски общини в северно Косово. Акцията им продължи над шест часа. Президентът на Сърбия Александър Вучич каза тогава, са били арестувани 28 души, от които 19 полицаи и девет граждани, повечето сърби. По този повод той нареди пълна бойна готовност на сръбската армия.   \r\n  ", "date": "2019.10.16", "title": "Косовските специални части навлязоха в населен със сърби район тази сутрин"}
{"url": "http://www.classa.bg/%D1%81%D0%B2%D1%8F%D1%82/item/400878-%D0%BD%D1%8F%D0%BC%D0%B0-%D0%BF%D1%80%D0%BE%D0%B1%D0%B8%D0%B2-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D1%81%D0%BB%D0%B5%D0%B4-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%86%D1%8F%D0%BB%D0%B0-%D0%BD%D0%BE%D1%89", "text": "Преговорите между Европейския съюз и Великобритания за Брекзит са продължили през цялата нощ, но не е постигнат пробив. Двете страни ще търсят компромис и днес, в навечерието на срещата на върха на ЕС утре и вдругиден, предаде АП.     \"Дискусиите продължиха до късно през нощта и ще продължим днес\", каза европейски представител, пожелал анонимност. Двете страни се надяват, че през следващите часове може да бъде постигнато споразумение за развода след повече от три години на неуспехи и внезапни обрати, отбелязва АП. Лидерите от ЕС се събират утре - само две седмици преди  .", "date": "2019.10.16", "title": "Няма пробив за Брекзит след преговори цяла нощ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400879-%D1%83%D1%80%D0%BE%D0%BB%D0%BE%D0%B7%D0%B8%D1%82%D0%B5-%D0%BE%D1%82-%D0%B2%D0%BC%D0%B0-%D1%81-%D0%BD%D0%B0%D0%B9-%D0%BC%D0%BE%D1%89%D0%BD%D0%B8%D1%8F-%D0%BB%D0%B0%D0%B7%D0%B5%D1%80-%D0%B7%D0%B0-%D1%80%D0%B0%D0%B7%D0%B1%D0%B8%D0%B2%D0%B0%D0%BD%D0%B5-%D0%BD%D0%B0-%D0%BA%D0%B0%D0%BC%D1%8A%D0%BD%D0%B8-%D0%B8-%D0%B1%D0%B5%D0%B7%D0%BA%D1%80%D1%8A%D0%B2%D0%BD%D0%B8-%D0%BE%D0%BF%D0%B5%D1%80%D0%B0%D1%86%D0%B8%D0%B8", "text": "Най-мощният Holmium лазер на “Lumenis” вече е на разположение на Клиниката по ендоурология и екстракорпорална литотрипсия на Военномедицинска академия (ВМА). Апаратът от последно поколение позволява извършването на голям брой минимално инвазивни операции – разбиване на камъни в бъбреците и пикочните пътища, отстраняване на тумори на пикочния мехур и лазерна енуклеация и вапоризация на простатата при доброкачествена простатна хиперплазия. „Изключително доволни и горди сме с притежанието на такава съвременна машина. Това е лазерът с най-много възможности и универсално приложение в урологията, който много ще ни улесни в работата ни, и ще разшири полето на лазерната хирургия в нашата клиника”, коментира проф. д-р Илия Салтиров, който освен клиниката, ръководи и Катедра „Урология и нефрология”. От 13 години уролозите във ВМА работят и постигат отлични резултати с предходния апарат на “Lumenis”. Последното поколение Holmium лазер, обаче, e с по-голяма мощност – 120W и допълнителни технически възможности, които повишават неговата безопасност и ефективност.  „Това позволява изключително прецизно пренастройване на параметрите на апарата. Благодарение на него се покриват всички необходими дейности, за които в нашата практика е необходим лазер”, уточнява проф. Салтиров.     Homlium лазерът намира широко приложение при лечението на пациенти с уролитиаза. „С него можем да премахваме различни по вид и локализация камъни – в уретер, пикочен мехур или бъбрек, като това може да постигнем, както чрез разпрашаване на конкремента, така и чрез разчупването му на по-големи фрагменти, които после да екстрахираме”, обяснява възможностите водещият уролог. Наред с това, апаратът е оборудван с иновативната технология “Moses”, която е ключова, особено при литотрипсията. „Принципно, при отделянето на лазерната енергия на върха на влакното температурата на течността, в която се работи, се повишава много рязко. Това води до образуването на т.нар. въздушно мехурче. В зависимост от разстоянието на обекта, върху който работим, то намалява силата на последващата лазерна енергия, която се отделя и ефектът на лазера отслабва. Особено при отдалечаване от обекта”, разкрива механизма проф. Салтиров. Какво е предимството на модерната технология? „При “Moses” ефектa първоначално се отделя минимално количество енергия, за да се образува това мехурче. След това главната част от енергията преминава през него, достигайки прицелната област, което изключително много потенцира ефекта на лазера. А освен това намалява и ретропулсията – отместването на камъка от ударната вълна. Този ефект, чисто технологично, оптимизира както дейността на лазера, така и нашата работа”, обяснява началникът на Клиниката по ендоурология и ЕКЛ. Освен за литотрипсия, съвременният апарат ще се използва активно и при т.нар. енуклеация  на простатата. При тази безкръвна операция аденоматозната част на увеличената жлеза се отделя чрез лазерна енергия, „връща” се в пикочния мехур, където се морселира (разкъсва) на малки частици, коeто позволява отстраняването й без никакъв разрез, описва стъпките урологът. „С различни настройки на лазера може да се извършва и вапоризация – да изпарим тъканта, без да се налага нейното изрязване и морселиране”, уточнява проф. Салтиров. Новият модерен лазер намира приложение и при отстраняването на различни по размер тумори на уретера, бъбречното легенче или пикочния мехур – отново чрез вапоризация. „Апаратът ни позволява още да извършваме и различни инцизии – например при стриктури (стеснение) на уретера или уретрата”, допълва началникът на клиниката, специализирана в ендоскопското и минимално инвазивно лечение и диагностика на урологичните заболявания.", "date": "2019.10.16", "title": "Уролозите от ВМА с най-мощния лазер за разбиване на камъни и безкръвни операции"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400880-%D1%82%D0%B8%D1%85%D0%BE%D0%BC%D0%B8%D1%80-%D0%B1%D0%B5%D0%B7%D0%BB%D0%BE%D0%B2-%D1%84%D1%83%D1%82%D0%B1%D0%BE%D0%BB%D0%BD%D0%B8%D1%82%D0%B5-%D1%84%D0%B5%D0%BD%D0%BE%D0%B2%D0%B5-%D0%BD%D0%B5-%D0%BF%D1%80%D0%B0%D0%B2%D1%8F%D1%82-%D0%BD%D0%B8%D1%89%D0%BE-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE", "text": "    Според вас скандалът се преекспонира от английската преса или наистина виждате много сериозен проблем с българските фенове в случая? - И двете неща са верни. Първо, че се преекспонира и че се очакваше това да стане. Гледах мача, говорих с хора, които са били на стадиона и те твърдят, че е било изключително тихо в българските сектори и е имало действително един случай, а не два, на издаване на маймунски звуци от няколко човека. Това някак си беше очаквано и изглеждаше като планирано. Сега се очертава хипотеза, че вероятно на нашите агитки им е платено от някакъв английски жълт вестник. Другата хипотеза е чисто идеалистична подбуда да се свали Борислав Михайлов от властта в Българския футболен съюз. Проблемът е, че при феновете нищо безплатно няма. В края на първото полувреме една част от агитката в сектор \"Б\" напусна стадиона. Как си го обяснявате? - Ето това ми направи впечатление. Тези агитки обикновено притискат собствениците на клубовете да им плащат, за да няма инциденти. Обикновено това е с расистки символи и знаци. На собствениците им стана ясно, че е по-добре да плащат на феновете, отколкото глобите на БФС. По-малко от 24 часа след края на мача Борислав Михайлов подаде оставка. Правилен ход ли е това? - Стана голям скандал. И тук възниква въпросът можеше ли това да се предотврати, защото още на мача в Англия беше ясно, че се очаква подобно нещо. Можеше ли тези хора да ги ограничат да влязат на стадиона ? Това по-скоро е проблем на полицията и службите, защото това е сравнимо с десен екстремизъм. Крайнодесните им и расистки възгледи са фрагментарни, в много отношения са и несистематични. Основният им мотив е комерсиален. Този скандал удар по българския футбол ли и или по българската държава? - Малко повече е от футбола, защото ще има доста негативно влияние. Хора от Англия казаха, че това ще повлияе на следващата туристическа година.  ", "date": "2019.10.16", "title": "Тихомир Безлов: Футболните фенове не правят нищо безплатно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400881-%D0%B7%D0%B0%D1%89%D0%BE-%D1%81%D0%BE%D1%84%D0%B8%D1%8F-%D1%81%D0%B8-%D0%BD%D1%8F%D0%BC%D0%B0-%D0%B3%D1%80%D0%B0%D0%B4%D1%81%D0%BA%D0%B0-%D0%B6%D0%B5%D0%BB%D0%B5%D0%B7%D0%BD%D0%B8%D1%86%D0%B0", "text": "Защо в София не използваме градска железница подобно на много други големи европейски градове? Още в началото на XX век цар Фердинанд издава указ за околовръстна железница на столицата. По-късно, през 1942 година, е взето решение за стартиране на пътническо движение по тази околовръстна железница. То е било планирано за след края на войната, но така и не се случва. По време на тоталитарната власт продължават споровете как да се развива, като има две тези – за метро и за надземна железница. След 1989 г. Висшето транспортно училище „Тодор Каблешков“ прави изследвания по темата.     „Но за момента тази тема остава по-скоро в миманса някъде и не се разглежда“, коментира в предаването „Хоризонт до обед“ Веселин Кирев от Гражданската инициатива за обществен и релсов транспорт. Тази вечер сдружението организира дискусията „Софийски жп и релсови възможности и транспортни решения“, което ще се проведе от 19 часа на ул. Триадица №5 в центъра на София. За пръв път ще бъдат представени данни и материали от неразказаната история на железницата в София. Железницата имала урбанизираща роля „В периода преди 44-та година тя е построена. Около 1940 година целият ринг е бил затворен и се е използвал. Днешните трасета около София до Подуяне са част от тази линия, както и до Захарна фабрика – те се използват активно и в момента. Другата част отива към пазара „Красна поляна“, гара Сердика – днешния парк „Възраждане“, минавала е по бул. „Иван Гешов“, Хладилника, гара Пионер в Борисовата градина, Арена Армеец… Всъщност чрез нея градът е бил урбанизиран, благоустроен. Вече имаме информации как включително и водопровод и канализация в районите около бул. „Вардар“, днешния, са били направени от БДЖ.“ Подобна била и ролята на релсовата връзка на трамвай 5 между центъра на София и тогавашното село Княжево, защото районите на днешните спирки тогава са били почти безлюдни, разказа още Кирев. Освен за тази околовръстна линия вече внесохме искане до Национална компания „Железопътна инфраструктура“ за възстановяване на съществуващи спирки по използваните днес линии. Например на Сточна гара е имало такава спирка, под моста Чавдар се е намирала т.нар. Царска спирка, освен тази в Казичене, която всички знаят, и една на „Фондови жилища“ – между захарна фабрика и Централна гара. Използвана е основно за товарно движение тази линия, но вече е мислено и в перспектива за пътническо движение.“ Според Кирев около 2/3 от въпросната железница като имоти и трасета са запазени. „Докато тя стои, на практика спира и строителните апетити. В момента, в който бъдат демонтирани трасетата, започва огромно строителство“, коментира той. Симбиоза между трамвайни и жп релси, между градската железница и метрото „Нашата концепция включва също използването на нормалните трамвайни релси – на №20 и на 22, при гара Искър има такава връзка между жп линиите и нормалните релси на трамвая, които са с едни и същи размери и могат да се използват. Връзка с третия метродиаметър, който ще стига до гара Горна баня. И нашето предложение, още когато се проектираше, беше да се свърже директно с жп мрежата и да излизат влаковете към Перник и към Радомир. Връзка към летището, високоскоростна и железопътна…“ Според Веселин Кирев трябва да се мисли за развитието на товарния транспорт, защото София е задръстена и от камиони, и коли, които снабдяват града, защото няма удобна гара, която да бъде като интермодален терминал. На 26 октомври, в Деня за размисъл, от Гражданската инициатива за обществен и релсов транспорт организират и дискусионна разходка около зала Арена Армеец, която е посветена на транспортните възможности на София и няма предизборен характер.  ", "date": "2019.10.16", "title": "Защо София си няма градска железница?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400882-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B7%D0%B0-%D0%BF%D0%BE%D0%BB%D1%84%D1%80%D0%B8%D0%B9%D0%BC%D0%B0%D0%BD-%D0%BD%D0%B8%D0%BA%D0%BE%D0%B9-%D0%B4%D0%B0-%D0%BD%D0%B5-%D1%81%D0%B5-%D0%BC%D0%B5%D1%81%D0%B8-%D0%B2-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BD%D0%B0-%D1%81%D1%8A%D0%B4%D0%B5%D0%B1%D0%BD%D0%B8%D1%8F-%D1%81%D1%8A%D1%81%D1%82%D0%B0%D0%B2", "text": "„Като президент няма да си позволя да коментирам съдебно решение, но искам да призова - никой, било то отвън или отвътре на системата, да не се меси в работата на съдебния състав“. Така президентът Румен Радев коментира казуса около предсрочното освобождаване на австралиеца Джок Полфрийман, осъден у нас за убийство. Очаква се скоро Върховният касационен съд (ВКС) да се произнесе по искането на главния прокурор за възобновяване на делото за освобождаването му.  Междувременно председателят на ВКС Лозан Панов публикува позиция на сайта на съдебната институция, в която призова призовава на практика подчинения му съдийски състав да побърза с решението по делото, а вътрешния министър – да освободи Джок Полфрийман от мигрантския център в Бусманци. Вчера Полфрийман напусна общежитието и сам обяви, че ще остане при свои приятели в София. Той обаче ще трябва да се явява всяка седмица в определено районно управление на МВР до приключване на всички съдебни процедури срещу него.", "date": "2019.10.16", "title": "Румен Радев за Полфрийман: Никой да не се меси в работата на съдебния състав"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400883-%D1%85%D1%80%D0%B8%D1%81%D1%82%D0%BE-%D1%81%D1%82%D0%BE%D0%B8%D1%87%D0%BA%D0%BE%D0%B2-%D1%81%D0%B5-%D1%80%D0%B0%D0%B7%D0%BF%D0%BB%D0%B0%D0%BA%D0%B0-%D0%B2-%D0%B5%D1%84%D0%B8%D1%80-%D0%B7%D0%B0%D1%80%D0%B0%D0%B4%D0%B8-%D1%80%D0%B0%D1%81%D0%B8%D1%81%D1%82%D0%BA%D0%B8%D1%8F-%D1%81%D0%BA%D0%B0%D0%BD%D0%B4%D0%B0%D0%BB", "text": "Камата не скри сълзите си, докато говореше по наболялата тема за телевизия \"Tudnusa\" Легендата на българския футбол Христо Стоичков не остана безучастен след разразилия се расистки скандал в мача на представителния ни тим срещу Англия.  В момента страната ни е нападана от европейските медии заради прояви на расизъм по време на европейската квалификация с “Трите лъва”. Камата не скри сълзите си, докато говореше по наболялата тема за телевизия \"Tudnusa\", съобщи Sportal.bg. Водеща : Би ли казал, че това те огорчава, че те натъжава?  Стоичков : Да, разбира се! Какво да направя?!  Водеща : Какво е решението?  Стоичков : Да не се допускат до стадиона или по-тежко. Като в Англия от години. Пет години, без да стъпват на стадиони нито на национален отбор, нито на мачове в страната. Хората не заслужават да страдат. Мислиш ли, че се чувствам добре?!    ", "date": "2019.10.16", "title": "Христо Стоичков се разплака в ефир заради расисткия скандал"}
{"url": "http://www.classa.bg/%D1%81%D0%B2%D1%8F%D1%82/item/400884-%D0%BF%D1%83%D1%82%D0%B8%D0%BD-%D0%BF%D0%BE%D0%BA%D0%B0%D0%BD%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D0%B2-%D0%BC%D0%BE%D1%81%D0%BA%D0%B2%D0%B0", "text": "Ердоган е приел поканата   Руският президент Владимир Путин в телефонен разговор, който се състоя вчера – 15 октомври, покани своя турски колега Р. Ердоган да посети Русия в близките дни – съобщава сайтът на Кремъл. Според съобщението Ердоган е приел поканата. Отбелязва се, че по времето на разговора, който се е състоял по инициатива на турската страна, президентите обсъдили ситуацията в Сирия и се изказали за продължаване на процеса на политическо урегулиране в републиката. Путин и Ердоган потвърдили, че са привърженици за осигуряване на териториалната цялост на Сирия. На 9 октомври Турция започна военната операция „Източник на мира“ в северна Сирия с цел създаването на защитна буферна зона. САЩ и страните от ЕС осъдиха действията на Анкара. По-рано беше съобщено, че Владимир Путин провел телефонни разговори с Ердоган, по времето на които призовал Анкара да оцени последиците от военната операция.  Tурският президент Реджеп Ердоган ще посети Москва по покана на руския си колега Владимир Путин в близките дни. Това съобщиха от пресслужбата на Кремъл след телефонен разговор между двамата лидери. Владимир Путин и Реджеп Ердоган са отбелязали необходимостта от предотвратяването на конфликт между подразделенията на турската армия и въоръжените сили на сирийското правителство. Руският президент е обърнал внимание на влошената хуманитарна обстановка по протежението на сирийско-турската граница. Според него е недопустимо от създалата се ситуация да се възползват членове на терористични организации, включително на Ислямска държава, които са охранявани в момента от кюрдските въоръжени формирования. Вече се наблюдават опити на терористи да избягат и да проникнат на територията на съседни държави, е подчертал Путин. Двамата президенти са подкрепили продължаването на политическия процес в Сирия. Те са изразили намерението си да работят за свикването на Конституционния комитет под егидата на ООН в края на октомври в Женева. Путин и Ердоган са били единодушни, че териториалната цялост на Сирия трябва да бъде съхранена. Междувременно президентът на Турция Реджеп Тайип Ердоган заяви, че отхвърля призивите на американския си колега Доналд Тръмп да обяви примирие и да спре турската офанзива в Североизточна Сирия. Турският държавен глава изтъкна и че не го тревожат американските санкции заради военно настъпление, предадоха Асошиейтед прес и Ройтерс.", "date": "2019.10.16", "title": "Путин покани Ердоган в Москва"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/400885-%D0%B4%D0%B0%D0%B9%D0%B4%D0%BE-%D0%BC%D0%BE%D1%80%D0%B8%D1%8F%D0%BC%D0%B0-%E2%80%9E%D0%B3%D0%BB%D0%B0%D0%B2%D0%BD%D0%BE-%D0%BC%D0%B8%D1%81%D0%BB%D1%8F-%D0%B7%D0%B0-%D1%81%D0%B5%D0%B1%D0%B5-%D1%81%D0%B8-%D0%BA%D0%B0%D1%82%D0%BE-%D0%B7%D0%B0-%D1%83%D0%BB%D0%B8%D1%87%D0%BD%D0%BE-%D0%BA%D1%83%D1%87%D0%B5%E2%80%A6%E2%80%9C", "text": "    „Главно мисля за себе си като за улично куче, улична котка или улично насекомо” така се определя 81-годишният фотограф Дайдо Морияма, който получи най-престижната международна награда за фотография Хаселблад за 2019 г., връчена на 13 октомври от Международната фондация „Хасеблад“ в Гьотеборг. Наградата „Хаселблад“ се присъжда ежегодно от 1980 г. насам на фотограф „като признание за големи постижения“, както е посочено като последна воля в завещанието на Ерна и Виктор Хаселблад и възлиза на 1 000 000 шведски крони (приблизително USD 110,000). Известен като уличен фотограф, Дайдо Морияма признава, че не може да мисли за фотография без града. Той използва обикновен компактен фотоапарат и никога не спира да снима. Неговите груби, контрастни, черно бели и цветни образи от кварталите на Токио, Америка и Европа, носят заряда на крайно субективен подход и индивидуален почерк. „Хората често ми казват че не могат да кажат къде са направени фотографиите ми и че е трудно да се определи от коя епоха са, това вероятно е една от особеностите, много характерна за моята работа. Предполагам голяма част от образите, които улавям са свързани със спомените ми за пейзажи и сцени от следвоенна Япония и начина, по който за пръв път са възприемани от едно младо момче, което тепърва ще изгради своя същински житейски опит.“ Морияма е един от най-високо ценените фотографи в Япония, уважаван заради радикалния си подход. Отразявайки суровата визия на живота в града, хаоса от ежедневното съществуване и необичайни характери, неговите образи заемат необичайното пространство между илюзорното и реалното, според критиката. Морияма е най-изтъкнатият творец от краткотрайното, но все още влиятелно движение Provoke, което играе важна роля за освобождаване на фотографията от традицията и поставя под въпрос същността на медията. Повлиян от фотографа Уилям Клайн, произведенията на Джак Керуак и Джеймс Болдуин и експерименталния театър на Шуджи Тераяма, Морияма е вдъхновител за новите поколения фотографи не само в Япония, но и по целия свят. На откриването на почетната изложбата в центъра „Хаселблад“ на въпроса как възприема за себе си наградата, Дайдо Морияма отговаря: „Бях на 24 години, когато започнах да се занимавам с фотография. Оттогава кръстосвам улиците. Така че сега съм възнаграден за всички тези скитания.“   Снимка: Виктория Атанасова", "date": "2019.10.16", "title": "Дайдо Морияма: „Главно мисля за себе си като за улично куче…“"}
{"url": "http://www.classa.bg/%D1%81%D0%B2%D1%8F%D1%82/item/400886-%D0%BA%D0%B8%D0%B5%D0%B2-%D0%B8-%D0%BC%D0%BE%D1%81%D0%BA%D0%B2%D0%B0-%D0%BD%D0%B5-%D0%BF%D0%BE%D1%81%D1%82%D0%B8%D0%B3%D0%BD%D0%B0%D1%85%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5-%D0%BD%D0%B0-%D0%B2%D0%BE%D0%B9%D1%81%D0%BA%D0%B8%D1%82%D0%B5-%D0%BE%D1%82-%D0%B8%D0%B7%D1%82%D0%BE%D1%87%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": "Преговорите между Русия, Украйна и подкрепяните от Москва сепаратисти в Донбас и Луганск отново не стигнаха до споразумение за изтегляне на войските, съобщава Асошиейтед прес. На срещата в Минск е била потвърдена необходимостта от изпълнение на предишните договорености за изтегляне на войските - както тези на Киев, така и тези на страната на проруските сепаратисти - в региона, но до краен срок за това така и не беше определен, обяснява специалният пратеник на Организацията за сигурност и сътрудничество в Европа (ОССЕ) Мартин Сайдик.     Усилията на украинския президент Владимир Зеленский са в посока възможно най-ранно оттегляне на военните сили от региона и организиране на местни избори. Според проекта, около който се очаква да се състави споразумението, включва обособяването на Източна Украйна като специален регион със самоуправление, но номинално зависим от Киев. Зеленски настоява, че изтеглянето на войските и планът за произвеждане на избори са необходими за свикването на среща на върха с лидерите на Русия, Франция и Германия. Украинският президент обаче се сблъсква със силна съпротива от ултранационалистически групи, които определят неговите ходове като капитулация пред Русия, отбелязва Асошиейтед прес. Вчера по повод срещата на Майдана в Киев се събраха хиляди души на протест срещу желанието за изтеглянето на войските на Украйна от региона на конфликт. Според протестиращите националисти това би било крах за собствената им страна и официално отказване от източните части на страната, за които се води гражданска война вече пет години.", "date": "2019.10.16", "title": "Киев и Москва не постигнаха споразумение за изтегляне на войските от Източна Украйна"}
{"url": "http://www.classa.bg/%D1%81%D0%B2%D1%8F%D1%82/item/400887-%D0%B1%D1%80%D1%8E%D0%BA%D1%81%D0%B5%D0%BB-%D0%B8-%D0%BB%D0%BE%D0%BD%D0%B4%D0%BE%D0%BD-%D0%BE%D1%81%D1%82%D0%B0%D0%B2%D0%B0%D1%82-%D0%BD%D0%B0-%D0%BA%D0%BE%D1%81%D1%8A%D0%BC-%D0%BE%D1%82-%D1%81%D0%BA%D0%BB%D1%8E%D1%87%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B4%D0%B5%D0%BB%D0%BA%D0%B0-%D0%B7%D0%B0-brexit", "text": "Великобритания и Европейския съюз са все по-близо до сключването на споразумение за Brexit. Напредъкът обаче продължава да е застрашен от северноирландските съюзници на премиера Борис Джонсън в британския парламент. Преговорите, продължили до късните часове на вторник, ще бъдат подновени в сряда, съобщи европейски представител, цитиран от Bloomberg. От своя страна от Лондон заявиха, че диалогът е бил конструктивен и е постигнат напредък. Постигането на споразумение с Брюксел е само първото предизвикателство пред Джонсън преди гарантирането на „систематичен“ Brexit. Неговото най-голямо предизвикателство е у дома, където трябва да убеди Демократичната юнионистка партия (ДЮП) – която подкрепя неговото правителство на малцинството, както и най-враждебно настроените представители на своята Консервативна партия, да подкрепят плана му. В противен случай той рискува да повтори съдбата на своята предшественичка Тереза Мей, който постигна споразумение с Брюксел, но не можа да го „продаде“ в Лондон.     Този път, според представители на ЕС, премиерът няма да даде зелена светлина за сделка, освен ако не е сигурен, че юнионистите ще е подкрепят. Лидерът на партията Арлийн Фостър проведе близо 90-минутен разговор с Джонсън във вторник, след който тя публикува кратко изявление. В него тя посочи, че все още остават пролуки в позициите на политическите сили и е необходимо работата по тяхното запълване да продължи. Според представители на блока Великобритания е направила някои по-значителни отстъпки през последните дни, за да си гарантира сключването на сделка. В това число влиза и приемането на митнически проверки между Северна Ирландия и останалата част от Великобритания – нещо, срещу което юнионистите са категорично против. И макар партията на Фостър да отговаря за едва десетима членове на парламента, някои от консерваторите на Джонсън заявиха, че биха подкрепили споразумение с Брюксел само ако то получи зелена светлина от ДЮП. „Първоначалните знаци са, че постигаме напредък“, заяви ирландският премиер Лео Варадкар пред репортери в Дъблин. „Преговорите се движат в правилната посока“, допълни още той. Въпреки преобладаващия оптимизъм, че краят на преговорите между Брюксел и Лондон ще завърши със споразумение, представителите на двете страни остават предпазливи в радостта си. В рамките на продължилите близо три години разговори, които започнаха през юли 2017 г., преговарящите са свикнали да се постига някакво разбирателство, което обаче впоследствие бива провалено от британския парламент, ДЮП или правителството в Лондон. Борис Джонсън в момента се надява да представи сделката по време на специално заседание на Камарата на общините в събота, за да може да бъде спазен крайният срок за излизане от блока 31 октомври. Но подсигуряването на подкрепата на юнионистите може да се окаже нелека задача, тъй като новото предложение за решаване на въпроса за ирландската граница все повече се доближава до т. нар. предпазен механизъм на Тереза Мей - мярка, която ще запази Северна Ирландия в рамките на европейския митнически съюз, за да се избегне необходимостта от гранични проверки.    ", "date": "2019.10.16", "title": "Брюксел и Лондон остават на косъм от сключването на сделка за Brexit"}
{"url": "http://www.classa.bg/%D1%81%D0%B2%D1%8F%D1%82/item/400868-%D1%81%D0%BA%D1%8A%D0%BF%D0%B8-%D1%83%D0%BF%D1%80%D0%B0%D0%B2%D0%BD%D0%B8%D1%86%D0%B8,-%D0%BA%D0%B0%D0%BA%D0%B2%D0%BE-%D0%B2%D0%B5%D1%87%D0%B5%D1%80%D1%8F%D1%85%D1%82%D0%B5", "text": "Скъпи господин министър-председател, скъпи народни управници и държавни вождове, пиша ви, за да ви попитам какво вечеряхте тази вечер? Просто ей така, от любопитство… Аз ли? Аз отидох на ресторант, а преди това прекарах деня си в градския мол и се прибрах вкъщи с пълна чанта покупки, доволна от факта, че мога да похарча заплатата си за самата себе си… Торбата ми обаче беше пълна с подаръци за четирите най-важни жени в живота ми, понеже знам, че много ще се зарадват не на дрехите, които им купих, а на това, че мисля за тях, макар и да ни делят хиляди километри. Да, знам, че това за вас е ежедневие и че децата и родителите ви водят нормален, а не животински живот. Знам, че и вие тази вечер преядохте, не защото бяхте гладни, а както казва дядо ми, защото имате „очи като плочи“. Знам и че столичният мол е просто една пресечка, която не ви отнема нищо повече от няколко часа, които вероятно имате в изобилие. Какво за мен и вас са с 100 лева? За мен са към 40 паунда- тоест 6 часа работа. Става ми смешно, защото това дори и не е пълен работен ден за мен. Не, не съм избягала от родината, както повечето ми казват- дойдох на по-добро място, за да избавя семейството си от реалитито „На ръба на предела“, което никога не пита имаш ли сили да продължиш да бъдеш участник в него, или не! Впрочем, тази година колко пъти си сменихте портфейла, защото ципа му се разпори?! Ааа, знам, знам, господа народни представители- не сте си го късали скоро, защото вие работите само с кредитни карти… Между другото, като говорим за портфейли се сетих за моята мила баба от квартал Клуцохор в Сливен- града на дупките. Чудех се какво да й купя за наближаващия й рожден ден. Колебаех се между ваучер за пазаруване в хранителна верига и калориферна печка. Портмоне й подарих преди 8 години и още си стои като новичко. Моята баба взима пенсия 157 лева. Когато бях на шест остана с един бъбрек и всяка година преминава през ада, наречен ТЕЛК, за да открие истината, че с всеки изминал път шанса да получи пенсия за инвалидност става все по-малък. Защото очевидно колегите ви смятат, че да изгубиш важна част от тялото си е като да си счупиш крак- след няколко месеца се възстановяваш напълно и вече си работоспособен… За да живее баба, трябва да отделя всеки месец по 100 лева за лекарства. А другите 50 ги даваше за ток и вода. С останалото баба живее на фотосинтеза до следващия месец… Може би само човек, който се е огледал в сълзичките, натрупани от незапомнени времена в сбръчканите от тегоба очи на възрастните българи, би могъл да разбере цената на всеки изминал такъв месец. Скоро съвсем случайно открих колко ток е платила баба този месец… 89 лева, господин Борисов! Да, знам, че това за вас са стотинките, с които си закупувате сутрешния вестник от местния павилион. Знам обаче и че макар и малко за вас, винаги си ги прибирате от държавния бюджет, понеже много обичате да четете новинарска хроника. Така… Разбрахме, че литературата ви влече, но в училище учихме и математика. Ще играем една игра, за да проверя дали сте били послушно момченце и сте внимавали в часовете. Колко е сборът от разходите на баба за лекарства за ток и за вода? А колко е разликата между пенсията на баба и тези разходи? О, може би сте проспали пети клас и не сте научили, че когато вадиш от по-малко по-голямо се получава отрицателен резултат! Какво обядвахте днес, господа народни представители? За баба незнам… За разлика от вас тя има гордост и скри от мен трудностите, през които преминава, а как е оцеляла и как оцелява това само Бог вижда… Топло ли ви беше миналия месец, господин Борисов? Да, тогава, когато падна големия сняг! Баба ли? Баба не си купи дърва тази година, защото каза, че с одеалото от дядо Тодорово време й е топло… Скъпи, български вождове, какво закусвахте днес? Вкусни ли ви бяха коричките от бабината пенсия? Но какво говоря- те са само предястието ви! А засищащ ли беше големия, ароматен комат хляб, който подставените ви лица ви носят пресен, пресен всеки ден? Искате и сол ли?! Не се безпокойте, все още е зима и сълзите по лицата на бабите и дядовците ни бързо съхнат… Оберете и тях зрънце по зрънце и може би тогава ще се заситите. Ние сме българи и посрещаме с хляб и сол. И хляба, и солта ще бъдат за наша сметка! (Неизвестен автор) ", "date": "2019.10.16", "title": "Скъпи управници, какво вечеряхте?"}
{"url": "http://www.classa.bg/%D1%81%D0%B2%D1%8F%D1%82/item/400869-%D0%BC%D0%B0%D0%BA%D1%80%D0%BE%D0%BD-%D0%B5-%D0%BD%D0%B0-%D0%BF%D1%8A%D1%82-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2-%D1%81%D0%B1%D0%BB%D1%8A%D1%81%D1%8A%D0%BA-%D1%81-%D0%BC%D0%B5%D1%80%D0%BA%D0%B5%D0%BB-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BA%D1%8A%D0%BC-%D0%B5%D1%81", "text": "Френският президент Еманюел Макрон е напът да влезе в сблъсък с германския канцлер Ангела Меркел, след като Франция изпадна в изолация, противопоставяйки се на започването на преговори за присъединяване на Северна Македония към Европейския съюз, предаде Ройтерс. Дания и Холандия подкрепиха отказа на Франция за започване на присъединителни преговори с друга балканска страна - Албания, на министерска среща на ЕС в Люксембург, завършила без споразумение по въпроса, за който е необходимо одобрението на всичките 28 държави от общността.  „Много съжалявам, че държавите членки не можаха да вземат решение“, каза европейският комисар по разширяването Йоханес Хан.  „Това не е славен момент за Европа“, заяви той видимо разочарован. Франция пренебрегна широката подкрепа сред държавите от ЕС за даване на зелена светлина на страните, намиращи се в стратегически район на прага на общността. Служител от канцеларията на френския президент каза, че правителството на Макрон няма да се съгласи за започване на преговори сега.", "date": "2019.10.16", "title": "Макрон е на път да влезе в сблъсък с Меркел заради преговорите за присъединяване на Северна Македония към ЕС"}
{"url": "http://www.classa.bg/%D1%81%D0%B2%D1%8F%D1%82/item/400870-%D0%B5%D1%80%D0%B4%D0%BE%D0%B3%D0%B0%D0%BD-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%B5%D0%BA%D1%80%D0%B0%D1%82%D0%B8%D0%BC-%D0%BE%D0%BF%D0%B5%D1%80%D0%B0%D1%86%D0%B8%D1%8F%D1%82%D0%B0-%D0%B2-%D1%81%D0%B8%D1%80%D0%B8%D1%8F", "text": "Ердоган отхвърли искането на Тръмп за прекратяване на огъня срещу ПКК в Сирия. Президентът Реджеп Тайип Ердоган каза късно снощи, че отхвърля искането на американския си колега за прекратяване на антитерористичната операция на Турция в Северна Сирия. „Г-н президентът, поиска да обявим прекратяване на огъня. Никога няма да го направим.“, каза Ердоган като повтори, че Турция изключва всякакви преговори с терористи.     „Не е възможно прекратяване на огъня в Сирия, докато отрядите на ПКК не се евакуират от граничната зона.“, каза той и добави: „Казах му, че Турция няма да преговаря с терористите.“, допълни Ердоган Турският президент каза, че целта на операцията „Мирна пролет“ е ПКК да се премести отвъд 32 километровата зона в Северна Сирия. По отношение на ключовия град Манбидж Ердоган каза, че терористите не трябва да остават там. „Режимът на Асад, влизащ в Манбидж, не е много негативен (като развитие), но ПКК трябва да напуснат.“, каза Ердоган. Той обаче добави, че разговорите с американски и руски представители за Манбидж и Айн Ал-Араб (Кобани) продължават. Коментарите на Ердоган идват ден, след като САЩ обявиха санкции срещу две турски министерства и трима висши държавни служители заради антитерористичната операция на Турция в Североизточна Сирия. Турция не се притеснява от санкции.", "date": "2019.10.16", "title": "Ердоган: Няма да прекратим операцията в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/400871-%D1%85%D0%B0%D0%BE%D1%81%D1%8A%D1%82-%D0%BE%D0%BA%D0%BE%D0%BB%D0%BE-brexit-%D0%B7%D0%B0%D1%81%D0%B8%D0%BB%D0%B8-%D0%B5%D0%B2%D1%80%D0%BE%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0,-%D1%81%D0%BC%D1%8F%D1%82%D0%B0-%D0%B2%D0%B5%D1%81%D0%B5%D0%BB%D0%B0-%D1%87%D0%B5%D1%80%D0%BD%D0%B5%D0%B2%D0%B0", "text": "Хаосът около Brexit, противно на твърденията, че ЕС може да се разпадне, всъщност засили европодкрепата в страните членки, коментира за БТА директорът на Софийския офис на Европейския съвет по външна политика Весела Чернева. Според нея в обществата на Европа хаосът около излизането на Великобритания от съюза е подействал като \"червена лампа\" и хората са си дали сметка, че в ЕС са много по-добре защитени. Това консолидира проевропейските сили, които по принцип са мнозинство, но никога не са били шумни. Затова трябваше този лек \"британски ритник\", за да се събудят проевропейците и да дадат знак, че искат този проект да продължи да съществува и да се развива, посочи Чернева и припомни, че на последните избори за Европейски парламент голяма част от гражданите ясно са гласували против евроскептичните партии.     Прогнозата на Чернева е, че, ако не се стигне до споразумение относно ирландската граница, най-вероятно ще се тръгне към нови избори във Великобритания и съответно - отлагане на Brexit за след изборите. Ако има отлагане, то ще бъде поне с шест месеца, смята Чернева. Brexit без сделка със сигурност е най-лошият сценарий и неговото избягване с всякакви средства е по-добро, но не е добър и вариантът ЕС да живее в това състояние на полуразделение с Великобритания, коментира анализаторът. Тя посочи колко въпроси остават на дневен ред, сред които чисто технически - като тези трябва ли Великобритания да има еврокомисар до Brexit и трябва ли да плаща задълженията си към бюджета на съюза, но и по-важни са икономическите - например как Великобритания и фирмите, които инвестират и търгуват с нея могат да планират своите бъдещи взаимоотношения. Да не забравяме, че започват преговорите по многогодишната финансова рамка на ЕС и този бюджет ще бъде изражение на политиките, които ЕС иска да провежда - трябва ли Великобритания да участва в този процес, отбеляза още Весела Чернева. Анализаторът смята, че в крайна сметка след Brexit може да се стигне до модел на много близко партньорство, в който Великобритания ще бъде получател на политики, без да има право да изразява мнение как се правят тези политики. Тя даде пример, че страни като Норвегия и Швейцария са избрали подобен модел на приближено партньорство. Може наистина да се окаже, че тези политически маневри, на които сме свидетели през последната повече от година, са били много шум за нищо. Но при всички случаи отношението към Великобритания в Европа е много променено, смята Весела Чернева. Тя сподели впечатлението си, че Великобритания ще започне да търси двустранния път към страните членки, което означава много по-интензивни контакти с големите страни, особено с тези, с които има силни икономически интереси и търговски взаимоотношения. От българска гледна точка това не е добро развитие, за нас много по-добре би било Великобритания да беше решила да остане в ЕС, коментира анализаторът. За българите, които живеят там, Чернева коментира, че вероятно повечето хора вече са направили необходимото, за да оправят статута си, тъй като темата отдавна е на дневен ред. Весела Чернева вижда няколко урока от ситуацията около Brexit - че когато страните членки са единни, могат да \"отбраняват\" ЕС и отвътре, че трудното излизане на Великобритания е уплашило държавите, което води до увеличаване на европодкрепата, както и че дори и най-старите демокрации не са застраховани от политическа парализа, когато популизмът вземе връх.", "date": "2019.10.16", "title": "Хаосът около Brexit засили европодкрепата, смята Весела Чернева"}
{"url": "http://www.classa.bg/%D1%81%D0%B2%D1%8F%D1%82/item/400872-%D0%BA%D0%BE%D0%BB%D0%BA%D0%BE-%D1%81%D0%BA%D0%BE%D1%80%D0%BE-%D1%89%D0%B5-%D1%80%D1%83%D1%85%D0%BD%D0%B5-%E2%80%9C%D0%BD%D0%B0%D0%B9-%D0%B4%D0%BE%D0%B1%D1%80%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0%E2%80%9D", "text": "През последните месеци американският президент Доналд Тръмп многократно повтаря намерението си да направи икономиката на САЩ „най-добрата в историята“. Но зад екстремните върхове на фондовия пазар и официалните данни на правителството за безработицата се вижда, че американската икономика се насочва към „шок” в стил 1929 г., към финансово цунами, което е по-повлияно от независимия Федерален резерв, отколкото всички предприети действия на Белия дом от януари 2017г. На този фон естествено се вижда зловещият паралел между бившия президент на републиката Хърбърт Хувър, който управлява по време на срива на фондовата борса и икономическата депресия, причинена от действията на Федералния резерв, и Тръмп през 2019 г. Това показва, че реалната власт принадлежи на онези, които контролират парите, а не на избраните политици. Въпреки твърденията за обратното, истинското състояние на американската икономика с всеки изминал ден става все по-ненадеждно. Политиката на Федералния резерв относно количественото облекчаване и нулевите лихвени проценти , проведена след краха на 2008 г., противно на изявленията, на практика не помогна за възстановяването на реалната икономика в САЩ, трилиони долари бяха насочени към самите банки, които са отговорни за ипотечната криза през 2007-2008. Тези „евтини пари“, от своя страна, преляха в спекулативни инвестиции с висока доходност по целия свят. Това доведе до появата на спекулативни балони и дългове в развиващите се страни като Турция, Аржентина, Бразилия и дори Китай, което от своя страна предизвика големи инвестиции във високорискови дългови задължения, така наречените „боклучави облигации“, в корпоративния сектор Съединените щати в области като компаниите за шистов петрол или за компании като „Тесла“. Обещанието на кампанията на Тръмп за възстановяване на рушащата се инфраструктура на Америка остава и Конгресът, разделен на воюващи лагери, дори не мисли да се обедини за доброто на нацията. Реалният показател за състоянието на реалната икономика, в който реалните хора се опитват да свържат двата края, е на рекордни нива на дълг. Днес, десет години след безпрецедентните действия на тримата президенти, американската икономика е затънала в дългове толкова, колкото никога в историята си. Този дълг се контролира от лихвите, а лихвите са в ръцете на Федералния резерв. Нека разгледаме някои признаци на сериозни проблеми, които лесно биха могли да доведат до сериозна икономическа рецесия до 2020 г. На 25 септември дългът на корпоративните облигации на Ford Motor Co., който, за разлика от General Motors, отказа да бъде национализиран през 2008 г., падна в рейтинга на Moody до „боклук“, което се отразява на 84 милиардния дълг на компанията. Оценката „боклук“ означава, че на повечето застрахователни компании или пенсионни фондове е забранено да държат рисков дълг и трябва да го продават. Moody's преди това оценява облигациите на „Форд“ на BBB, най-ниската преди „боклук“. Проблемът е, че за десетилетие ниски лихвени проценти от страна на Федералния резерв корпорациите поеха по-големи дългови рискове от всякога, а днес делът на облигациите с оценка BBB или „с риск за боклук“ нарасна до над 50% от всички корпоративни облигации САЩ. В началото на кризата през 2008 г. облигациите с рейтинг на BBB бяха само една трета от общия размер, който възлиза на повече от три трилиона долара корпоративен дълг, и ако икономическата ситуация се влоши, те могат да паднат до нивото на „боклуци“, в сравнение с 800 милиарда долара дълг 10 преди години. Десет години безпрецедентни ултра ниски лихви не минаха без последствия. Според оценките на „Мудис“ поне 47 милиардни американски корпорации могат да бъдат на ниво „боклук“ в случай на рязък икономически спад или повишаване на лихвите. Това се отнася предимно за конгломерата General Electric, който, наред с други неща, произвежда реактивни двигатели за „Боинг“. Днес корпоративният дълг в Съединените щати е бомба със закъснител, чието отброяване се контролира от Федералния резерв. Днес общият корпоративен дълг надхвърля 9 трилиона долара, което е рекордно високо ниво, което се е увеличило с 40% или 2,5 трилиона долара от 2008 г. насам, според Федералната резервна банка в Сейнт Луис. Предвид изключително ниските лихви на Фед, компаниите удвоиха дълга си от 2008 г. насам, но цената на дълга нарасна само с 40%. В момента Федералният резерв повишава лихвите пряко и косвено от няколко месеца чрез количествено затягане. Последното намаление на лихвите от 0,25% прави малка разлика в мрачните перспективи за пазара на облигации в САЩ, който е сърцето на финансовата система. „Форд“, в допълнение към другите си проблеми, ще бъде тежко засегнат от глобалната рецесия в автомобилния сектор. В Съединените щати търговците на автомобили са толкова отчаяни да продават автомобилите си на потребителите, задавящи се от дългове, че дори започват да предлагат кредити за автомобили за 8 години. През последните две години Фед постепенно повишава лихвите. Прогнозираният резултат е увеличаване на публичния дълг, особено при кредитите за автомобили. Към април 2019 г. рекордни 7 милиона американци са с просрочени плащания по кредити за автомобили за 90 или повече дни, което е около 6,5% от всички кредити за автомобили. Днес над 107 милиона американци имат кредити за автомобили, в сравнение с 80 милиона през 2008 г. Ръстът на заемния дълг е успореден на графика за затягане на паричната политика на Федералния резерв. Както „Форд“, така и „Дженерал Моторс“ обявяват хиляди съкращения, когато икономическият растеж се забавя и потребителският дълг достига опасно ниво. Ford съкращава най-малко 5000 работни места, а ДжМ 4400. В следващите месеци вероятно ще има десетки хиляди съкращения, ако икономическата ситуация се влоши. Американският нестопански институт за управление на доставките наскоро заяви, че производственият му индекс е спаднал до най-ниското си ниво от юни 2009 г., период на дълбока икономическа криза. Като основен фактор, който предизвика намаляване на работните места и намаляване на бизнес активността, компаниите посочиха несигурността, свързана с търговската война на Тръмп срещу Китай. Тръмп веднага укори Федералния резерв за това, че не бърза с по-ниски лихви.  ", "date": "2019.10.16", "title": "Колко скоро ще рухне “най-добрата икономика в историята”?"}
{"url": "http://www.classa.bg/%D1%81%D0%B2%D1%8F%D1%82/item/400873-welt-%D0%B0%D0%B2%D1%82%D0%BE%D1%80%D0%B8%D1%82%D0%B0%D1%80%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%B5%D1%81-%E2%80%94-%D0%BF%D0%BE%D0%BB%D1%88%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%B8%D0%B3%D1%80%D0%B0%D0%B5-%D0%BF%D0%BE-%D1%81%D0%B2%D0%BE%D0%B8%D1%82%D0%B5-%D0%BF%D1%80%D0%B0%D0%B2%D0%B8%D0%BB%D0%B0", "text": "На парламентарните избори в Полша с голямо откъсване спечели правителствената партия \"Право и справедливост\", която не се страхува от разногласия с Брюксел, пише немският вестник Die Welt. Партията вече е осъществила редица радикални реформи и продължава да контролира държавните институции и медиите, което означава, че в центъра на ЕС се появи „авторитарна или почти авторитарна“ държава, която иска да играе по собствените си правила, смята варшавският кореспондент на изданието. Полската правителствена партия „Право и справедливост“ с голямо откъсване спечели изборите, според немския вестник „Die Welt“. Казват, че полският песимист знае, че нещата са лоши, но полският оптимист знае, че всичко ще бъде още по-лошо, отбелязва авторът на статията Филип Фриц. Според наличните данни национално-консервативната правителствена партия спечели ясна победа на парламентарните избори в Полша. Тя спечели 43,6% от гласовете и остана най-голямата сила в Сейма, където ще получи повече от половината места. В резултат на това партията „Право и справедливост“ дори подобри резултата си в сравнение с изборите през 2015 г. и може да управлява сама, без да създава коалиция. В това няма нищо изненадващо, смята немският журналист. Победата на правителствената партия и на влиятелния й председател Ярослав Качински предсказваха отдавна. Месеци наред „Право и справедливост“ води  . Тя стартира   и по този начин мобилизира своите избиратели, подчертава Фриц. В допълнение, някои от предизборните обещания на кампанията бяха изпълнени от партията още преди началото на гласуването - като щедрото разширяване на програмата за детски надбавки „500+“ - благодарение на което тя успя да привлече нови групи избиратели.     Въпросът е какво ще се случи с Полша след това, пише немският вестник. Преди четири години «Право и справедливост» започна своята радикална програма за реформи. Тя превърна обществената телевизия в пропаганден апарат и ограничи независимостта на съдебната система, като реформира сектора на правосъдието. Всичко това беше направено много бързо, така че нито полската опозиция, нито Европейската комисия успяха да направят каквото и да било - процесът срещу Полша заради реорганизацията на правосъдната система беше иницииран през 2017 година. Заплахата да се лиши Полша от правото на глас, очевидно, не се получи, защото представителите на партиите още преди изборите започнаха да казват, че след преизбирането им възнамеряват да извършат още по-мащабна реформа на правосъдната система. Според автора на статията подкрепата за такава политика от страна на избирателите трябва да вдъхнови „Право и справедливост“ да продължи преструктурирането на държавата и да вземе под свой контрол институциите. Вече се разпространяват слухове за нов закон за медиите, заради който частните медии в страната също трябва да преминат под контрола на партията. В този случай досега партията винаги е спазвала обещанията си, подчертава Филип Фриц. Ако опозицията все повече се пренебрегва, правните принципи се премахват, малцинствата се преследват, а партийните критици, както беше след победата на изборите през 2015 г., отново се наричат   или  , тогава ЕС в този случай има работа с  , настоява немският журналист. Полша не е малка страна, има около 40 милиона жители. Икономическият й растеж сега засенчва всичко, което се случва на континента, а Полша действа като важен стълб на европейската сигурност на източния фланг на НАТО, казва Die Welt.  , предупреждава журналистът. Досега конфликтите с Брюксел не плашеха «Право и справедливост» и избирателите направиха своя избор - не на последно място заради доброто икономическо положение и щедрите социални програми. Качински отново получи шанс да реорганизира държавните структури. Опозиционните сили в страната, както и европейските партньори на Полша, трябва да се подготвят за факта, че ще трябва да се справят със ситуацията дори по-дълго, отколкото с Брекзит. Тъй като полското правителство иска да остане в Европа – но все пак да играе по собствените си правила, подчертава кореспондентът на Die Welt във Варшава. Превод: М.Желязкова", "date": "2019.10.16", "title": "Welt: Авторитарна държава в центъра на ЕС — Полша продължава да играе по своите правила"}
{"url": "http://www.classa.bg/%D1%81%D0%B2%D1%8F%D1%82/item/400874-%D0%BA%D0%BE%D0%BD%D0%B3%D1%80%D0%B5%D1%81%D0%BC%D0%B5%D0%BD-%D1%82%D1%83%D1%80%D1%86%D0%B8%D1%8F-%D1%81%D0%B5-%D0%B4%D1%8A%D1%80%D0%B6%D0%B8-%D0%BA%D0%B0%D1%82%D0%BE-%D1%81%D1%8A%D1%8E%D0%B7%D0%BD%D0%B8%D0%BA-%D0%BD%D0%B0-%D1%80%D1%83%D1%81%D0%B8%D1%8F", "text": "След Втората световна война Америка предотврати попадането на Турция в съветската сфера на влияние, а сега турците гледат на Русия като на \"най-добър приятел\", възмути се председателят на комисията по външни работи на Палатата на представителите Елиът Енгел. Според него действията на Ердоган в Сирия и решението му да купи руски ракети вместо американски ни карат да се замислим дали Турция не трябва да бъде изгонена от НАТО. Да, наистина.", "date": "2019.10.16", "title": "Конгресмен: \"Турция се държи като съюзник на Русия\""}
{"url": "http://www.classa.bg/%D1%81%D0%B2%D1%8F%D1%82/item/400875-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BB%D1%8A%D0%B6%D0%B8-%D0%B7%D0%B0-%D1%81%D0%B8%D1%80%D0%B8%D1%8F-%D0%BA%D0%B0%D0%BA-%D1%81%D0%B5-%D1%81%D1%8A%D0%B7%D0%B4%D0%B0%D0%B4%D0%B5-%D1%83%D0%BC%D0%B5%D1%80%D0%B5%D0%BD%D0%B8%D1%8F%D1%82-%D0%B4%D0%B6%D0%B8%D1%85%D0%B0%D0%B4", "text": "\r\n \r\n   \r\n  Години наред войната в Сирия беше обект на разнородни лъжи и манипулации. Това е доста често явление, когато са намесени големите геополитически играчи. Близкият изток стана арена на разпределянето на много важни ресурси, което съвсем естествено предизвика и сериозна информационна война. \r\n Ако трябва да погледнем по-задълбочено по темата за Близкия Изток и процесите, които доведоха до редица войни и съсипани държави, трябва да се върнем още в периода на започването на т.нар. Арабска пролет и дори преди това. Темата е изключително сериозна и всеобхватна и по-подробно за нея ще пиша в следващ материал. В настоящия материал ще се спра предимно на основните инсинуации, които се разгърнаха по време на информационната война и как уж дребни партенки се превърнаха в опорни точки на марионетни правителства и световни агенции. \r\n В предишни свои материали вече посочих за част от въпросните лъжи и манипулации, като се започне с със случая на малкия Омран - детето, заснето от \"Белите каски\" в Алепо и чиито снимки обиколиха първите страници на всички световни медии, за да се окаже после, че Омран е бил използван, дори не е лекуван, а само сниман, а родителите му подкрепят \"режима\" на Асад. \r\n   \r\n     В светлината на турската офанзива в Сирия, маските започнаха да падат все по-бързо и явно. Най-чудовищната лъжа касаеше представянето от мейнстрийм медиите на откровено джихадистки организации като \"умерена опозиция\". В обзора на войната в Сирия за 2018 година съм посочил в конкретика кои са въпросните терористични организации, за пряката връзка и наследяване между Хаят Тахрир ал Шам и сирийския клон на Ал Кайда - Ал Нусра, както и за ясната подкрепа на редица държави сред които Саудитска Арабия, Катар, Турция и САЩ към радикалните ислямисти. \r\n   \r\n   На този етап изглежда се оказах добър пророк за началото на края на тази ужасяваща война. Преди да се стигне до споразумението между кюрдите и Асад, дойде и признанието от западните медии, че терористичните организации, които набързо се включиха в операцията срещу кюрдите, всъщност са \"екстремисти\" и \"турски проксита\". Истината обаче е, че този факт беше много добре известен за европейските и американски \"анализатори\", които обаче демонстрираха явен двоен стандарт. Когато клетките на радикалните организации пренесоха тероризма в Европа, те бяха окачествявани като \"ужасни терористи\", но на територията на Сирия си оставаха \"умерени опозиционери\". Независимо, че \"умерено\" поставяха деца в клетки и горяха живи хора. Продължаваме с удобното премълчаване на други важни факти за \"умерените\" джихадисти. Показателно е облеклото на жените в контролираните от салафитските групи територии. Те са изцяло покрити с никаби, защото следват ученията на саудитския ислям, а не традиционния за Сирия ислям от школата на ханафите. Дори кореспондетките на различни медии бяха принудени да се покрият в района на Идлеб, Латакия и останалите \"умерени\" региони. Защо ли? \r\n Системно бяха премълчавани и други шокиращи \"подробности\", като например как деца са подготвяни за самоубийствени атентати. \r\n Една от най-грозните и стратегически важни манипулации беше обвинението за използване на химическо оръжие от сирийската армия в Дума - район, контролиран от джихадисткото формирование Джайш ал Ислам. В противоречие с твърденията за химическа атака, в освободения град Дума се проведе многочислен проправителствен митинг. Въпреки това последваха военни удари срещу Сирия, подкрепени от Германия и Турция, както и от ЕС в лицето на Доналд Туск. Доказателства за невропаралитични агенти не бяха открити - единствено твърдения за използване на хлор. \r\n           \"Мълчанието на агнетата\" беше оглушително обаче при намирането на химически вещества в територия, контролирана от \"умерените бунтовници\". Режимът на Башар Асад откри 24 тона химически отровни вещества. Явно и това не се оказа достатъчно сериозно доказателство за западните елити, като нямаше сериозен натиск дали това е истина или лъжа. Мълчаха и българските им глашатаи, пряко или косвено свързвани с разни фондации и НПО-та с \"нежни имена\". \"Тъй върви светът! Лъжа и робство на тая пуста земя царува!\". Това пише великият български поет и революционер Христо Ботев в своята \"Борба\". И знаете ли, двете неща обикновено са неразривно свързани. Не бъдете роби на лъжи, замаскирани като фалшива загрижености, зад които надничат сенките и очертанията на геополитически и финансови интереси. Истината не е въпрос на гледна точка. \r\n Фалшивият пренос на демокрация роди много по-страшни чудовища от светските диктатури в Близкия Изток. За разлика от раздирания от вътрешни конфликти Ирак например, Сирия устоя на лъжите, външната намеса и нищетата. Заради лицемерието на либералните елити, Европа беше изправена пред сериозна мигрантска криза. Дори и в този момент, тя остава основен коз в ръцете на един друг диктатор - турският лидер Реджеп Ердоган, който продължава да подлага Европа на шантаж. Това е цената на премълчаните истини, а за продажните елити - въпрос на чисти сметки. Зад булото на фалшивата загриженост стои грозната истина - за създателите на \"умерения джихад\", загубените човешки животи са само статистика! \r\n    ", "date": "2019.10.16", "title": "Големите лъжи за Сирия - как се \"създаде умереният джихад\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400876-%D0%B5%D0%B4%D1%80%D0%BE%D0%B3%D1%8A%D1%80%D0%B4%D0%BE%D1%82%D0%BE-%D0%BD%D0%B5%D1%81%D0%B5%D0%B1%D1%8A%D1%80%D1%81%D0%BA%D0%BE-%D0%B1%D0%B0%D1%80%D0%B1%D0%B8-%D1%81%D0%B5", "text": "Ивелина Прунова пак напомни за себе си и задържа погледите с поредната провокативна фотосесия, в която на щедро на показ са всичките й прелести.   Несебърското барби, както е известна в родния си град, се похвали и със стихове, които според разбирачи конкурират дори световни класици в любовната лирика.     \"Септември е като дъждовно, облачно момче, наметнато с тънко, шарено одеало…\", пък пише Прунова в последния си пост в социалните мрежи, който накара много мъже да точат лиги пред мониторите.     На фотосите блондинката напомня на световния секссимвол Мерилин Монро, пише \"Флагман\", но и намесата на обичания от всички звезди фотошоп не е малка.     Припомняме, че популярността на Ивелина Прунова започна още преди няколко години с участието й в първото издание на формата \"Милионер търси съпруга\", в което се бори за званието на бизнесмена Христо Сиракова. Тя е и носителка на титлите \"Мис Лошо момиче\" - 2012 г., както и втора подгласничка на \"Мис Силикон\" - 2012 г      ", "date": "2019.10.16", "title": "Едрогърдото несебърско Барби се...."}
{"url": "http://www.classa.bg/%D1%81%D0%B2%D1%8F%D1%82/item/400877-%D1%84%D0%B8%D0%BB%D0%BE%D1%81%D0%BE%D1%84-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D0%B8-%D1%81%D0%B0-%D1%81%D1%82%D0%B0%D0%BD%D0%B0%D0%BB%D0%B8-%D1%82%D0%B2%D1%8A%D1%80%D0%B4%D0%B5-%D0%BD%D0%B5%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%B8", "text": "Имат ли почва референдумите по гражданска инициатива в Европа, трябва ли да се въведат нови правила в интернет и защо популизмът набира такава скорост в западния свят? Тези и още теми коментира за Bulgaria ON AIR френският политически философ, преподавател в Сорбоната и специалист по въпросите на управлението и властта Пиер-Анри Тавоайо.   ,,Народът трябва да управлява. Това е и дефиницията на Линкълн за демокрацията. Управление на народа, от народа и за народа. Една гениална дефиниция, която е много трудно да се приложи на практика, защото не знаем какво точно са управляващите и кой е този всевластен народ'', обясни той, запитан кой трябва да управлява. По думите му затъваме в популизъм, щом някой дойде и каже: ''Народът, това съм аз''. Тавоайо е категоричен, че народът не е един образ или лице, което да срещнеш, а е метод.  На мнение е, че   и именно това води до кризи. Гражданите имат чувството, че хората, които са избрали, не могат да решат проблемите им. ,,В момента европейските демокрации са джуджета, които се карат помежду си и не виждат, че на световната сцена има нова първа сила - Китай. Голямата игра е между Китай и САЩ - това е катастрофа. Надявам се ЕС да се превърне в самостоятелна сила, наравно с Русия, Китай и САЩ'', коментира Тавоайо. ,,Родиха се фалшивите новини, масовата манипулация... Публичното ни пространство е преобърнато наопаки и още не сме съвсем сигурни как да се ориентираме в него. Резултатът е, че имаме дебат в криза. Ще успеем да се справим, но трябва да определим правила в превърналото се в дива джунгла публично пространство, в което истината и лъжата се размиват. Трябва да наложим граници и да поставим пазачи'', каза още философът. ,,Във всеки вестник има отговорен редактор, той носи наказателна отговорност. Може да бъде осъден в случай на клевета. Социалните мрежи ще бъдат принудени да носят отговорност за своето съдържание\", посочи философът.", "date": "2019.10.16", "title": "Философ: Европейските демокрации са станали твърде неефективни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400858-%E2%80%9E%D0%BA%D1%8A%D1%80%D0%B2%D0%B0%D0%B2%D0%BE%E2%80%9D-%D0%BF%D0%B8%D1%81%D0%BC%D0%BE-%D0%BE%D1%82-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8-%E2%80%9E%D0%B8%D0%BD%D1%82%D0%B5%D0%BB%D0%B5%D0%BA%D1%82%D1%83%D0%B0%D0%BB%D1%86%D0%B8%E2%80%9D-%D0%B4%D0%BE-%D0%B5%D1%81-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Г рупа македонски „интелектуалци” изпратиха отворено писмо до Европейския съюз (ЕС) Писмото бе публикувано в най-популярния македонски ежедневник „Нова Македония”. „Ние, група македонски интелектуалци, публично изразяваме протеста си срещу исканията и ултиматумите в Декларацията на парламента на Република България”, гласи текстът. „Това, което ни поразява най-много като македонци в Декларацията и което нарушава европейските стандарти и норми, е: ...проблематизирането  на македонския език, за който се казва: „Никъде в документите на ЕС не трябва да фигурира думата„ македонски език”, тоест, ако се налага, трябва да се използва терминът„ официален език на Република Северна Македония. …отказ от подкрепа или искане за признаване на македонското малцинство в Република България”. …систематичното премахване на квалификацията „български фашистки окупатор” от всички текстове на паметници и паметни плочи”. Според авторите на писмото,„македонският език е историческа реалност, факт, официален език в страната, използван от повече от 3 милиона души”. „За македонския език се говори, че е генеалогично славянски, а типологично е балкански език и в този аспект се разглежда като „най-балканския” в балканския езиков съюз”. „В славистиката по принцип се приема македонската теория (от Ватрослав Облак и Ватрослав Ягич) за основата на старославянския език, на който светите братя Кирил и Методий превеждат от гръцки църковните книги, за да улеснят разпространението на християнството сред славянския свят. Според тази теория първият славянски писмен литературен език се базира на македонския език от Солунската област”.     „През вековете на македонска земя се провежда богата писмена дейност чрез две средновековни писмени школи, известни в научния свят като Охридската и Кратовско-Лесновската книжовна школа. Писмената дейност е била забавена от падането на Македония под османска власт, но не и напълно унищожена. Това се доказва от текстовете от XV и XVI век (Тиквешки сборник, Кърнинския Дамаскин), които съдържат много особености на народния език, за да се доближат тези религиозни текстове до хората, като по този начин от своя страна те са отделени от средновековната матрица, изготвена от културни дейци, като Св. Кирил, Св. Методий, Св. Климент и Св. Наум, като основни фигури в ранното ни средновековие”. „През втората половина на XIX век, като време на възраждането и национално пробуждане, в Македония възникват значими литературни имена като: Константин и Димитър Миладинови, Райко Жинзифов, Григор Пърличев, Георгия Пулевски и други”. Македонските „интелектуалци” подчертават: „Източната ни съседка се опитва да завладее целия XIX век и твърди, че всички наши дейци по това време са били българи. Но историческите факти показват, че при липса на държава и липса на стандартизиран език македонският обикновен човек е извършвал своята идентификация чрез религия или църква”. „Термините македонски и македонски език са дълбоко вкоренени в съзнанието на всички, които живеят на това парче земя. Опитът да бъдат заличени тези съществени атрибути на нашата идентичност означава също опит за заличаване на колективната памет, въплътена в богатата ни историческа, народна и културна традиция”. Относно втората точка за отказ от признаване на македонското малцинство в България „интелектуалците” пишат, че очакват „институциите на Европейския съюз, както и неговите държави-членки, да отговорят принципно на открития национален шовинизъм на българския парламент”. Според македонските интелектуалци пък премахването на квалификацията „български фашистки окупатор” е „фалшифицирана промяна на известни и безспорни исторически факти от общата ни европейска история на периода на Втората световна война”. Освен това, „съседна Република България дължи извинение както на македонците, така и на македонските евреи за престъпления, извършени по време на българската окупация на Македония по време на Втората световна война”. Впечатляващ коментар, но в скопското електронно издание „365”, прави и македонският археолог Зоран Георгиев. „Имах прадядо комита-автономист и баща партизанин, комунист-идеалист. Те, дядо и внук, всеки в своето биологическо и историческо време, са нарамили пушка и са сложили главата си в торбата за един и същ идеал: Македония на македонците. За тях тези имена са били свещени думи. И трябва да разберете защо те не могат да бъдат по-малко свети и за мен. В противен случай, не можем да бъдем приятели. А трябва да бъдем”, обръща се Зоран Георгиев към българите. „Вие, в своята пропаганда против „македонистите”, се позовавате на „декларирания” в документи от миналото, а те са правени по шаблон от окупаторските режими. Така, моят прадядо (комитата) е бил „българин”, защото при кръщаването така го записал екзархийският поп в Османската държава”, заявява археологът. „За вас винаги са били важни Кубрат, Аспарух, Крум, Борис Михаил, Калоян и Шишмановци-Неманичи, и другите между тях, и след тях, чак до Червенков и Живков, но за македонецът те са чужда история. Той не чувства духовен порив да се идентифицира с тях. Защо ли? Просто защото - дори ако грубо се абстрахирате романизираното и християнизираното коренно македонско население от края на античността, славяните определено заляха Македония точно 99 години преди Аспарух да стъпи на Дунавския „Онгъл”. И още 200 години след това няма нищо общо с т.нар. „прабългари”, докато римският император не остави Македония при хан Борис (княз Михаил), почти като допълнителна награда (а всъщност римско кукувиче яйце) за капитулантски приетото принудително кръщение на българи. Така македонското население, не по избор и за една нощ, става подчинено на Първото българско царство. Тогава му беше залепен етикета, на който се возите и до днес”, заявява Зоран Георгиев.", "date": "2019.10.16", "title": "„Кърваво” писмо от македонски „интелектуалци” до ЕС за България"}
{"url": "http://www.classa.bg/%D1%81%D0%B2%D1%8F%D1%82/item/400859-%D0%B5%D1%81-%D0%B1%D0%BB%D0%BE%D0%BA%D0%B8%D1%80%D0%B0-%D1%87%D0%BB%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B0%D0%BB%D0%B1%D0%B0%D0%BD%D0%B8%D1%8F-%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "Съветът на ЕС не можа да вземе решение за началото на преговорите за присъединяване към общността на Албания и Северна Македония, сега въпросът ще бъде обсъден от лидерите на ЕС на срещата на върха на 17-18 октомври в Брюксел. Това обяви в края на заседанието на Съвета на ЕС европейският комисар за разширяване и политика на съседство Йоханес Хан. “Решението за започване на преговори не е взето. Сега лидерите ще обсъдят този въпрос на срещата на върха. Оставам оптимист”, каза той.", "date": "2019.10.16", "title": "ЕС блокира членството на Албания и Северна Македония"}
{"url": "http://www.classa.bg/%D1%81%D0%B2%D1%8F%D1%82/item/400860-%D1%88%D0%B0%D0%BD%D1%81%D1%8A%D1%82-%D0%BD%D0%B0-%D0%B0%D1%81%D0%B0%D0%B4", "text": "Последната интервенция в Сирия отчетливо показва какви последици има колебливото поведение на Запада спрямо тази страна. То само помага на един диктатор, чиито ръце са изцапани с кръв, да укрепи властта си.       Сирийският диктатор Асад не за първи път има голям късмет. Преди четири години намесата на Русия спаси неговото господство и му позволи постепенно отново да овладее страната. Една голяма част от нея, която все още му липсва, е кюрдският североизток. Навлизането на Турция, което очевидно не бе достатъчно добре обмислено, открива сега пред Асад шанса отново да получи достъп до тези региони. Новият му съюз с кюрдите го доближава до набелязаната цел да контролира цяла Сирия.      И това не е непозволено, щом американският президент казва, че не би искал да се намесва в далечни войни. Европейците няма как да го поучават, тъй като самите те не желаят да се ангажират сериозно в Сирия. Но пък там се вижда отчетливо какви последици има колебливото поведение на Запада в контекста на настоящата фаза на интервенцията: то помага на един диктатор, чиито ръце са изцапани с кръв, да укрепи властта си - да не говорим за новите бежански вълни и терористични заплахи.    ", "date": "2019.10.16", "title": "Шансът на Асад"}
{"url": "http://www.classa.bg/%D1%81%D0%B2%D1%8F%D1%82/item/400861-%D0%BA%D0%B0%D0%BA%D0%B2%D0%BE-%D0%B5-%D0%B4%D0%B0-%D1%81%D0%B8-%D1%82%D0%B8%D1%80%D0%B0%D0%B4%D0%B6%D0%B8%D0%B9%D0%BA%D0%B0", "text": "Да си жена зад волана на камион не е лесно. Кати Радке обича професията си и се ползва с уважение сред колегите си. Ако фирмите наемат повече жени, Германия ще реши проблема с недостига на квалифицирани шофьори.       Трябва да разполагаш със спокойствието на Кати Радке, за да можеш да работиш като шофьор на тежкотоварен камион. 36-годишната жена всеки ден си пробива път със своя електрически мотокар през тесните пространства на спедиторския склад в Ешвайлер край Аахен, за да вземе пакетите, които по-късно натоварва на своя камион. „Това сега поглъща моето време, това е моето хоби,“ казва майката на четири деца, докато стартира двигателя на 12-тонната машина. Радке е осъществила мечтата си. „Повечето деца си играят с лего като малки, аз пък все си играех с камиончета“, спомня си тя. Да бъде зад волана винаги ѝ е носило чувство за свобода, макар пътуванията й сега да са само до съседни градове.     Спокойствието, организационният талант и дружелюбността са задължително нещо за Радке, но най-важното според нея е все пак човек да обича работата си: \"Трябва да обичаш това, което правиш. Иначе тази професия не е за теб\".  Проблемът на индустрията е именно, че все по-малко хора имат интерес и желание да работят като шофьори и недостигът на квалифицирани работници придобива драматични измерения. Остра нужда от шофьори Малцина разбират това по-добре от Хайди Радлер. През 1999 г., когато започва работа в спедиторската фирма “Хинцен”, семейният бизнес разполага само с малък офис и осем шофьори. Двадесет години по-късно компанията се е разраснала и разполага с 90 човека, които доставят стоки до Айфел, Аахен и Кьолн. Въпреки да намериш квалифицирани шофьори става все по-трудно: \"Конкуренцията е жестока, трудно е да се намерят надеждни хора, а още по-трудно е след това да ги задържим\", оплаква се асистент мениджърът в “Хинцен”. Една трета от шофьорите на тежкотоварни автомобили в Германия са около и над 55 години. Според проучване на Световната банка, след 10 години в Германия ще има остра нужда от приблизително 150 000 нови кадри, като дори шофьорите от Източна Европа няма да могат да запълнят тази празнина. Браншът има сериозен проблем с набирането на персонал. По-рано германските въоръжени сили са обучавали професионални кадри, които след това веднага са успявали да започнат работа като шофьори в спедиторския бизнес, но днес такава практика вече не съществува. „Или карате тригодишен курс на обучение, или се записвате в автошкола и вземате за шофьорска книжка, което струва между 4000 и 5000 евро. Кой може да си го позволи?“, пита Радлер. Освен това много шофьори се страхуват, че ще загубят работата си, ако по германските пътища се появят автономни автомобили. Лош имидж Днес обаче ситуацията е друга и ако нямаше шофьори на камиони като Кати Радке, Германия нямаше да може да функционира. Те са малка, но важна брънка в гигантската логистична машина, тъй като с разширяването на онлайн търговията, се увеличава и желанието на клиентите да разопаковат пратките си кажи-речи веднага след като са направили поръчката. Въпреки това тираджиите имат ужасна репутация: „По принцип тази професия не се ползва с признание”, обяснява Хайди Радлер. “Твърди се, че затрудняваме движението по магистралите, причиняваме задръствания, а също така съсипваме околната среда“. От няма и къде и тъй като липсват мъже кандидати за тази длъжност, спедиторската фирма, в която работи Кати Радке, решава да я наеме и обучи за професионален шофьор на камион. Повече жени зад волана “Кандидатствах в 20 други фирми. Дванадесет от тях дори не ми отговориха, а останалите осем ме поканиха на интервю. “Хинцен” беше единственият работодател, който искаше да ме наеме “, спомня си Радке. Работното ѝ време от 35 часа седмично е съобразено изцяло с нейните задължения. В момента шофьорките на камиони са едва около 1,7 процента, тъй като трудната съвместимост между семейните задължения и работата все още отблъсква много жени от тази професия. \"Освен това трябва да се утвърдите като професионалист в предимно мъжка среда, което никак не е лесно. Като жена трябва да сте много уверена в себе си\", обяснява Хайди Радлер. „Бях наясно, че като тираджийка ще трябва да се справям с неприятните подхвърляния по мой адрес“, разказва Кати Радке с усмивка. Един клиент директно й казал, че жените нямат място зад волана, а друг нейн колега й се сопнал, че работи по-малко часове от него. Въпреки това вече половин година тя управлява своя камион, като междувременно е спечелила уважението и признанието на своите колеги. Може ли Германия наистина да намали недостига на квалифицирани водачи на тежкотоварни превозни средства, като наема повече жени? Кати Радке е сигурна, че това може да се случи, но спедиторските фирми ще трябва да преосмислят условията си и да ги направят по-благоприятни за хора със семейства.", "date": "2019.10.16", "title": "Какво е да си тираджийка?"}
{"url": "http://www.classa.bg/%D1%81%D0%B2%D1%8F%D1%82/item/400862-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B1%D1%80%D0%B5%D0%BA%D0%B7%D0%BA%D0%B8%D1%82%E2%80%A6-%D0%B8-%D0%B7%D0%B5%D0%BB%D0%B5%D0%BD%D0%B0%D1%82%D0%B0-%D0%B5%D0%BD%D0%B5%D1%80%D0%B3%D0%B8%D1%8F", "text": "Преди пет години шотландците гласуваха на референдум за това да останат част от Обединеното кралство. Тогава темата за нефта в Северно море – кой го притежава и как трябва да се управлява той – беше основна част от платформата за независимост на Шотландската национална партия (SNP). Около продължаващия хаос с Брекзит изглежда малко вероятно шотландците отново да гласуват по въпроса за евентуална независимост от Великобритания, но ако все пак се стигне до втори референдум, силните ветрове и вълни край бреговата линия на Шотландия ще имат не по-малко важна роля в следващата кампания. Според някои изчисления Шотландия разполага с около 25 процента от всички крайбрежни ветрови и вълнови ресурси, както и с около 60 процента от вятърния капацитет на суша на Великобритания. Възобновяемата енергия генерира около 6 милиарда паунда (около 6,94 милиарда евро) годишно за шотландската икономика, а износа на електричество от зелена енергия се повишава всяка година. Пред лицето на задаващата се глобална екологична криза, както защитници, така и противници на шотландската независимост мислят, че страната може да отиде още по-напред в преминаването към алтернативни енергийни източници. Просто не са съгласни едни с други за това дали шотландската независимост може да помогне или да навреди на целта. Националистите, водени от шефа на SNP и шотландския първи министър Никола Стърджън, са на мнение, че независима Шотландия може да стане пионер в производството на чиста енергия, с което да трансформира шотландската икономика така, както нефтът го направи през 70-те и 80-те години, след като за пръв път беше открит във водите край Абърдийн. Тези, които са за оставането в Обединеното кралство, защитават тезата, че индустрията за зелена енергия на Шотландия може да разцъфти чрез близко сътрудничество с останалата част от кралството. Том Уилс, специалист в областта на възобновяемата енергия, коментира, че близо 80 процента от електричеството на страната идва от възобновяема енергия, но \"с независимостта може да се постигне много повече\". \"С контрол над енергийната политика можем да използваме силните си страни като държава, като например взимаме стратегическо решение за това как да разширим електропреносната си мрежа\", казва Уилс. Според него на Обединото кралство му липсва последователна индустриална стратегия що се отнася до шотландската възобновяема енергия. Сочи успеха на други малки държави - като Дания - като пример за зеления потенциал на Шотландия, който губи от провалите на няколко поредни правителства на Великобритания да инвестират правилно в него. \"В края на 70-те Британия имаше ранно предимство в енергията от вятъра, но когато цената на петрола се срина, [съюзът] се отдръпна и загуби от други държави\", допълва Уилс. Екологичният аргумент за шотландска независимост се засили през последните години заради серия от наложени от британския парламент съкращения в сектора за възобновяема енергия. След идването на власт на консерваторите през 2010 г. министрите започнаха да орязват държавното финансиране за проекти за зелена енергия като част от по-голям опит да се елиминира бюджетният дефицит на Обединеното кралство. Правителствените субсидии за добив на енергия от вятъра, подкрепата за изграждане на големи соларни инсталации и данъчните облекчения за стимулиране на купуването на електрически коли – всички те бяха премахнати или намалени по време на управлението на торите. Същевременно данни от миналата година показват, че инвестициите в чиста енергия във Великобритания са намалели с 56 процента през 2017 г., въпреки че този спад изглежда се усеща по-леко в Шотландия, тъй като местният парламент не оттегля подкрепата си за сектора. Подкрепящите независимостта цитират тези трендове като доказателство, че не може да се има доверие на Лондон да е защитник на възобновяемите ресурси на Шотландия или да отдалечи Шотландия далеч от зависимостта от изкопаеми ресурси, докато заплахата от глобалното затопляне става все по-голяма.     Но защитниците на Обединеното кралство настояват, че успехът на зеления енергиен сектор на Шотландия всъщност зависи от продължителния успех на един общ, обединен енергиен пазар във Великобритания, както и на умението на кралството да проектира своето влияние на световната сцена. Тези предимства ще бъдат загубени, ако Шотландия реши да напусне Великобритания, казват те, с което страната ще бъде ограбена от по-широките финансови възможности на Великобритания. Даниел Роули, местен депутат и член на лейбъристите, посочва, че да не си част от по-голяма мрежа може да промени начина, по който Шотландия може да действа що се отнася до енергията. \"Великобритания е член на Съвета за сигурност на ООН и на Световната банка. Климатичните промени са една от темите там [и] без съмнение да имаш по-силен глас е по-полезно\", казва Роули. Шотландският парламент в момента няма юрисдикция над лицензионните споразумения за нефта и газта в Северно море и повечето аспекти от шотландската енергийна политика остават запазена територия за властта в Лондон. Но това може да се промени с независимостта. Шотландската национална партия (SNP) е на власт от 12 години. Тя вече опита да позиционира Шотландия като световен лидер в областта на климатичните промени. В началото на септември Стърджън разкри програмата на правителството си и плановете си за \"Шотландска зелена сделка\", подпомогната с 3,8 милиарда долара инвестиции и новата Шотландска национална инвестиционна банка. \"Основната мисия\" на тези програми ще е да гарантира преминаването към икономика, в която остатъчните парникови газове биват компенсирани чрез дейности като залесяване или добив на енергия от чисти източници. Малко след изказването на Стърджън шотландският парламент подкрепи целите за ограничаване на вредните емисиите да бъдат увеличени – от 70 на 75 процента до 2030 г., както и до нулев въглероден праг до 2045 г. Очевидният радикализъм на Стърджън по въпросите за околната среда обаче е сходен с плановете на лейбъристката партия във Великобритания. Тя се зарече да прокара мултимилиардната \"Зелена индустриална революция\" - инициатива, която според партията ще създаде хиляди \"зелени работни места\" из страната, включително Шотландия. Стърджън не е коментирала техните предложения, но продължава да настоява за независимост, която според нея е необходима стъпка в борбата на Шотландия срещу климатичните промени. На това мнение е и Лори Макфарлин – икономист от Единбург, който е съветвал администрацията на Стърджън при създаването на Шотландската национална инвестиционна банка. По думите му британският бизнес системно не успява да осигури инвестициите, необходими за финансиране на зелените инфраструктурни проекти в Шотландия. Изводът е, че за да бъдат постигнати скоро целите за по-малко замърсяване, процесът \"трябва да се ръководи от държавата, от публичния сектор\", коментира той.     Въпреки това растат тревоги за това в каква степен обикновените шотландци ще се облагодетелстват от една революция на възобновяемата енергия в страната. Под управлението както на SNP в Шотландия, така и на торите в Лондон, сериозни части от шотландската зелена инфраструктура вече бяха продадени на компании, базирани в други страни. Френски, португалски и японски компании инвестират в някои от проектите. При една от вятърните ферми работата е свършена от работници от Индонезия, а при друга перките на турбините са произведени от датска компания. Доклад от Конгреса на шотландските профсъюзи през април посочва, че аутсорсинга на елементи от инфраструктурата за възобновяема енергия на Шотландия е \"провал на индустриалната политика\", тъй като работниците, бизнесите и правителството \"не се облагодетелстват от природните ресурси\" на страната. Проблемът за Стърджън е, че всеки опит да обедини своите политически съюзници около въпроси в енергетиката по пътя към друг референдум най-вероятно ще се провали. Движението за независимост само по себе си е разделено по въпросите за скоростта и мащаба на прехода на Шотландия към по-малко вредни емисии. Независимо дали един нов референдум ще доведе до независимост, при липсата на правилното стратегическо планиране има риск Шотландия да загуби икономическите предимства на зелената енергия през XXI век, по същия начин, по който пропусна да се възползва от пълния потенциал на нефтените си залежи през миналия. Стърджън изглежда решена да проведе друг референдум за шотландската независимост скоро – може би дори през втората половина на 2020 г. Ако й се получи, делегатите от следващото голямо събиране на ООН по въпросите за климата, което ще се проведе в Глазгоу в края на 2020 г., може да видят от първа ръка как шотландските политици отговарят на растящите искания за национален суверенитет и икономически контрол в ерата на екологична разруха. Предизвикателството пред Стърджън е да убеди шотландските гласоподаватели, че те са - или могат да бъдат - най-ефективните попечители на богатите си природни ресурси.", "date": "2019.10.16", "title": "Шотландия може да напусне Великобритания заради Брекзкит… и зелената енергия"}
{"url": "http://www.classa.bg/%D1%81%D0%B2%D1%8F%D1%82/item/400863-%D0%BF%D0%BB%D0%B0%D0%BD%D1%8A%D1%82-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B4%D0%B0-%D1%81%D0%B5-%D0%B1%D0%BE%D1%80%D0%B8-%D1%81%D1%8A%D1%81-%D0%B7%D0%B0%D0%BF%D0%BB%D0%B0%D1%85%D0%B0%D1%82%D0%B0-%D0%BE%D1%82-%D0%BD%D0%B5%D0%BE%D0%BD%D0%B0%D1%86%D0%B8%D1%81%D1%82%D0%B8%D1%82%D0%B5", "text": "Ако в България властите обръщат внимание на темата за расизма и ксенофобията предимно покрай забележките на УЕФА за поведението на футболните фенове по стадионите, в Германия се обръща все по-голямо внимание на проблема и властите започват да изискват действия и мерки от полицията за справяне с проблема. Според оценките на германските сили за сигурност в Германия има над 40 опасни крайнодесни екстремисти, които потенциално могат да предприемат агресивни действия и терористични нападения. Темата придоби нова сила за властите в Берлин, след като миналата седмица 27-годишен мъж откри стрелба срещу посетители в синагога и околните кафенета в източногерманския град Хале. Сега Федералната служба за криминална полиция предупреждава, че 43 десни екстремисти създават реален риск от извършване на нова терористична атака в Германия - с 10 повече, отколкото в началото на годината, съобщи сп. Der Spiegel във вторник. \"Крайнодесните престъпления застрашават нашата демокрация. Ситуацията е много сериозна\", коментира шефът криминалната полиция Холгер Мюнх. Освен чужденци и еврейската общност обаче също така много публични лица и политици попадат под прицела на нео-наци екстремистите. Пример за това е убийството на про-мигрантски настроеният политик от управляващата партия на Християмдеократическия съюз Валтер Любке в западния град Касел, за което беше задържан известен на полицията неонацист. Убийството на Любке разтърси Германия, повдигайки въпроси дали тя не успя да приеме сериозно нарастваща заплаха от крайнодесните екстремисти. Разследващите проучват степента на връзките с различни неонацистки организации, които заподозреният Стефан Ернст е поддържал, включително и в какви отношения е бил с пропагандиращата агресивен краен национализъм \"Националсоциалистически ъндърграунд\" (NSU). Само три месеца по-късно обаче в Германия пак се говори за насилие, застрашаващо националната сигурност. Миналата седмица 27-годишният Щефан Балиет призна за антисемитските си мотиви да извърши нападението над синагогата в Хале, при което двама души бяха убити. Според експерти от полицията в Германия само липсата на способности за владеене на оръжие е попречила пред това Балиет да убие още хора при атаката си. И отново на преден план излиза въпросът доколко Германия в момента е готова да се справи с вътрешната терористична заплаха? Фокус върху социалните мрежи, гейминг платформите и чат приложенията За да противодействат на крайнодесните терористични актове, органите по сигурността искат да увеличат наблюдението в интернет. Там идеята е да се наблюдава по-стриктно поведението на различните агитатори на крайнодясната идеология, както и да се набелязват и следят потенциални извършители на нападения. Целта на всичко това е да се ограничи дейността на известните неонацистки групировки в интернет. Социалните мрежи, платформите за игри и приложенията за чат все по-често се използват от екстремистите като канали за комуникация и за разпространение на снимки и мемета с пропагандни пропагандни послания, за обсъждане и евентуално организация на престъпления. Според заяви Томас Халденван, президент на вътрешната разузнавателна служба на Германия - Федералната служба за защита на конституцията (BfV) - разузнавателните служби няма да могат да разкрият всеки отделен случай, но идеята е да направят всичко възможно, за да наблюдават по-ефективно интернет активността на вече известните съмнителни субекти. Миналата седмица министърът на вътрешните работи Хорст Зеехофер заяви, че в Германия има 24 000 крайнодесни екстремисти. Той добави, че половината от тях могат да се приемат за склонни към насилие и с \"много висок афинитет към огнестрелните оръжия\". \"Виртуалната глобализация на крайно десния тероризъм и появата на нов тип атентатори, който е едновременно имитира и иска да бъде имитиран, създават нови предизвикателства пред органите за сигурност\", каза Халденван, припомняйки нападенията в Крайстчърч в Нова Зеландия и Ел Пасо в САЩ. \"Виртуалните групи могат да формират ситуационни мрежи, които са много по-ориентирани около действието и много по-разнородни по своя състав, отколкото досега с твърдите крайнодесни екстремистки организации\", обяснява още той. Служителите по сигурността също искат да създадат централен офис за борба с престъпленията от омраза в интернет. Идеята предвижда доставчиците на интернет и социалните медии да бъдат задължени да съобщават в полицията за всяко криминално съдържание, което открият. Самото съдържание и по сегашното законодателство подлежи на изтриване. Разширяване на числеността на службите Освен повишеното внимание и следене на това, което се случва в интернет, от службите за сигурност искат да се прехвърли и повече внимание върху дейността на онези групи, които принадлеждат към т.нар. \"Нова десница\". Такъв пример е вече многонационалната група движение \"Идентичност\" (w Германия - Identitäre Bewegung). Подобни организации на пръв поглед залагат на по-интелектуалното отношение към въпросите на крайнодясната идеология, но разследването след атентата в Крайстчърч показа, че извършителят там е поддържал близки контакти в Европа именно с хора от \"Идентичност\". Различни групи от \"Новото дясно\" официално се разграничават от нацизма и неонацизма, но въпреки това възприемат голяма част от символиката си от Нацистка Германия, организират различни срещи и фестивали с насоченост поддържането на крайнодясната култура, на които редовно се забелязват хора от забранени групировки (като \"Кръв и чест\" в Германия например), и има цялостно заиграване с този краен национализъм. Затова и според германските власти си струва дейността на членовете на подобни групи също да бъде подложена на наблюдение. Властите също така искат да засилят натиска върху крайнодесните екстремистки групи чрез засилване на контрола върху оръжията и данъчни мерки. Това ще стане със сътрудничество с други държавни органи, но засега не се разкрива повече за плановете в тази насока. Основната дума в плановете на германските власти обаче е една - \"натиск\", като тук целта е с всички средства на Закона да се действа за ограничаване на крайнодесния екстремизъм и престъпленията от омраза. А за това се изисква доста политическа воля. Полезна идея, от която други правителства само могат да се поучат.", "date": "2019.10.16", "title": "Планът на Германия да се бори със заплахата от неонацистите"}
{"url": "http://www.classa.bg/%D1%81%D0%B2%D1%8F%D1%82/item/400864-%D0%BA%D1%80%D0%B5%D0%BC%D1%8A%D0%BB-%D1%81%D0%B5-%D0%BD%D0%B0%D1%81%D0%BB%D0%B0%D0%B6%D0%B4%D0%B0%D0%B2%D0%B0-%D0%BD%D0%B0-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%BE%D1%82-%D1%81%D0%B8%D1%80%D0%B8%D1%8F-%D0%B8-%D0%B1%D1%8A%D1%80%D0%BA%D0%BE%D1%82%D0%B8%D1%8F%D1%82%D0%B0-%D0%B2-%D1%83%D0%BA%D1%80%D0%B0%D0%B9%D0%BD%D0%B0", "text": "Нови разломни линии и напрежения – от Сирия до Украйна, предлагат на Кремъл възможности да разшири влиянието си и да постигне напредък в защита на интересите си. Изтеглянето на американските войски от Северна Сирия преди настъплението на Турция поставя Русия в положението на решаващ балансьор, позволявайки й да помогне за договаряне на евентуално споразумение между сирийския президент Башар Асад и кюрдите, които бяха изоставени от САЩ. А в Украйна, където образът на новия президент пострада заради разследването за импийчмънт в САЩ, Русия може да използва несигурната обстановка, за да настоява за сделка, която да й осигури влияние върху нейния западен съсед. Турското настъпление в Северна Сирия беше предприето след решението на американския президент Доналд Тръмп да изтегли силите на САЩ от района, пренебрегвайки предвожданите от кюрдите Сирийски демократични сили, ключовия американски съюзник в борбата с групировката „Ислямска държава“. Внезапното решение на Вашингтон да изостави кюрдите беше в рязък контраст с непоколебимата подкрепа на Москва за нейния съюзник Асад, която помогна на неговото правителство да си върне по-голямата част от територията на страната в опустошителната гражданска война. Освен на военната сила руският президент Владимир Путин разчита на дипломацията, за да постигне целите си в Сирия, обръщайки се към регионалните сили – от Иран до Саудитска Арабия, Израел и Турция. Членуващата в НАТО Турция се е превърнала в особено важен партньор за Русия. Макар че подкрепят противоположни страни в сирийския конфликт, двете държави обединиха сили за договаряне на зона за деескалация в сирийската провинция Идлиб и за преговори за съставяне на комисия, която да подготви новата сирийска конституция. Руско-турското сближаване настъпи в момент, когато отношенията на Анкара с Вашингтон все повече охладняваха и бяха допълнително обтегнати заради неотдавнашната покупка на руски ракети за противовъздушна отбрана от Турция. Турското настъпление в Сирия, подложено на остри критики от САЩ и Европейския съюз, сега може да тласне Москва и Анкара към още по-голямо сближаване. „Русия иска да се облагодетелства от тази операция, а една от ползите може да е засилване на връзките й с Турция“, каза Кирил Семьонов от Руския съвет по международни въпроси. „Твърдият отговор от Вашингтон, реакцията на ЕС, заплахата от санкции срещу Турция – всичко това е от полза за Москва, като я сближава още повече с Анкара.“ Турският президент Реджеп Тайип Ердоган се обади по телефона на Путин точно преди да започне въздушните удари и артилерийския обстрел срещу контролирани от кюрдите райони в Сирия. Анкара настоява, че кюрдските бойци в Сирия са в съюз със забранената Кюрдска работническа партия (ПКК), която води бунтовническа борба срещу Турция от 35 години. Русия отбелязва, че е необходимо да се уважава териториалната цялост на Сирия, но също така подчертава, че Турция има право да гарантира своята сигурност – благосклонна позиция, която се различава от острите западни критики срещу турското настъпление. Русия отдавна призовава съюзените със САЩ кюрдски бойци в Сирия „да се върнат в лоното“ на Дамаск. Сега те може би трябва да се отнесат по-сериозно към него. „Чухме, че както сирийски служители, така и представители на кюрдски организации са проявили интерес към това Русия да използва добрите си отношения с всички страни в процеса, за да бъдат уредени подобни преговори“, заяви пред репортери в четвъртък руският външен министър Сергей Лавров. „Ще видим какво можем да направим.“ Лавров също така посочи още една цел на Москва: да посредничи за диалог между Турция и правителството на Асад – нещо, което Анкара решително е отхвърляла в миналото. „За Русия би било добре да доведе Анкара и Дамаск на масата и да убеди Анкара да признае легитимността на режима в Дамаск, ако не и самия Асад“, каза Семьонов. В друга силова игра Русия се надява да извлече големи ползи от отдавнашните си усилия да запази лостове за влияние върху своя съсед Украйна – бивша съветска република, която се стреми към съюз със Запада. През 2014 г. Русия анексира украинския Кримски полуостров и подкрепи сепаратистки бунт в Източна Украйна след свалянето от власт на приятелски настроен към Москва украински лидер – ходове, предизвикали тежки западни санкции. Украинският президент Володимир Зеленски, който беше избран с убедителна победа през април, обещава да сложи край на боевете, при които са загинали над 13 000 души. В началото на този месец Украйна, Русия и бунтовниците подписаха принципно споразумение за произвеждане на местни избори на изток – сделка, която според Зеленски съответства на мирното споразумение от 2015 г., постигнато с посредничеството на Франция и Германия. Споразумението обаче е критикувано от някои в Украйна като „капитулация“ пред Москва. Днес крайнодесни и националистически групи организират голяма демонстрация в Киев, за да протестират срещу мирния план на Зеленски. Украинският президент е въвлечен в политическия скандал в Съединените щати, където демократите в Конгреса водят разследване за импийчмънт заради неговия телефонен разговор с Тръмп. В разговора на 25 юли Тръмп му е оказал натиск да започне разследване за корупция срещу неговия съперник демократ Джо Байдън и сина му. В дните преди разговора Тръмп е разпоредил замразяване на крайно необходима американска военна помощ за стотици милиони долари. След като в Конгреса се вдигна шум, през септември помощта беше отпусната. Зеленски отрича Тръмп да му е оказвал натиск, но миналата седмица насърчи американски и украински прокурори да обсъдят предприемане на следствени действия срещу газова компания, свързана със сина на Байдън, въпреки че никой не е представил доказателства за престъпно нарушение, извършено от някой от двамата Байдън. Публикуваната от Белия дом стенограма на разговора постави в неловко положение 41-годишния украински президент, защото показа, че той е имал желание да угоди на Тръмп и се е отнесъл пренебрежително към европейските партньори, от чиято подкрепа се нуждае за спиране на конфликта в източната част на страната. Зеленски се опита да омаловажи това, но то може да помогне на Русия, като отслаби подкрепата за Украйна в Германия и Франция. „На Франция и Германия им е омръзнало от Украйна и те са твърде заети със своите проблеми, а единствената им цел е да приключат въпроса с войната на Изток по какъвто и да е начин“, каза Вадим Карасьов, който ръководи Института за глобални стратегии – независим изследователски център в Киев. „Ако Русия предложи компромис, Берлин и Париж ще въздъхнат с облекчение. След като открито се оплака от (германския канцлер Ангела) Меркел и (френския президент Еманюел) Макрон, Зеленски развърза ръцете им и вече не се говори за тяхната „приятелска подкрепа“.“ През юни Франция помогна на делегацията на Русия да възстанови членството си в Парламентарната асамблея на Съвета на Европа. Това стана пет години след като Русия беше лишена от право на глас заради анексирането на Крим. Макрон също говори за изгледите Русия в крайна сметка да се завърне в Групата на седемте, от която беше изключена след анексирането на Крим. „Русия е главният играч, който извлича полза от тази ситуация“, каза Карасьов. „Вече не е необходимо Путин да доказва, че Украйна е опасна и токсична – украинските и американските политици свършиха тази работа вместо него. Сега Кремъл просто трябва да изчака, докато украинската ябълка падне в скута му, след като и САЩ, и Германия, и Франция взеха своя дял от токсичните украински подаръци и се отровиха.“    ", "date": "2019.10.16", "title": "Кремъл се наслаждава на изтеглянето на САЩ от Сирия и бъркотията в Украйна"}
{"url": "http://www.classa.bg/%D1%81%D0%B2%D1%8F%D1%82/item/400865-%D1%82%D1%83%D1%80%D1%86%D0%B8%D1%8F-%D1%81%D1%80%D0%B5%D1%89%D1%83-%D1%81%D0%B8%D1%80%D0%B8%D0%B9%D1%81%D0%BA%D0%B8%D1%82%D0%B5-%D0%BA%D1%8E%D1%80%D0%B4%D0%B8-%E2%80%93-%D0%BA%D0%B0%D0%BA%D0%B2%D0%B0-%D0%B5-%D1%80%D0%BE%D0%BB%D1%8F%D1%82%D0%B0-%D0%B8-%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%BC%D0%BE%D1%81%D0%BA%D0%B2%D0%B0", "text": "След като в края на миналата седмица на среща в руската база „Хмеймим“ кюрдите се договориха с правителството на Асад, че неговата армия ще се придвижи срещу турците, се появиха коментари дали това няма да доведе до пряко въоръжено противопоставяне на турската армия с руски военни, съюзници на Асад. Изявленията на руски официални лица са лаконични и крайно сдържани. В отговор на въпрос за вероятността от военно стълкновение с Турция, прессекретарят на президента на Русия Дмитрий Песков каза в понеделник: „Ние даже не бихме желали да мислим за такъв вариант“. Песков напомни, че за да бъде предотвратено такова стълкновение, военните на двете страни поддържат постоянна връзка. На 12 октомври президентът Владимир Путин сам каза пред журналисти, че „територията на Сирия трябва да бъде освободена от чуждестранно военно присъствие и териториалната цялост на Сирийската арабска република трябва да бъда изцяло възстановена“. Руски експерти, с които разговаря Руската служба на Би Би Си смятат, че новата ситуация в североизточна Сирия е в определен смисъл изгодна за Русия и освен това предполагат, че между руското и турското ръководство има някакви негласни споразумения по този въпрос. За Русия тази ситуация е изгодна и същевременно опасна – както всичко, което става в Сирия.   Изгодна е с това, че всичко случващо се за пореден път променя разположението на силите и при това разположение Русия на първо място потвърждава своя статут на най-влиятелен играч извън региона. Като отчитаме, че Европа там не присъстваше и не присъства, а Съединените щати някак си странно си отиват, Русия остава единствената външна сила, която изпълнява от една страна стабилизираща функция и от друга – сила, към която всички се обръщат, така да се каже, като към гарант. В този смисъл разбира се това укрепва нейните позиции. Второ, самият факт, че кюрдите няма къде да ходят и се обръщат към правителството на Асад за защита, като в замяна признаят неговата юрисдикция, естествено съответства на задачите на Русия. Защото главната задача е разширяването на юрисдикцията на Асад и стартирането на политически процес в новата сирийска държава. В този план разбира се Русия и Сирия ще направят отстъпки пред Турция, която ще завземе част от територията, принадлежаща формално на Сирия. Затова пък останалата част от Сирийски Кюрдистан може така или иначе да премине под управлението на Дамаск. Трето, аз не зная със сигурност какви договорки има между Русия и Турция, но несъмнено има нещо, ако се съди по много сдържаната реакция на Русия за цялата тази операция. Според мен, отстъпвайки на Турция правото да гарантира своята сигурност, Русия ще помоли Турция да бъде по-гъвкава по въпроса за Идлиб. Защото там има свързани с Турция групировки. С тях трябва да се направи нещо, а Турция, която се канеше да направи нещо, не го прави. Затова в случая на турците вероятно ще се наложи да си затворят очите за евентуалните по-активни действия на сирийската армия с подкрепата на Русия. Много неща не знаем, но имам чувството, че между Русия и Турция съществува някакво взаимно разбиране, най-малкото по това кое е допустимо и кое – не. Затова дълбоко се съмнявам, че ще има пряк сблъсък между турски и сирийски войски, а още по-малко между турски и руски. По-скоро ще има някаква нова линия на съприкосновение, която всички ще спазват.     Между командването на руската групировка и турския генерален щаб има пряка връзка и турците ни информират за своите намерения. Осъществява се координация, за да бъдат предотвратени всякакви стълкновения. Руснаци няма да участват (в разполагането на армията на Асад по този участък от границата); те няма да са там по никакъв начин. В новата ситуация за Русия има някои тактически облаги, например връщането на кюрдите в преговорния процес с правителството на Асад. Но от стратегическа гледна точка положението в района е крайно опасно и неизгодно, защото турското настъпление е все пак военна агресия. Ако съдим по това, че турците не се стремят да върнат вече завзетите райони на Сирия (ще напомня, че това е например районът на Африн) и водят там политика, така да се каже, на туркизация – разплащания в турска валута, започват да откриват филиали на свои учебни заведения и подобни неща – има опасност ако турците действително завземат цялата тази трийсеткилометрова полоса по границата, те да водят там същата политика. И ще има абсолютна неопределеност относно изтеглянето оттам на турските войски, даже в средносрочна перспектива.     Проблемът е в това, че Русия е въвлечена в много опасен конфликт. Осъществява се подялба на Сирия между няколко държави: Турция, която поддържа опозицията срещу Асад, Иран и Русия, които поддържат Асад. Сега кюрдите се опитват да се сдобият с подкрепата на Асад, а това не се харесва на турците… Разбира се има потенциална заплаха от въвличането на руската армия в този конфликт. Но аз не бих я преувеличавал. След инцидента през 2015 г., когато бе свален руски самолет, двете страни се озоваха на ръба на войната. Но такава война не е нужна нито на Турция, нито на Русия, защото все пак тя може да има много тежки последици за всички. Мисля, че Турция и Русия ще се стараят с всички средства да избегнат пряк конфликт.    ", "date": "2019.10.16", "title": "Турция срещу сирийските кюрди – каква е ролята и позицията на Москва?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400866-%D0%BA%D0%B5%D0%B2%D0%BE%D1%80%D0%BA-%D0%BA%D0%B5%D0%B2%D0%BE%D1%80%D0%BA%D1%8F%D0%BD-%D0%BF%D0%BE%D0%BF%D0%B8%D1%82%D0%B0%D1%85-%D0%B2%D0%B0%D0%BD%D0%B3%D0%B0-%D0%B4%D0%B0%D0%BB%D0%B8-%D0%B5-%D0%B2%D0%B8%D0%B6%D0%B4%D0%B0%D0%BB%D0%B0-%D1%85%D1%80%D0%B8%D1%81%D1%82%D0%BE%D1%81-%D1%82%D1%8F-%D0%BC%D0%B8-%D0%BE%D1%82%D0%B3%D0%BE%D0%B2%D0%BE%D1%80%D0%B8-%E2%80%A6", "text": "ВАНГА, ЛЕВЧЕВ, КЕНЕДИ   Сега, покрай смъртта на Левчев, се сетих, че имам едно много ценно интервю с него – от 2003-а. През изминалите години доста неща бяха опоскани от него от разни „автори“ – особено за Ванга. Предлагам ви тъкмо фрагментите, които се отнасят за нея. ***  /интервюто/  – Навремето каза в “Събеседник по желание”, че времето е надежда…  – Да, даже ти го написах тогава.  – Обаче има един въпрос на Макс Фриш: “Може ли омразата да роди надежда?”  – Според мен, не, или във всеки случай не добра надежда. Нашата грешка беше, че заложихме на омразата – тя не ражда добри надежди. – Още около надеждите. Надяваш ли се на отвъден живот?  – Честно казано, не.  – Не заслужаваш ли?  – Не ми е ясна тази материя. Има такъв живот обаче, очевидно има. Успореден ли е, отвъден ли е, какъв е, не мога да ти кажа, но има такъв. Но защо трябва да се надявам на него?  – Откъде имаш знаци за това?  – Ванга беше такъв знак на човек, който може да говори с друг свят. Как ще го наречеш, е друг въпрос. Тя виждаше това, което ние не виждаме. – Кое беше последното, което ти каза Ванга?  – Преди смъртта си тя стана доста неконтактна, доста трудна и когато се виждахме, мълчахме. Тя ми определяше кога да дойда пак, но практически разговор не се получаваше. Спомням си в един от последните разговори, който беше много тягостен, тя ме предупреди, че идва лошо време. – Как точно го каза?  – Лошо, лошо, идва много лошо. Когато запитах какво става, какво е лошото, тя ми отговори: “Парите сменят своето място”.  – Своето място?  – След като са минали добри и лоши времена, ще ти кажа, че едва ли някой може да ми даде по-точна дефиниция на това, което е станало. Парите смениха своето място.  – Къде отидоха?  – От едно общество в друго. Пък, разбира се, от едни ръце в други. Ванга беше възрастна сляпа жена. Тя виждаше това, което ние не виждаме, но не виждаше онова, което ние виждаме. Тя можеше да падне в една дупка, тя трябваше да бъде водена. Тя беше в ръцете на службите. Къщата й беше пълна с микрофони, хора я пазеха, пускаха едного, друг не пускаха и т.н. Но тук бих ти разказал една история. Веднъж заведох Джон Чийвър при нея. Почти съжалявам за този експеримент. Има стенограма от преводачката Илинда Маркова с разрешението на Ванга. Ванга посрещна този голям писател, той е от ранга на Гор Видал, с когото ти разговаря скоро. Посрещна го с няколко приказки за живота му, които го убедиха, че тя знае много неща, и даже го поуплашиха. След това за моя голяма изненада го попита дали познава Жаклин Кенеди. Той каза: “Да.” – “Можеш ли да й предадеш нещо от мен?” – “Да, мога”. – “Кажи й да дойде при мене и аз ще й кажа кой е убил мъжа й, т.е. президента Кенеди”. Той каза: “А не може ли вие да дойдете, или по друг начин да стане?” Тя каза “не”. Те не й даваха често пъти до Мелник да отиде! “Но ако тя, Жаклин Кенеди, не е наблизо, аз не мога да дам този отговор”, каза Ванга. /След време, в един от разговорите ни, Левчев се сети и за друго.  Жаклин Кенеди си била ангажирала за цял месец апартамент в хотел „София”, но така и не я пуснали да дойде.  „Кой, нашите идиоти ли? – попитах. – Че защо, тъкмо щяха най-после да научат нещо съществено?”  „Как нашите! Какво говориш! Американците!“/ /продължение на интервюто/  В края на срещата с Чийвър Ванга изведнъж му заговори нещо, което мен дори малко ме подразни. “А какво има – казва – в твоя куфар?” – “Нищо няма. Има ризи, вратовръзки“. Има – казва Ванга – и други работи”. Когато се прибрахме в София, куфарите на Джон Чийвър бяха изчезнали. Побеснях, разбира се, наругах, когото можах. Куфарите бяха намерени. А един от тези, които намериха куфарите, ми каза: “Имаше наркотик вътре”. – Какво искаш да кажеш? Слушали са разговора ли?  – Разбира се. Естествено, че са го слушали.  – А наркотика?  – Вероятно той е употребявал наркотици. Той е бил преди това алкохолик, това всеки го знае, цяла Америка го знае. – Кой избягваше да ходи при Ванга?  – Тези, които ги беше страх. Тя често пъти се е смяла, питаше ме: “Този защо не идва?” После сама ми отговаряше, странна приказка имаше: “Щото му е мръсно чорапчето”. Какво значи това, и досега не знам. Но има хора, които се страхуваха от нея и те могат да продължат да се страхуват.. – И казваш, че тя е едно от свидетелствата за отвъдното?  – Да, да. Тя казваше неща, които човек не ги знае. Тя твърдеше, че чува гласове. Аз мисля, че съм го казвал това, то предизвика доста разправии, сега пак ще предизвикам разни приказки…  – Нищо. Да са живи и здрави.  – Аз я питах един път защо не ни предупреди за смъртта на Людмила Живкова. Тя каза: “Това не ми беше казано”. Известно е, че тя чуваше гласове, но мисля, че имаше и вътрешно зрение. – А времето какви въпроси изсипа в чинията ти?  – Времето изсипва в чинията ми много неприятни въпроси. Защо толкова зле живеят хората, имаме ли право да търпим, да мълчим? Когато говорихме за Ванга, ти ме запита за нейните последни думи. Всъщност аз не ти отговорих на този въпрос. Нейните последни думи бяха след едно дълго мълчание. Аз седях до нея. Накрая тя каза: “Няма страшно”. Не зная на кого го казваше тя. На себе си ли говореше, на мене ли? Към кого бяха адресирани тези думи? Но много бих желал те да се отнасят за България. За тези хора, които се опитват да живеят достойно. Искам да им кажа, че тези думи “Няма страшно” се отнасят за тях. Не знам дали имам право. – Кой ще открадне България. Мислил ли си върху това?  – Не. Могат да се откраднат блага и други неща, България – не. Няма страшно. – Има един девиз: “Приличай на британец, мисли като евреин”. На кого да приличаме и като кого да мислим?  – Аз искам да мислим като българи и да приличаме на себе си. ***  /Фрагменти от книгата „Кеворк проговаря. Необичайни срещи“/ Отвъд мистерията, в случая с Ванга има и нещо друго. Безбройните човешки истории, които е трябвало да изслушва, не са ли я унижавали по някакъв начин? Как е страдала? Изглежда, никой не я попита за това. Просто я натоварваха със собственото си страдание, и толкова.  Руската поетеса Ахматова казала веднъж, че на човек трябва да му издигнат паметник там, където той е най- много унижаван.  Значи, Рупите е това място. Ето каква представа имам за феномени като Ванга. След среща с нея, човек би трябвало „да стане сам за себе си въпрос”/ Св.Августин/. Бяха ме спрели от „Всяка неделя”, мотаех се несретен, но и обичан от много приятели.  Веднъж Невена Коканова/ тя беше от тези приятели/ реши да ме води в Рупите. Заедно със Златкова, тогава директор на Дома на киното, и режисьора Павел Павлов.  Пристигнахме. Сестра й ни посрещна и ни заведе в задното дворче.  Ванга седеше на припек, и веднага ни започна. Най-напред Павел, сетне и другите. Почти не слушах, струваше ми се недискретно. Но изведнъж Ванга кресна срещу мен: „Какво прави Иван Славков?” /той още беше шеф на телевизията/.  „Ами, добре е” – смутолевих, което си беше самата истина.  „И той ще дойде!” – отсече Ванга, и продължи с другите. След доста време, пак по същия неочакван начин, изглежда бе усетила, че нямам желание да я разпитвам за себе си, и то пред толкова хора, пак кресна: „Ти ще стоиш още 10 години в телевизията!” Сякаш ми го заповядваше. Напуснах телевизията в края на 90-а година. И едва доста време след това си дадох сметка, че Ванга бе познала съвсем точно. Всеки човек е абсолютно уникален сам по себе си. Дори отпечатъците на милиарди хора не се повтарят, какво остава за цялото същество.  Какъв товар тогава е носела тази жена.  И дали й е било интересно с тези, които най-много са я обсебвали?  Едва ли. А са я използвали зверски. Дори и по държавна линия. Най-редкия талант, експлоатиран по най-дивашкия начин. С опашки, билетчета и пр. И пазачи, разбира се. Невена бе доволна от подмятането на Ванга /”Ще стоиш още 10 години в телевизията”/, обаче аз продължавах да й мрънкам за интервю. И тя от своя страна, по неподражаемия начин, по който ухажваше всички, също настояваше.  Накрая се разбраха Ванга да си почине след обяда, и сетне ще я запиша. Междувременно, някой се обади по телефона, нещо казаха на сестра й, и всичко пропадна. После се смилиха, пак имаше телефонно обаждане, и успях да запиша разговорите по време на целия обяд на касетофон. Имаше знаменити неща. И сега се учудвам, как съм се сетил да й задам един иначе банален въпрос: „Виждала ли си Христос”? После, на връщане, нейде към Владая, Невена, която караше отпред, внезапно спря. Спрях и аз. Тя ме изчака да отида при нея, отделихме се настрани, и ми каза по своя си начин, на който не можеш да устоиш: „Кево, трябва да ми дадеш касетата. Не ме карай да ти обяснявам, дай ми я!”  Върнах се при колата си, взех касетата и без повече приказки и я дадох. Ето какъв отговор даде Ванга на въпроса за Христос:  „Той няма фигура. Това е едно огромно огнено кълбо, в което не можеш да погледнеш от светлина. Само светлина. Друго не се вижда. Ако някой ти каже, че е виждал Бог, да знаеш, че не е вярно.” Нищо от направеното за Ванга не може да се сравни с фантастичния филм на Невена Тошева. Той е отпреди близо 50 години.  През 1985-а занесох този филм в Москва. Готвехме поредното излъчване оттам на „Всяка неделя”. Репортерът Боре Ангелов бе влязъл под кожата на Джуна, известна съветска екстрасенска, генерал-майор от КГБ по изричното нареждане на Брежнев, на когото тя държеше очите отворени. Джуна, впрочем, също е световен феномен с доказани качества. Тя не искаше да участва в предаването, макар че може би по-скоро се глезеше. Аз пък нямах време за губене с генерал-майори, макар и източни красавици. Имах друг проблем – исках Джуна да ми помогне да осигуря за участие поетът Евгений Евтушенко – друг съветски глезльо, иначе чудесен поет. Направих сложна комбинация, достойна за КГБ. Борето докара в българския хотел в Москва, където се бяхме настанили, Джуна, а тя доведе със себе си Евтушенко. Той не можеше да й отказва нищо, понеже тя лекуваше болното му дете. Вечеряхме, сетне ги поканих в апартамента си и пуснах филма за Ванга. И изведнъж, както кротко си гледахме, Джуна побесня. Заръкомаха необуздано, а крясъците й сигурно са стигнали до Кремъл. Борето се уплаши и се хвърли да я успокоява. „Спокойно, гълъбче – казваше й той. – Стига си махала с ръце, че ще падне полюлея!”  Погледнах нагоре, той наистина се беше заклатил застрашително. Постепенно Джуна започна да говори членоразделно и стана ясно следното: тя побесняла, защото Ванга предсказвала „лоши неща”, това не било справедливо и хуманно и пр. съветски дивотии.  Нищо подобно, разбира се, доколкото знам, Ванга никога не си е позволява подобно нещо.  Просто, едно чудо се беше срещнало с друго. Малко по малко всички се успокоиха. Ето как Ванга е „предсказвала” лошото.  Фрагмент от разговора ми с Величка Маркова, съпруга на легендарния футболист Георги Аспарухов – Гунди:  К.К.: Търсили ли сте срещи с Ванга в ония години?  В.М.: Мисля, че той се е виждал с нея, може би през 1964 година, когато с националния отбор са били в Петрич. Но той никога не ми даде категоричен отговор.  Един път казва – да, видяхме се, друг път – не. Но аз след смъртта му разбрах от негови приятели, че тя не го е приела.  Казала му: „Виж, момче, какъв хубав сняг вали навън, иди и се радвай на природата”.  К.К.: Преценяваш ли това като някакъв знак?  В.М.: Да, сега го преценявам като страшен знак.”", "date": "2019.10.16", "title": "Кеворк Кеворкян: Попитах Ванга дали е виждала Христос? Тя ми отговори …"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400867-%D0%BD%D0%BF%D0%BE-%D0%BF%D1%80%D0%B5%D0%B2%D0%B7%D0%B5%D0%BC%D0%B0%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B8%D0%BB%D0%B8-%D0%B7%D0%B0%D1%89%D0%BE-%D0%BD%D0%BE%D1%80%D0%B2%D0%B5%D0%B3%D0%B8%D1%8F-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D0%BA%D0%BE%D1%80%D1%83%D0%BC%D0%BF%D0%B8%D1%80%D0%B0%D0%BD%D0%B0", "text": "Всичко започва с най-добри намерения. Държавата става посредник между детето и собственото му семейството. И като такъв държавата, представена от Барневернет, има право да реши къде за детето е най-добре – при собствените му родители, при приемно семейство или в институция. Въвежда се разтегливото понятие “дете в риск”, което дава универсално основание на държавата да се намесва в семейството от името на детето, без то да е станало обект на престъпление. И, както знаем, където има пари, всичко става бизнес. Ако някой още не е разбрал – става дума за много власт и много пари.   “quousque tandem abutere patientia nostra?” [1] Marcus Tullius Cicero На 25 септември 2008 г. в Норвегия Странд Лоббен [2] ражда първото си дете. Поради финансови затруднения тя се съгласява да започне отглеждането му в “семеен център”, вид норвежко защитено жилище. Заради минимална загуба на тегло на детето й, на 14 октомври медицинския персонал се обръща към Барневернет (норвежката Държавната агенция за закрила на детето). Три дни по-късно г-жа Лоббен решава да напусне “семейния център”. В същия ден бебето е отнето от майката и след десет дни е класифицирано като “дете в риск”. Отчаяната майка започва борба за детето си, но губи и детето е дадено на приемно семейство.     Драмата на майката не спира дотук. На 18 юли 2011 г. Барневернет започва процедура за отнемане на родителските права на детето с цел неговото осиновяване. В основанието се казва следното: “в докладите от срещите между Странд Лоббен и нейния син става ясно, че тя все още не може да се фокусира върху най-добрия интерес на детето, но е силно повлияна от негативното си отношение към приемната майка и Барневернет.” И така, вместо майката Барневернет решава, че най-доброто за детето е то да бъде дадено за осиновяване. След като губи на всички инстанции, Странд Лоббен се обръща към ЕСПЧ в Страсбург, който на 10 септември 2019 [3][4] постановява, че детето е неправомерно отнето от майката. С това действие Норвегия е нарушила чл. 8 от ЕКПЧ [5]. Въпреки това Норвегия отказва да върне незаконно отнетото дете на майка му. Тези случаи, за съжаление, не са единични. В ЕСПЧ са заведени десетки дела срещу очевидно полудялата система за защита на децата в Норвегия. Как се стига дотук? Всичко започва с най-добри намерения през 1992 г., когато е основана Барневернет. Корените на днешните проблеми могат да бъдат обобщени така: 1. Въвежда се “детецентричен” подход в законодателството за защита на детето. Това е концепцията, че интересите на детето трябва да бъдат разглеждани отделно от интересите на семейството/родителите. Тази концепция води до неимоверно овластяване на държавния апарат. До този момент държавата само следи за извършени престъпления срещу деца, наказва виновниците и се грижи за жертвите. От приемането на това законодателството държавата става посредник между детето и собственото му семейството. И като такъв държавата, представена от Барневернет, има право да реши къде за детето е най-добре – при собствените му родители, при приемно семейство или в институция. 2. Въвежда се разтегливото понятие “дете в риск”, което дава универсално основание на държавата да се намесва в семейството от името на детето, без то да е станало обект на престъпление. 3. Насочват се големи финансови потоци в областта на закрила на децата и социалната система се отваря за частни доставчици на услуги. И, както знаем, където има пари, всичко става бизнес [6]. Ако някой още не е разбрал – става дума за много власт и много пари. Какво се случва в България? От близо две десетилетия чужди дипломати, лобисти и НПО-та тласкат България по пътя на Норвегия. Неусетно за обществото са променяни закони, създавани структури и е предоставяна все повече власт на НПО-та. Този процес се е развивал встрани от общественото внимание, докато в началото на 2019 г. огромната част от българското общество застана срещу Стратегията за детето 2019 – 2030 г. и последните законови промени. Основните насоки на промененото през последните десет години законодателство са: 1. Разширяване на понятието “дете в риск” [7], което е различно от “жертва на насилие или експлоатация” [8]. 2. Разширяване на дефиницията на насилие над дете. 3. Възможността за подаване на анонимен сигнал [9] за “дете в риск”. Последната брънка от тази дългогодишна стратегия са поправките, които ще влязат в сила на 1.1.2020. С тях широко се отварят вратите за частни доставчици на социални услуги [10]. Тук очевидно има бизнес компонент с потенциал да осигури стотици милиони приходи на родни и международни НПО-та. Но има и още нещо. В новия Закон за закрила на детето е заложено създаване на мултидисциплинарен екип, който взема решение как да бъде защитено дадено “дете в риск”. В този екип законът предвижда участие и на “представител на доставчик на социална услуга” (разбирай НПО). Това е очевиден конфликт на интереси. Представител на доставчик на социална услуга ще участва в комисия, която да реши дали едно дете има нужда от такава услуга или не . С този текст работата по приватизацията на грижата за деца, проточила се вече близо две десетилетия показва истинското си лице. Истинското лице на една грозна хидра, която официално и по законен път превръща грижата за “деца в риск” в бизнес. Веднъж овластен, този чудовищен октопод би разполагал със средства да корумпира всяко народно събрание и всеки политик! Кой тогава би дръзнал да се изправи срещу него? И така, пак в 12 без 5 – както в битката ни срещу Истанбулската конвенция! – инстинктът ни сработи безотказно! Българи, роми и турци; християни и мюсюлмани усетиха тоталитарната опасност и веейки трибагреника, запяха в един глас “Горда Стара планина”! И се опълчиха на това поредно идеологическо безумие! Какво да правим сега? Първа стъпка – да информираме хората. Крайно време е управляващите и националните телевизии да разберат, че когато нервен чиновник, обигран водещ или лукав НПО-джия излязат по телевизията да кажат, че няма проблем, всички червени лампи на българина светват. Той веднага разбира, че става дума за милиони. А когато тези  пиар кампании продължат повече от пет дни българинът вече е твърдо убеден, че става дума за стотици милиони или дори милиарди. В така създалата се ситуация единственото, което може да даде усещането на хората, че разбират за какво става дума, е автентичният дебат. Докато българинът се измъчва от мисълта, че “още не им е разбрал играта”, любопитството му няма да секне. Само неподправената, чиста и публична полемика между родители и НПО/бюрокрация може да задоволи създадената потребност от информация. На 13 октомври Сдружение “РОД”, представящо ФБ група с над 200 хил. члена, отправи покана към парламентарно представените партии да започнат дискусии по темата, вълнуваща стотици хиляди родители. Остава да видим кой ще приеме подадената ръка и кой ще реши да я игнорира. Едно обаче е сигурно – всеки, който иска проблеми като психозата в ромските махали да не се повтарят, трябва да съдейства за започването на задълбочен диалог в националните медии и в политическото пространство. И така, защо Норвегия е толкова корумпирана? През 50-те, 60-те и 70-те години на миналия век са правени редица проучвания на ефекта на насилствено разделяне на майки и деца маймуни. Най-прочути са изследванията на Хари Харлоу от Станфордския университет. Инструментът, който използва за разделяне на майките от децата, се е наричал   [11]. Описанията на страданието на маймуните майки и малките маймунчета било толкова драматично, че му е забранено да прави повече такива експерименти. Резултатите, които обаче той и други учени са публикували, еднозначно показват, че разделянето на майка и дете ( ) нанася непоправими психологически щети както на майката, така и на детето [12]. И въпреки това, въпреки потресаващите видеа, които се виждат в интернет, Норвегия продължава с тежките нарушения на ЕКПЧ като извежда деца от функциониращи семейства. Защо? Корупцията [13] в една държава има много лица. Тя започва от бакшиша на гишето в общината, но завършва в пълното дерайлиране на държавната администрация водещо до геноцид и други престъпления срещу човечеството. В Норвегия не се дават двадесетолевки на катаджиите. Там нещата са на друго ниво. Това, което наблюдаваме в Норвегия, е фамилицид. Това е форма на корупция, водеща до целенасочено унищожаване на семейството в името на една утопия. Извършители са излязлата извън контрол държавна машина и побеснелите за печалба доставчици на социални услуги (в България им казваме НПО). И всичко е законно. Законно, но болно. И аморално. И нечовешко. Крайно време е ние да отхвърлим социалните експерименти на разядени от корупция страни като Норвегия. Рано или късно викингите ще трябва да се изправят пред истината – с много пари създадоха едно чудовище, което ги унищожава. България може и трябва да им осигури необходимата помощ да достигнат до този апокалипсис [14]. Не ни разбирайте погрешно. България има нужда от най-добрата законова защита за своите деца. Наказанията за посегателство и търговия с деца трябва да са най-тежките възможни в рамките на НК. Пострадалите трябва да получат адекватни грижи. За съжаление, настоящето ни законодателство няма да постигне това. А политиците и медиите, които са вътре в кюпа с НПО-тата ще ги познаем по липсата на желание за публичен дебат. Вече месеци наред стотици хиляди български родители го търсят. Няма да мине. Не и в България. ________________ [1] “До кога ще злоупотребявате с нашето търпение?” Марк Тулий Цицерон за Каталина [2]  [3] Любопитен факт – България също се явява страна по делото [4]  [5] чл. 8 от Европейската Конвенция за правата на човека: Право на зачитане на личния и семейния живот 1. Βсеки има право на неприкосновеност на личния и семейния си живот, на жилището и на тайната на кореспонденцията. 2. Намесата на държавните власти в упражняването на това право е недопустима, освен в случаите, предвидени в закона и необходими в едно демократично общество в интерес на националната и обществената сигурност или на икономическото благосъстояние на страната, за предотвратяване на безредици или престъпления, за защита на здравето и морала или на правата и свободите на другите. [6] Само за 2017 г. Норвегия плаща 65 мил. евро. на частни фирми да държат понякога с месеци деца в изолация (физическото наказание е забранено, затова има явно други методи за въздействие), като разходите на дете в изолация на ден достигат 1800 евро (хиляда и осемстотин на ден). [7] “Дете в риск” съгласно § 1.т.11 от Допълнителните разпоредби към ЗЗД е дете което: “.. е жертва на … насилие, … в или извън семейството му …. “; В същото време “насилие” е дефинирано в Правилника за прилагане на ЗЗД “§ 1. По смисъла на правилника: 1. “Насилие” над дете е всеки акт на физическо, психическо или сексуално насилие, пренебрегване … водеща до действителна или вероятна вреда върху здравето, живота, развитието или достойнството на детето, което може да се осъществява в семейна, училищна и социална среда. 2. “Физическо насилие” е …. причиняване на болка или страдание без разстройство на здравето. 3. “Психическо насилие” са всички действия, …  като подценяване, подигравателно отношение, заплаха, дискриминация, отхвърляне или други форми на отрицателно отношение, както и неспособността на родителя, настойника и попечителя или на лицето, което полага грижи за детето, да осигури подходяща подкрепяща среда. …” С други думи ВСЯКО ДЕТЕ е ДЕТЕ В РИСК [8] Чл. 36г. и д. от Закон за закрила на детето [9] Чл. 10. От Правилника за прилагане на закона за закрила на детето (5) Анонимни сигнали не се разглеждат, освен в случаите, отнасящи се до насилие над дете, или по преценка на директора на дирекция “Социално подпомагане”. [10] Чл. 29, 30 и чл. 31 от Закон за социалните услуги [11] Ямата на отчаянието англ. [12]  [13] Корупция произхожда от латинската дума corrumpo, която означава покварявам, развращавам, развалям. [14] Апокалипсис (гръцки Αποκάλυψις – откровение, разбулване)    ", "date": "2019.10.16", "title": "НПО превземат държавата или защо Норвегия е толкова корумпирана"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400850-%D1%80%D0%B0%D0%B1%D0%BE%D1%82%D0%B0%D1%82%D0%B0-%D1%81%D1%82%D0%B0%D0%B2%D0%B0-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%B4%D0%B5%D0%B1%D0%B5%D0%BB%D0%B0", "text": "Министър Теменужка Петкова за пореден път отказа да предостави информация, по Закона за достъп до обществена информация (ЗДОИ), която би позволила много бързо и изключително елементарно да се разкрие схемата за изкуственото надуване на цената на електроенергията, на борсата. \r\n   Ето хронологията на разплитането на поредното престъпление (за по-добър преглед и прочит кликайте с мишката върху снимките, ако трябва и втори път): \r\n   \r\n \r\n \r\n А ето и отговора от Министерството: \r\n   \r\n \r\n “Отговорът” на първия въпрос е откровена гавра, наглост и безгранична увереност в своята недосегаемост. На практика Петкова НЕ отрича числата, които е представила на депутатите, но НЕ МОЖЕ и НЕ ИСКА да обясни разликата между изнесеното от нея и реално продадените количества. Най-натрапващото се съмнение е, че част от електроенергията, производима от държавните предприятия, под шапката на БЕХ, не минава през борсата, а през странични, тъмни канали. Това обосновано предположение се подкрепя косвено от много интересни данни, открити на сайта на енергийната борса. На този етап, обаче, не мога да ви ги кажа и покажа. \r\n По втория въпрос формално още имаме надежда да получим отговор от БЕХ, но това едва ли ще се случи, защото почти 100% ще се появи някаква непреодолима тайна. Независимо от съпротивата на политико-енерГЕПИйната мафия всичко много скоро ще лъсне. Не се съмнявайте! \r\n А ето и как Теменужка Петкова се опитва да замита следите на престъплението. Можете да видите от прясното видео по-долу. \r\n   \r\n \r\n \r\n \r\n", "date": "2019.10.16", "title": "Работата става изключително дебела"}
{"url": "http://www.classa.bg/%D1%81%D0%B2%D1%8F%D1%82/item/400848-%D0%BA%D0%BE%D0%B3%D0%B0%D1%82%D0%BE-%D1%88%D0%BF%D0%B8%D0%BE%D0%BD%D0%BA%D0%B0%D1%82%D0%B0-%D0%B5-%D0%BE%D0%BF%D0%B0%D1%81%D0%BD%D0%B0-%D0%B7%D0%B0-%D0%BE%D0%B1%D0%B8%D1%82%D0%B0%D1%82%D0%B5%D0%BB%D1%8F", "text": "В края на август, както бе съобщено сега, японската полиция арестува 40-годишен мъж в град Фукуока - Барио Минами - който преследвал жена до нейния апартамент, за да я шпионира в дома, където живее. След като го задържали по съобщения за подозрителна активност на този етаж, агентите открили, че той има монокъл, с който шпионира жертвата си през шпионката на вратата й. Мъжът се почувствал привлечен от жената, когато я видял на близката транспортна спирка. Той решил да задоволи любопитството, отприщено от обекта на неговите желания и за това прибягнал до този необичаен метод. Както по-късно той признал през септември, вече арестуван, пред вестник „Маничи Шимбун\", процедурата научил от YouTube и други уебсайтове. Освен че шпионирал „владетелката на сърцето му\", тайният почитател се опитал да направи снимки на въпросната дама, като нагласил цифров фотоапарат към своя монокъл, но забравил да постави картата с памет. Благодарение на това той избегнал поне обвиненията за нарушаване на личния живот, установени с местно постановление за предотвратяване на неудобства. За щастие, в проведения съдебен процес, той постигнал споразумение с жената и на 26 септември прокуратурата в Фукуока решила да не го преследва. Мъжът се разкаял и признал, че е направил „нещо непростимо\". Събитието отприщи друга тема в Япония. Фактът, че шпионката на вратите може да послужи не само за проверка кой е отвън, но и за да бъде наблюдаван обитателят от там - с използването на монокъл - какво става вътре, не е нов и достатъчно информация за него е достъпна в интернет, където подробно е описано как се реализират подобни случаи. Както полицията, така и японските експерти по превенция на престъпността настояват за мерки за защита на личния живот и избягване на жертви на този вид шпионаж. Но да се предпазите от подобни нахлувания в личното ви пространство не е толкова сложно. Ако шпионката няма фабрично монтиран капак, достатъчно е да я покриете с каквото и да е - с парче картон, или с лепяща лента.", "date": "2019.10.16", "title": "Когато шпионката е опасна за обитателя"}
{"url": "http://www.classa.bg/%D1%81%D0%B2%D1%8F%D1%82/item/400849-%D1%81%D0%B0%D0%BC%D0%BE%D0%BB%D0%B5%D1%82%D0%BE%D0%BD%D0%BE%D1%81%D0%B0%D1%87%D1%8A%D1%82-uss-gerald-r-ford,-%D0%B4%D0%BE%D1%81%D1%82%D0%B0%D0%B2%D0%B5%D0%BD-%D0%BF%D1%80%D0%B5%D0%B4%D0%B8-%D0%B4%D0%B2%D0%B5-%D0%B3%D0%BE%D0%B4%D0%B8%D0%BD%D0%B8,-%D0%B2%D1%81%D0%B5-%D0%BE%D1%89%D0%B5-%D0%BF%D1%80%D0%B5%D0%B6%D0%B8%D0%B2%D1%8F%D0%B2%D0%B0-%D0%BA%D1%80%D0%B8%D1%82%D0%B8%D1%87%D0%BD%D0%B8-%D0%BF%D1%80%D0%BE%D0%B2%D0%B0%D0%BB%D0%B8", "text": "Джералд Р. Форд е най-усъвършенстваният и потенциално най-напреднал самолетоносач във ВМС на САЩ. Той е доставен преди две години, но все още само 2 от неговите 11 оръжейни асансьора работят, според военноморския институт на САЩ. Корабът е лидер на новата гама самолетоносачи с атомна енергия. Една от няколкото иновативни характеристики са неговите единадесет електромагнитни асансьора за усъвършенствани оръжия, които служат за изкачване от складовете на бомби, ракети и други боеприпаси, до хангарите, където се намират самолетите. Старите, но все още в експлоатация асансьори на повечето самолетоносачи в страната (и по целия свят), се захранват от хидравлична енергия и могат да вдигат 10 500 паунда (около 4600 килограма) боеприпаси с 30 метра в минута. За разлика от тях новите AWE може да вдигнат два пъти по-голяма тежест с около 50 метра в минута. Същото иновативно решение беше приложено в случая на катапултите, монтирани на корабите от тази серия и подлежи на инсталиране в 10 самолетоносачи от предишния клас Nimitz. \"Поради съвременния характер на развитие и строителство, AWE на борда са се превърнали в тестови за идентифициране на много от проблемите на развитието и производството\", заяви говорителят на ВМС Дани Ернандес. Проблемът с работата на асансьорите не е единственият, от който страда USS Джералд Р. Форд. През февруари бе обявено, че споменатият военен кораб е регистрирал не по-малко от двадесет повреди по време на изпитанията за излитане и кацане на самолети в морето. Към това се добавя и фактът, че превозвачът не е съвместим с новите американски изтребители Lockheed Martin F-35.", "date": "2019.10.16", "title": "Самолетоносачът USS Gerald R. Ford, доставен преди две години, все още преживява критични провали"}
{"url": "http://www.classa.bg/%D1%81%D0%B2%D1%8F%D1%82/item/400851-%D0%BC%D0%B0%D1%81%D0%BE%D0%B2%D0%B8%D1%8F%D1%82-%D0%BF%D1%80%D0%BE%D1%86%D0%B5%D1%81-%D1%81%D1%80%D0%B5%D1%89%D1%83-%D0%B1%D0%B0%D0%BD%D0%B4%D0%B0%D1%82%D0%B0-%D0%BC%D1%81-13-%D0%BE%D1%81%D0%B2%D0%B5%D1%82%D0%B8-%D0%B2%D1%80%D1%8A%D0%B7%D0%BA%D0%B8-%D1%81-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B2-%D1%81%D0%B0%D0%BB%D0%B2%D0%B0%D0%B4%D0%BE%D1%80", "text": "Операцията Кускатлан, един от най-големите съдебни процеси, водени срещу 426 членове на бандата Мара Салватруча (МС-13), обвинени в убийства, тероризъм, пране на пари и трафик на оръжие, освети и няколко политици и бивши функционери. Изявленията на ключовия свидетел, по прякор „Ной\", лидер, принадлежал на Мара Салватруча повече от 25 години, разкриха имената на няколко политици от Националния освободителен фронт „Фарабундо Марти\" (FMLN) и Националистическия републикански алианс (ARENA), които са се срещнали с лидерите на престъпната структура през 2014 г. и 2015г. Според \"Ной\", президентът на законодателния орган - свързан с дясната партия ARENA - Норман Куджано, който бе кандидат за изпълнителната власт през 2014 г., се е срещнал с членове на бандата дни преди изборите, за да им предложи милион долара в замяна на подкрепа. Поради тази причина президентът на Салвадор призова да се разследва Киджано служебно и дори му предложи да подаде оставка. ARENA обаче реши да поиска от президента да не пречи на разследванията по случая. Според показанията на „Ной\" кметът на Сан Салвадор Ернесто Муйсхонд (ARENA) също бил дал на членовете на бандата 69 000 долара в замяна на гласове в законодателните и общински избори през 2015 г. По обвиненията официалният служител не е изразил становище. Името на бившия министър на вътрешните работи Аристидес Валенсия - боец от FMLN - също излезе наяве заради предполагаемото финансиране на престъпни структури. През 2016 г. журналистическо разследване пусна видео, на среща с предполагаема група членове на бандата. Разговорът включва предлагане на до 10 милиона долара за началниците на трите основни банди, които те да администрират под формата на микрокредити към своите клетки. През април 2018 г. членовете на MS-13 казаха пред вестник El Faro, че „е било грешка да приемат пари от политическите партии\" и заявиха, че не се намесват нито за, нито срещу която и да е партия в изборите. Процесът продължава и се очакват още разкрития за корупция по върховете на държавата на местно и национално ниво.", "date": "2019.10.16", "title": "Масовият процес срещу бандата МС-13 освети връзки с политици в Салвадор"}
{"url": "http://www.classa.bg/%D1%81%D0%BF%D0%BE%D1%80%D1%82/item/400854-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B0%D0%BD%D0%B3%D0%BB%D0%B8%D1%87%D0%B0%D0%BD%D0%B8%D1%82%D0%B5-%D0%BF%D1%80%D0%B5%D0%B5%D0%BA%D1%81%D0%BF%D0%BE%D0%BD%D0%B8%D1%80%D0%B0%D1%85%D0%B0-%D0%B7%D0%B0%D1%80%D0%B0%D0%B4%D0%B8-%D0%BD%D1%8F%D0%BA%D0%BE%D0%BB%D0%BA%D0%BE-%D0%BE%D0%BB%D0%B8%D0%B3%D0%BE%D1%84%D1%80%D0%B5%D0%BD%D0%B0", "text": "Премиерът Бойко Борисов коментира расистките скандали по време на вчерашния мач между България и Англия. Той е на мнение, че ситуацията е силно преувеличена и преекспонирана, като отбеляза, че с малките изключения публиката е била прекрасна и призова англичаните да бъдат по-смирени, когато говорят за държавата ни.   \"Страшно преекспонираха нещата. Имаше няколко олигофрени с хитлеристки знаци и фланелката с \"No Respect\". Публиката си беше прекрасна. Ние не коментираме изстъпленията на английските хулигани из София и не даваме оценки, че това е цветът на английската нация. Нека те да бъдат малко по-смирени в изказванията, когато става въпрос за България. България е най-толерантната държава”, каза премиерът.     По-рано той призова за оставка на Борислав Михайлов.   \"Призовавам Борислав Михайлов незабавно да си подаде оставката като президент на Българския футболен съюз! След вчерашната позорна загуба на българския национален отбор и предвид лошите резултати на футбола ни, разпоредих на министър Красен Кралев държавата да прекрати всякакви отношения с БФС, включително и финансови, до оттеглянето на Борислав Михайлов от поста. Категорично осъждам и поведението на част от присъстващите на стадиона. Недопустимо е България, която е една от най-толерантните държави в света, и хора от различни етноси и религии живеят в мир, да се свързва с расизъм и ксенофобия.\"", "date": "2019.10.16", "title": "Бойко Борисов: Англичаните преекспонираха заради няколко олигофрена"}
{"url": "http://www.classa.bg/%D1%81%D0%B2%D1%8F%D1%82/item/400852-%D0%BB%D0%B0%D0%B2%D1%80%D0%BE%D0%B2-%D1%81%D0%BC%D1%8F%D1%82%D0%B0,-%D1%87%D0%B5-%D0%B0%D1%81%D0%B0%D0%BD%D0%B6-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D1%82%D1%8A%D1%80%D0%BF%D1%8F%D0%B2%D0%B0-%D0%BC%D1%8A%D1%87%D0%B5%D0%BD%D0%B8%D1%8F-%D0%B2-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D0%B7%D0%B0%D1%82%D0%B2%D0%BE%D1%80", "text": "Руският министър на външните работи Сергей Лавров заяви в понеделник, че основателят на WikiLeaks Джулиан Асанж може да бъде подложен на изтезания в затвора за максимална сигурност в Белмарш (Лондон, Обединеното кралство). Това заяви той в интервю за канал \"Росия 24\".   \"Сега виждате как се отнасят към разговорите един на един във Вашингтон. Те се опитват да направят от това някакви луди грехове. Но тогава възникват много въпроси. Какво да се прави със свободата на достъп до информация? Ако този принцип стане абсолютен, както се опитват демократите от Капитолийския хълм, тогава ще е необходимо да се отменят обвиненията срещу Едуард Сноудън, да се освободи Джулиан Асандж и да спрат да прилагат изтезанията, на които той очевидно е подложен в британския затвор\", каза руският външен министър. В края на септември Джон Шиптън, бащата на Асанж, заяви, че синът му \"е подложен на всякакви мъки\" в затвора. Той също така подчерта, че основателят на WikiLeaks страда психически и физически. Джулиан Асанж беше арестуван на 11 април 2019 г. в посолството на Еквадор в Лондон, задържан там седем години, след което президентът Ленин Морено оттегли предоставеното му убежище. През май той бе осъден на 50 седмици затвор в Обединеното кралство за нарушаване на условията на пробацията, наложена му през 2010 г. В момента излежава присъдата си в затвора в Белмарш, Южен Лондон. На 28 септември неговият адвокат Карлос Поведа заяви, че Асанж остава изолиран и може да има сериозни здравословни проблеми. \"Той е изолиран 23 часа на ден и има само един час за междуличностни отношения. Това е много сложна ситуация. Отслабнал е и е напълно изолиран от външния свят. Това ще се отрази на здравето му\", каза адвокатът.", "date": "2019.10.16", "title": "Лавров смята, че Асанж може да изтърпява мъчения в британския затвор"}
{"url": "http://www.classa.bg/%D1%81%D0%B2%D1%8F%D1%82/item/400853-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D1%89%D0%B5-%D0%BE%D0%BA%D0%B0%D0%B6%D0%B5-%D0%BD%D0%B0%D1%82%D0%B8%D1%81%D0%BA-%D0%B2%D1%8A%D1%80%D1%85%D1%83-%D0%BD%D0%B0%D1%82%D0%BE-%D0%B4%D0%B0-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B5-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D1%81%D1%80%D0%B5%D1%89%D1%83-%D1%82%D1%83%D1%80%D1%86%D0%B8%D1%8F-%D0%B7%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F%D1%82%D0%B0-%D0%B2-%D1%81%D0%B8%D1%80%D0%B8%D1%8F", "text": "Министърът на отбраната на САЩ Марк Еспер заяви, че следващата седмица ще се срещне със своите съюзници по НАТО, за да ги притиска с \"дипломатически и икономически мерки\" за отговор на военното нахлуване на Турция в Сирия. \"Следващата седмица ще посетя НАТО в Брюксел, където смятам да оказвам натиск върху другите ни съюзници в НАТО за предприемане на колективни и индивидуални дипломатически и икономически мерки, в отговор на тези гнусни турски действия\", се казва в изявлението му. Еспер заяви, че военните действия, проведени от Анкара, са \"ненужни и импулсивни\", което може да доведе до възраждането на Ислямска държава. \"Президентът Ердоган носи пълна отговорност за възможното възобновяване на ИД, за евентуалните военни престъпления и нарастващата хуманитарна криза\", каза Еспер. Той също така приписа на Турция „отговорността широко разпространените жертви, бежанци, унищожаване, несигурност и нарастваща заплаха за американските военни сили\". Президентът на Съединените щати Доналд Тръмп вече беше разрешил чрез съобщение налагането на санкции срещу членове на турското правителство, както настоящи, така и бивши, които допринасят \"за дестабилизиращите действия на Турция в североизточна Сирия. \" Тръмп също каза, че митата за стомана отново ще бъдат увеличени до 50% и че той ще спре преговорите за търговска сделка на стойност 100 000 милиона долара с Турция. Въпреки че, като член на НАТО, Турция е защитена от едностранни санкции на този орган, страни като Франция и Германия са спрели продажбата на оръжие на нацията. Европейският съюз, от своя страна, \"единодушно осъди турската военна операция в Сирия \", като призова членовете на блока да спрат доставката на каквото и да е оръжие за Анкара. Миналата седмица Реджеп Тайип Ердоган заяви, че няма да прекрати операцията срещу кюрдите в Сирия, въпреки заплахите от други страни и подчерта, че атаката на Турция не е насочен срещу кюрдите като народ, а срещу милициите им, считани за терористи.", "date": "2019.10.16", "title": "Пентагонът ще окаже натиск върху НАТО да предприеме действия срещу Турция за операцията в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400855-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BC%D1%8A%D0%BB%D1%87%D0%B0-30-%D1%81%D0%B5%D0%BA%D1%83%D0%BD%D0%B4%D0%B8-%D0%B2-%E2%80%9E%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%E2%80%9C-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%B4%D0%BE%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%BE%D1%80%D0%B8%D1%81-%D0%B1%D0%BE%D0%BD%D0%B5%D0%B2-%D0%BE%D1%82-%E2%80%9E%D1%81%D0%BF%D0%B0%D1%81%D0%B8-%D1%81%D0%BE%D1%84%D0%B8%D1%8F%E2%80%9C", "text": "„Следващите 30 секунди ще ги прекарам в мълчание. Това ще е моят знак за солидарност към другия граждански кандидат Борис Бонев, който не беше допуснат до участие в този формат на \"Референдум\". Аз също не мога да участвам като граждански кандидат в другия формат на обществената телевизия - \"Панорама\". Това заяви тази вечер независимият кандидат за кмет на София Мая Манолова в предаването \"Референдум\" по БНТ при започването на дебата. До участие в предаването бяха допуснати четирима участници - Манолова, Фандъкова, Джамбазки и Игнатов.     „Мисля, че никой от тук присъстващите партийни кандидати не би имал против Борис Бонев да участва. Освен писани правила, има и неписани закони и не е справедливо партийните кандидати да са облагодетелствани за сметка на гражданските“, каза още Манолова. „Смятам, че истинският проблем не е в това къде се намира стадионът, а в това, че ксенофобията и национализмът, след като влязоха във властта, отидоха и на стадионите.“     „Влизането на ГДБОП в БФС е действие след събитията, би следвало да се вземат мерки навреме, а не след като е станал проблемът“, каза Манолова по повод расисткия скандал от снощи, възникнал след мача на националния стадион. „Похарчиха се милиони за видеонаблюдение, особено за българското председателство. 3 000 камери в София не е малко, но доколко са ефективни и доколко служат за разкриването на престъпления.“ „Имам основания да го кажа, след като два пъти беше нападната шатрата ми - щаб на кампанията ни, която е пред НДК. Видеонаблюдението не е помогнало да се разкрият вандалите, нито тези хора, лепящи стикери с моя образ по колите на столичани в различни квартали с лепило, което не може да се маха, за да ядоса хората“, каза още Манолова.  ", "date": "2019.10.16", "title": "Манолова мълча 30 секунди в „Референдум“ заради недопускането на Борис Бонев от „Спаси София“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400856-%D0%BB%D0%B8%D1%86%D0%B5%D0%BC%D0%B5%D1%80%D0%B8,-%D1%81%D1%8A%D1%80-%D0%B8%D0%BB%D0%B8-%D0%BA%D0%B0%D0%BA-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D1%80%D0%B0%D1%81%D0%B8%D0%B7%D1%8A%D0%BC-%D0%BD%D0%B0%D0%B7%D0%B8%D0%B4%D0%B0%D0%B2%D0%B0-%D0%BC%D0%B0%D0%BB%D0%BA%D0%B8%D1%8F", "text": "      Днес е ден за хули по България. Расистки изстъпления на двама-трима лумпени на националния стадион станаха повод страната ни да влезе в британските и световните новини. В следващите часове скандалът може да стане и политически, защото на грозните сцени реагириха и английски политици.   Сценката е ясна – сбутаната в ъгъла на географията България е ксенофобска и расистка държава, а толерантните цивилизовани англичани са жертви и много възмутени.   За кой ли път сега на българското общество ще бъде насаждана вина, а към футбола ни с омерзение ще погледнат и хора, които не се интересуват от него. Именно те трябва да бъдат осведомени в подробности за случилото се снощи, защото нито един морализатор няма да се престраши да им разкаже. Феновете на футбола няма да намерят кой знае каква новина в следващите редове, те са предназначени за по-широкия кръг читатели. Най-напред да започнем оттам – има ли у нас екстремисти по стадионите? Отговорът е: да, има. Справя ли се властта? Не. Флиртува ли тя с тях?   Да, агитките се ползват за протести, контрапротести, зулуми …    Имало ли е друг пък расистки изпълнения на трибуните? Да. Расизъм имаше и на мача България – Косово в началото на лятото. Всичко дотук е истина. Ако картинката ви се изясни и вече знаете кое е черното и бялото в скандала, може да спрете да четете. По-любопитните и търсещи информация хора може да продължат да четат. Прояви на расизъм има по стадионите на почти всички държави, затова ФИФА и УЕФА полагат неимоверни усилия да се справят с бедата.   Такива има и в самата Англия.   Трима души бяха арестувани за тежък расизъм в мач между Челси и Тотнъм тази зима. Нов голям скандал имаше и през лятото, когато халфът Пол Погба бе обиждан в социалните мрежи. “Всички в “Манчестър Юнайтед” сме отвратени”, реагира клубът му. И други тъмнокожи играчи бяха обиждани. “Манчестър Юнайтед” определено има от какво да е отвратен –най-вече от собствените му привърженици, които водят класациите по арести заради расизъм. Следват феновете на “Милуол”, “Лестър” и т.н.   “Нещата стават все по-лоши” – тези думи са съвсем отскоро на първия чернокож футболист в историята на “Челси”, Пол Кановил.   И не говори за стадионите в България, а на добрата стара Англия. Тази пролет Черна гора бе наказана заради расистки изстъпления на трибуните в мач именно срещу Англия. На този фон дойде през септември и срещата на британците срещу България на стадион “Уембли”. Затънали в собствени и чужди прояви на расизъм, домакините следяха тогава, както и в други мачове по-рано, да няма нови. Български фен бе изведен от трибуните. Не му бе повдигнато обвинение, нито бе доказано какво точно е направил.      Но на бдителните стюарди им се е сторило, че “проявява дискриминация”. Мачът свърши, а предстоеше нов с България, именно снощният в София. Затова цял месец английски медии и техните футболни деятели се питаха ще има ли нови прояви на расизъм в балканската държава.   Извадиха на показ стари такива инциденти в Българя, които, както стана ясно, ги има не само тук, но навсякъде по света.   За английските медии темата е като нашата “Реформи в правосъдието” – древна и злободневна, непрекъснато се търсят лоши и добри герои. След първия мач до втория, цял месец България бе обвинявана, че е расистка, а ние отвръщахме, че не сме. Инцидентите снощи дойдоха на този фон. При цялото нагнетено напрежение, при очакванията за изстъпления, при ясния факт, че и чуждите медии, и съдиите на мача ще ни дебнат, няколко фена вдигнаха като хитлеристи ръце. И облякоха фланелки с провокативни надписи. После кротко си тръгнаха.   Да ви прилича на нагласена цялата работа? На провокация, дошла в подходящия момент? Днес премиерът Борисов и министърът на спорта Красен Кралев поискаха оставката на президента на БФС Борислав Михайлов.   Качествата и управлението на Михайлов са отделна тема. В случая важното е, че снощните изпълнения приличаха на провокация точно срещу него - да се изложим пред света, да няма къде бившият вратар да бяга. А светът, тоест английските медии, това и чакаха – да докажат по-ранните си твърдения, че българите са безскрупулни расисти. Наш фен разказа пред bTV след мача, че е говорил с английски запалянко.   Гостът обяснил, че английската футболна федерация си има огромни вътрешни проблеми и чрез България отклонява вътрешното напрежение.   Но ясно е, че този човек няма да бъде чут. Родната присъда е “Изложихме се пред чужденците”, без да си даваме сметка какви точно са тези чужденци. Освен всичко това английски хулигани се биха помежду си в София, дрогираха се, пикаеха в женски тоалетни. Преди три дни безчинстваха в Прага, полицията използва сълзотворен газ.   В Истанбул пък турските футболисти след гол във вратата на Албания козируваха наредени в редица. С този жест подкрепиха нахлуването в Сирия.   Новината не бе отразена широко. “Спортен позор!”, написа “Гардиън” за мача в София. Наистина ли това е позорът? Ние нашите проблеми си ги знаем. Но не, не те са позорът.", "date": "2019.10.16", "title": "Лицемери, сър! Или как големият расизъм назидава малкия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400857-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%83%D0%B4%D0%B2%D0%BE%D1%8F%D0%B2%D0%B0-%D1%81%D1%83%D0%B1%D1%81%D0%B8%D0%B4%D0%B8%D0%B8%D1%82%D0%B5-%D0%B7%D0%B0-vw,-%D0%B7%D0%B0-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%B7%D0%B0%D0%B2%D0%BE%D0%B4%D0%B0", "text": "Перспективата германският автомобилен концерн Volkswagen да построи новия си завод в Турция се изпарява с всеки изминат ден. Причината за това е военната офанзива в съседна Сирия.  „Картините, които виждаме от Северна Сирия, са ужасяващи\", заяви премиерът на Долна Саксония Щефан Вайл (SPD), който е член на  борда на VW. И заплаши: „Не мога да си представя, че при тези условия Volkswagen ще се ангажира в Турция с инвестиция за милиард евро“.  Долната Саксония, управлявана от SPD и CDU, е вторият по големина акционер на Volkswagen и играе ключова роля в надзорния съвет.        От колебанието в централата на VW във Волфсбург може да се възползва отново една държава, която се конкурира с Турция за желаната инвестиция на Volkswagen: България. Местоположение в близост до столицата София беше единственото, което все още остана в надпреварата освен турската Маниса.   Нарастващата критика от страна на европейските, както и на американските политици срещу Анкара дава козове в ръцете на България.    За да осигури договора за новия завод, страната е готова да удвои субсидиите, които предлага, пише в ексклузивен материал във вторник вечер германският всекидневник Frankfurter Allgemeine Zeitung.  „Намерихме начин да предложим на Volkswagen Group вместо 135 млн. евро 250 до 260 милиона евро\", заяви бившият държавен глава Росен Пленелиев пред F.A.Z. В момента Плевнелиев е председател на Автомобилен клъстер България и лобира активно в полза на страната си.     На VW е била изпратена съответна оферта, отговор все още няма, добавя Плевнелиев. Ако се добави инфраструктурата, като връзката с железопътната линия, до магистралата и метрото, София предлага общо 800 милиона евро, за да избере VW България, вместо Турция. Плевнелиев уверява, че помощта е била договорена с Европейската комисия. Турция обаче не била спазила правилата. България предлага на VW голяма индустриална зона извън столицата София, близо до летището. Бившата фабрика на стоманодобивна компания принадлежи на българската Първа инвестиционна банка и австрийската компания за недвижими имоти Soravia. Българският премиер Бойко Борисов обеща на Volkswagen да покаже, че ще бъде „най-лоялният партньор на най-големия автомобилен гигант в света\". Премиерът се позова на добрите условия за германските инвеститори и много ниските данъци.   Германският автомобилопроизводител вече създаде свое турско подразделение в западния град Маниса в началото на октомври, с което постави основите за начало на производствената си дейност в Турция. Въпреки това противоречивите решения на президента Реджеп Ердоган и негодуванието срещу тях в Брюксел разколебават компанията.   „Решението за построяването на нов завод беше отложено от Управителния съвет“, посочват от VW. „Следим отблизо ситуацията и сме притеснени за настоящото развитие“, допълват още те.  Заради военната си офанзива в Сирия Турция попадна под силна международна критика. В понеделник германското правителство призова за незабавно спиране на военната операция, с която властите в Анкара искат да създадат зона за сигурност за бежанци и да изкарат бойците на кюрдската милиция YPG извън границата. Като конкретна причина за инвазията се посочва обявеното изтегляне на американските войски в района от страна на американския президент Доналд Тръмп.  ", "date": "2019.10.16", "title": "България удвоява субсидиите за VW, за да спечели завода"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400838-%D0%B4%D0%BE%D0%BB%D0%BD%D0%B8%D1%82%D0%B5-%D0%B3%D0%B0%D1%89%D0%B8-%D0%BD%D0%B0-%D0%BA%D1%80%D0%B0%D0%BB%D0%B8%D1%86%D0%B0", "text": "Всички обичат да четат за кирливите ризи на известните хора. Голяма е истерията и около британското кралско семейство и по-специално към кралица Eлизабет II. каза се, че всичко свързано с нея буквално подлудява хората.   Но не само това! Стигна се до там, че долните й гащи лъснаха на показ. Буквално! През 2012 г. в eBay се появи търг, на който продаваха кюлотите на Кралица Елизабет II. Сумата, платена за тях, е 11 000 паунда.     Историята за тях разказва, че били оставени на частен самолет, с който Кралицата пътувала до Чили през 1968 г. Бъкингамският дворец отказва коментар по темата и нито потвърждава, нито отхвърля твърдението, че това са именно кюлотите на Кралица Елизабет II.     Те са копринени, с бродирано \"Е\" и корона. Дали това е истина преценете сами.", "date": "2019.10.16", "title": "Долните гащи на кралица"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400839-%D1%8F%D0%BF%D0%BE%D0%BD%D1%86%D0%B8%D1%82%D0%B5-%D1%81%D0%B5%D0%B6%D0%B5%D0%BD%D1%8F%D1%82-%D0%B7%D0%B0-%D0%BA%D1%83%D0%BA%D0%BB%D0%B8", "text": "Аз съм много негативно настроен към коментарите в стила, че японците са големи перверзници, пише известен руски блогър.    Не споря, има хора с болни наклонности, но в коя страна няма такива? В Япония престъпността е минимална и следователно всяко нарушение на закона (дори незначително) е широко разгласено.     Но този път всичко е малко по-различно и освен като извращение, не мога да го нарека по друг начин. Преди няколко години започнах да се натъквам на интересни ( почти хумористични) новини, че някой японец се е оженил за фигура на идол от някакво аниме. Или отишъл в ресторант с възглавница, върху която бил нарисуван неговият „вифу“.   Тогава го приех  с усмивка и си помислих нещо от рода на: „Е, добре, хората имат право да реализират своите фантазии“. Но сега ставам искрено уплашен за една нация, в която идеята да се заменят истинските хора с нереални такива набира популярност. През последната година японците започнаха масово да се женят за кукли. Неживите момичета, въпреки че изглеждат като моделки, все пак не са в състояние да заменят истинската съпруга. Но по някаква причина това не спира японците и има все повече такива бракове.     Компаниите, които започнаха да се появяват в Страната на изгряващото слънце, като гъби след дъжд, предлагат на своите клиенти да реализират всякаква прищявка. Те могат да направят кукла по поръчка с всякакъв външен вид, фигура и изражение на лицето. Това не са роботи, а просто движещи се манекени, които само отдалечено могат да приличат на човек. Най-интересното е, че младите хора в страната говорят положително за подобни тенденции. В различни форуми и социални мрежи има коментари като: \"Да, стига сме харчили пари за тези жени! Прибирате се у дома уморени и тя започвате да ти пили мозъка!\"     Тоест, хората абсолютно не виждат нищо лошо в това да живеят с кукла, а не с истински човек. За тях е важно само, че такава \"съпруга\" няма да се разстрои и да поиска нещо ...   Що се отнася до цената за такива съпруги, тогава, както се казва, има за всеки вкус и бюджет. Има евтини опции, започващи от 500 долара, а има и скъпи. Освен това, както казах по-горе за роботи, производствените компании са готови да предложат такива опции. Тоест такава съпруга ще отговаря на въпроси и ще ви посрещне на прага след работа в престилка и, разбира се, ще ви помогне да се отпуснете. Но това ще струва съответно повече - трябва да дадете 5000 долара. За обикновен японец подобна придобивка далеч не винаги е достъпна.", "date": "2019.10.16", "title": "Японците сеженят за кукли"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400840-%D0%BA%D0%B0%D0%BA-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D1%8F-%D0%B6%D0%B5%D0%BD%D1%81%D0%BA%D0%BE%D1%82%D0%BE-%D1%82%D1%8F%D0%BB%D0%BE-%D1%81%D0%BB%D0%B5%D0%B4%E2%80%A6", "text": "Казват, че най-щастливият момент в живота на една жена е раждането. Това е уникален миг и за бащите.   Но какви ли не митове и легенди витаят около бременността и самото раждане. Преди време   ви показахме  . Но сега ще поговорим за това как се променя женското тяло след раждането.       Оказа се, че това което се случва с жените и (леко) шокиращо.   Размерът на обувките се увеличава    Според изследването размерът на стъпалото може да се увеличи от 2 до 10 мм. Според статистиката 70% от жените преживяват такава промяна след раждането. Прави впечатление, че само първото дете влияе върху размера на обувката.   Уголемяване на гърдите    Това звучи като доста невероятна промяна, но е факт. Ако детето е голямо, тогава гърдите се уголемяват драстично. Разликата в номера на сутиена преди и след раждането може да е огромна.   Бедрата ще станат по-широки  Благодарение на хормона релаксин, връзките в областта на ставите на тазовите кости се отпускат. Поради това бедрата се разширяват. Това е необходимо за нормално раждане. Но след раждането при някои жени тази промяна остава за цял живот.   Цветът на косата и очите може да се промени    Според учените след раждането е възможна промяна в цвета на косата и очите на майката. Това може да се дължи на играта на хормони, по-специално на меланин.  За някои промените ще бъдат временни, докато за други ще бъдат постоянни. Понякога жените сивеят след раждането, а друг път изглеждат доста изстрадали.   Вкусовете ще се променят    След раждането много жени променят вкусовите си предпочитания. Например вместо сладко искат кисело или пикантно. Причината може да е същата като горната – хормоните.   Ще се потите повече  Родилата жена може да почне да се поти обилно. По правило това се случва под формата на внезапни атаки, които се появяват през нощта.  Това може да се случи поради намаляване на нивата на естроген в кръвта. Това е напълно естествен процес, въпреки че понякога се получава прекомерно изпотяване поради неправилна работа на щитовидната жлеза.   Появяват се алергични реакции    Младите майки могат да развият алергии. Причините включват факта, че имунният отговор става неспособен да потисне реакцията. Тялото буквално търси онези неща, които ще станат провокативни за него.   Татуировките започват да изглеждат зле  Татуировките, особено на стомаха, могат да се „объркат“. Промени се наблюдават и по бедрата, гърдите, предмишниците, гърба и други места от тялото, където се образуват стрии след бременността и раждането.", "date": "2019.10.16", "title": "Как се променя женското тяло след…"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400841-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B8-%D0%BF%D0%BE%D0%B1%D1%8A%D1%80%D0%BA%D0%B2%D0%B0%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82%D0%B8", "text": "Всички сме свикнали да възприемаме футболистите като разглезени момчета, които се вълнуват от удоволствията на живота. Футболът е напрегнат спорт, в който напрежението често пъти мачка психиката на участниците в него. \r\n Две красиви жени се грижат за психиката на играчите от Локомотив (Пловдив). Откакто те са там, \"смърфовете\" жънат само успехи - спечелиха Купата на България, както и в родното ни първенство вървят добре. Получили са покана да помогнат на момчетата на Красимир Балъков в националния отбор. \r\n   \r\n   \"Наблюдаваме тренировката на момчетата и помагаме с присъствието си. Всичко стана случайно - чрез среща с г-н Крушарски. Досега сме се занимавали с патология, но като дойдохме, ни гледаха с любопитство\", казаха Лилия Стефанова и Кети Вандова пред камерата на \"Събуди се\". \r\n По думите на футболистите от Локомотив (Пловдив) двете красавици оказват положително влияние върху представянето им. \"Щом в целия свят е практика, със сигурност. Имахме два-три сеанса с тях и оттогава идват и нашите успехи. Помагат ни да затвърдим отношенията ни и да подобряваме играта си\", казаха още футболистите.  \r\n      ", "date": "2019.10.16", "title": "Красавици побъркват българските футболисти"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/400842-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-16-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Очаква ви голям напредък в кариерата. Изглежда, дори не сте предполагали за талантите си. Скромни до неуместност. С труд ще се добивате до лицето, в което сте влюбени. Само не прекалявайте с изповеди, обаждания и подаръци. Ако всичко е с умереност, тогава ще съхраните връзката си в превъзходно състояние. Днес, ще получавате радост от всичко, което правите. Това е чудесно усещане, когато имате любима работа, а около вас има искрени хора. По отношение на финансите денят ще е добър, ще може да си позволите щедри покупки, забавления и подаръци за близките. Уви, вечерта ще ви натъжи неочакван посетител. Очакват ви толкова много външни раздразнители, че да избягате от лошото настроение и негативите няма да се получи. Дори и ако усилено се стараете, в душата ви ще остане неприятен привкус. Възможна е, неочаквана финансова помощ. Оказва се, че някой искрено се притеснява за вашето положение и ви обгражда с грижи от всички страни.   Ще трябва да се борите за любовта си, но нали винаги сте мечтали да бъдете рицар. Сега ще ви се предостави, всичко необходимо за това - меч, броня и достоен противник. Баланс във финансите не чакайте. Ще трябва да похарчите голяма сума пари, за да купите всичко, от което се нуждаете. Ако пътувате, са възможни проблеми. Не се препоръчва да се поддавате на страстите и да бъдете водени от емоциите. Вие сте толкова изтощени енергийно, затова си починете и се абстрахирайте от проблемите. За тези, които са се преместили на ново работно място, всичко ще се окаже дори по-добро от очакваното. Някой от вас, ги очаква кратко, но обещаващо бизнес пътуване. Може би печелившо. Толкова усърдно ще доказвате мнението си пред колегите, че ще се объркате в приоритетите. Възможно е да ви обвинят в некомпетентност, но това не е страшно. Основното нещо е, да не изпаднете в немилост пред любимия човек. Не лъжете, не обещавайте нищо и дръжте дистанция в разговорите. Вечерта, ви чака незабравима вечер. Препоръчително е да си вземете отпуск и да си починете от цялото си сърце. Но това не означава, че трябва да се запътите към магазините, да пиете алкохол и да не си лягате до зори. Става въпрос, например да отидете на кино, театър или да седнете с приятели в кафене. Чудесен ден за тези, който обичат спа процедури. Водните процедури, ще бъдат особено полезни за здравето.   Днес ще анализирате, драматизирате и ще подлагате всичко на съмнение. Внимавайте, може би, сте избрали грешен път, а не този който води до победа. Успехът е близо, но умишлено унищожавате всичко. Във финансовата сфера, търсете нови ходове. Парите ще дойдат при вас, в момента, когато забравите за дълговете, кризите и желаните покупки.   Днес използвайте интуицията си, а не разумния подход. Помнете, че проблемите са във всичко, не рискувайте репутацията си и се грижете за нервите си. Не е препоръчително, да опитвате нови ястия. Има вероятност за сериозно натравяне. Бъдете внимателни към здравето си. Най-накрая, ще разберете какво ви трябва и ще тръгнете в правилната посока. Разбира се, няма да може да се справите без верни приятели. Да, и помощници във финансовия сектор ще имате достатъчно. Но те ще са по-скоро в частта \"разходи\", отколкото да опазват бюджета ви. В семейството се очаква значително събитие, подгответе се специално за него. Препоръчително е, да не се занимавате с неща, които по никакъв начин няма да променят живота ви към по-добро. Откажете се от срещи, починете си в тишина и не се поддавайте на унинието. Ситуацията в любовта изглежда не само прозаична, но и нелепа. Като дете, ще повярвате в една приказка с щастлив край. В работата, всичко ще е наред.   Ще нараните само себе си, ако нарушите правилата и тръгнете против принципите си. В работата може безопасно да се приложите, богатата си фантазия. Особено ако е свързана с изкуство, реклама или редактиране. Интересно предложение ще получите от някой, с когото сте имали кратко, но ползотворно сътрудничество.", "date": "2019.10.16", "title": "Дневен хороскоп 16 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/400843-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D1%86%D0%B5%D0%BB-%D0%BD%D0%B0-%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D0%BE%D0%BA%D0%BE%D0%BB%D0%BE-%D0%BF%D0%BE%D0%BB%D1%84%D1%80%D0%B8%D0%B9%D0%BC%D0%B0%D0%BD", "text": "Истинската цел на дирижираната истерия около случая \"Джок Полфрийман\" е пълното и окончателно овладяване на държавата, пред което е останала само една преграда. Падне ли и тя, вече няма какво да ги спре.         От гледна точка на правото въпросът кога и как ще се произнесе ВКС по случая с условното предсрочно освобождаване на Джок Полфрийман, разбира се, е от огромна важност. Защото неговото задържане и игнорирането на съдебен акт, подлежащ на незабавно изпълнение, са поредният български пример за крещящо беззаконие. За онези обаче, които поискаха от съда да възобнови делото (макар да знаят прекрасно, че такива дела не подлежат на възобновяване), за организаторите и диригентите на цялата политико-медийна истерия около случая, вече едва ли има някакво значение дали съдът ще се произнесе утре или след някой друг месец. Нито пък дали ще отхвърли искането им или ще се поддаде на истерията. Ето защо. Не им пука всъщност На тях всъщност изобщо не им пука дали „убиецът е на свобода“ или не. Иначе щяха постоянно да пребивават в същото състояние на превъзбуда и да затрупват съда с подобни искания. Защото в България (както и навсякъде другаде в Европа от десетилетия насам) условното предсрочно освобождаване е рутинна процедура, прилагана всяка година десетки пъти.     Най-показателен в това отношение е друг подобен случай, припомнен неотдавна от колега от „Дневник“ - планираното, зверско (в буквалния смисъл на думата) убийство в Париж на българския студент Мартин Борилски. Единият от двамата убийци (осъдени през 2010 на 17 и 19 години затвор) е бил освободен предсрочно в края на януари тази година, като мотивите дори не са публикувани на сайта на съответния съд. Другият осъден ще добие това право след година. Но той още от 2017 изтърпява наказанието си при лек режим в затворническо общежитие от открит тип, ползва седмични, месечни и годишни отпуски и почивки, има право да работи извън района на общежитието и да се среща с близките си. За този случай никой не се е сетил да протестира, нито дори да каже или напише нещо. Истинската им цел По съвсем друг начин стоят нещата в случая с австралийския гражданин. Съдебният състав, приложил действащото законодателство по отношение на Полфрийман, е подложен на масирана и отвратителна атака (в която се включиха дори върховете на властта) - обиди, клевети, лъжи, издевателства и неприкрити заплахи за саморазправа. Истинската цел на тази атака не е да бъде върнат Полфрийман в затвора, а да бъде оплют, опозорен, сплашен и смачкан независимият съд. И срещу него да бъде насъскана улицата чрез генериране на недоверие, ненавист, гняв и омраза. Най-общо казано, тази цел има две измерения. Едното е конюнктурно и ситуационно. И е свързано с „политическия“ момент и персоналния състав на съда, постановил определението за условното предсрочно освобождаване. Така случаят бе употребен в дирижираната   - и срещу онези, които не одобряват нито процедурата, нито единствената кандидатура. Същевременно той се оказа и чудесна възможност за злепоставяне на някои от най-последователните застъпници на реформите в съдебната система. А на рояка от национал-популистки формации случаят послужи за предизборни цели. За пълното и окончателно овладяване на държавата Другото измерение на целта е стратегическо - пълното и окончателно овладяване на държавата, пред което е останала само една институционална преграда. Всички останали   са отдавна прочистени и подчинени, така че да решават независимо само по въпроси, които не засягат пряко интересите на задкулисно управляващия политико-олигархичен кръг. Ако въобще са останали такива въпроси. Така наречената опозиция е или опитомена, или отгледана. Неслучайно и тя пее в хора срещу съда. Само ДПС си мълчи, понеже има кой да пее вместо него. Медийният „хор“ отдавна е настроен на нужната вълна и с шума си заглушава всички гласове, които не са в тон. Независимите неправителствени организации са обявени за национални предатели и дотолкова стъпкани, че (засега) дори не се налага да бъдат закривани, за каквото настояват цели партии и отделни български и европейски депутати. Технологията за масово сплашване, баламосване и хипнотизиране на общественото мнение и последващото му насъскване срещу нужните „врагове“ е овладяна до съвършенство. Последиците бяха чудесно илюстрирани от истерията около „отнемането\" и „продаването\" на деца. Ако падне и тази преграда Така пред пълното и окончателно овладяване на държавата е останала само една последна, при това тук-таме пробита, институционална преграда - независимият съд. Има много лостове за неговото подчинение - кадрови, дисциплинарни, административни, институционални и дори криминални. Но най-ефективен и най-силно поразяващ е механизмът на страха. Именно той е задвижен сега. За онези, които го направиха, за организаторите и диригентите на политико-медийната истерия, вече едва ли има някакво значение дали съдът ще се произнесе по случая „Полфрийман“ утре или след някой друг месец. Защото те вече го употребиха „по предназначение“ и постигнаха целите си. За тях не е толкова важно също така дали съдът ще приеме искането им или не. Защото и в двата случая печелят. Даже във втория случай печалбата е като че ли по-голяма - ще могат да се разгърнат с пълна сила и срещу ВКС. А падне ли и тази преграда, вече няма какво да ги спре.", "date": "2019.10.16", "title": "Истинската цел на истерията около Полфрийман"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400844-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B5%D0%B2%D1%82%D0%B8%D0%BC%D0%B8%D0%B9-%D0%BD%D0%BE%D0%B2%D0%B8", "text": "  Преподобният Евтимий, в света наричан Никита, бил роден през 824 година в селището Опсо, близо до град Анкира в Галатия. Родителите му, Епифаний и Анна, били богати, но много благочестиви, така че служели за жив пример не само на съгражданите си, но и на всички жители на съседните страни. Те били състрадателни, кротки, страннолюбиви и милостиви към бедните и изобщо се отличавали с всички християнски добродетели. Затова от самото си раждане Никита се преизпълнил с благодатта на Светия Дух и още от най-ранните си години бил кротък, честен, послушен и покорен на родителите си. Той странял от обичайните игри и обичал често да посещава църковното богослужение. Когато бил на седем години, баща му починал. На грижите на майка му освен него останали още две дъщери - Мария и Епифания.     Скоро Никита, който бил твърде разумен за възрастта си, станал ревностен помощник на майка си във всички нейни грижи за дома и семейството. Подчинявайки се на постановленията за военна служба, майката на Никита трябвало да го запише във воинските списъци. Но дори когато служел във войската, Никита бил във всяко отношение опора на майка си - син, помощник и защитник във всички домашни и семейни грижи. Престарялата жена желаела да облекчи задълженията си по дома и побързала да му избере достойна невеста. По Божия промисъл скоро тя намерила разумна и скромна девица, на име Ефросиния, дъщеря на богати и славни родители, и Никита се съчетал в брак с нея. Скоро Бог благословил брачния им съюз с раждането на дъщеря, наречена в светото кръщение Анастасия. След това Никита, който сметнал раждането на детето за достатъчно утешение за майка си и съпругата си, решил да остави семейството си и да се посвети изцяло на служението на Бога по монашеския път. Като оправдание за решението му послужило и това, че омъжената му сестра Мария живеела в бащиния им дом и можела да остане в помощ на майка им. 14 септември, празника на Въздвижение, бил последният ден, който Никита прекарал с роднините си. На другия ден, в деня на паметта на съименника му свети мъченик Никита, той оставил завинаги своето семейство, като казал, че отива да нагледа коня си, който бил на паша в долината. И дълго време осиротялото семейство не знаело истинската причина, поради която Никита оставил бащиния дом. А преподобният обиколил много места, посетил много подвижници и накрая достигнал непристъпните възвишения на Олимп, където по това време се прославил с подвизите си  . След време смиреният Никита си тръгнал от свети Иоаникий. Той разбрал, че ако остане край него, сред монасите му, не ще избегне славата, която така ненавиждал още в детските си години и спасявайки се от която избягал от родния си град. Друг старец, на име Йоан, който живеел недалеч от свети Иоаникий, с радост приел дошлия при него Никита и след като му преподал наставления за подвизите на монашеското житие, скоро го облякъл в ангелски образ и го нарекъл при пострижението Евтимий. Младият монах останал при Йоан доста дълго време и се научил от него на пустинно безмълвие и подвижничеството, а после по заповед на учителя си отишъл в киновията Писадинон, за да се научи от старците на подвизите на киновийното монашество. Игуменът на обителта Николай, който управлявал киновията с голямо благоразумие, приел новия ученик и го назначил отначало на най-ниските степени на послушанието. Евтимий не възроптал, макар това да било съпроводено с много трудове. Той ги сметнал за истинско лечение за своето младо тяло. Като се укрепил в добродетелите на общежителния живот, той решил да иде в пустинята, за да постигне в безмълвие още по-голяма близост до Бога. Пътят на строгото безмълвие още не бил преминат. По това време славата на Атонските подвижници се ширела далеч и преподобният решил да се отправи при тях. Той открил намерението си на един от великите подвижници на Олимп - стареца Теодор. Светият старец благословил ревностния монах по новия път, и тъй като старецът Йоан, от когото Евтимий приел първото си пострижение, вече не бил между живите, го облякъл във велик ангелски образ. След осем дни той вече бил готов за път, за да остави Олимп след петнадесетгодишно пребиваване на него. Спътник му станал монахът Теостирикт, който също като него жадувал за високите подвизи на монашеството. Пътят от Олимп до   минавал през Никомидия. Когато пристигнал там, преподобният бил утешен от радостното известие, че всичките домашни, които оставил в бащиния дом, са живи. Желаейки да облекчи скръбта от разлъката с тях, той им пратил един свят кръст и наредил на пратеника да им предаде, че няма вече Никита, а има монах Евтимий, който ги съветва да последват примера му. Когато получили това известие, роднините му отначало плакали, но тъй като любовта им към него била голяма, и те, укрепени от помощ свише, впоследствие се решили да последват неговия пример. Всички, освен дъщерята на преподобния, която по това време се омъжила, станали монахини. Когато пристигнал в Атон, той ревностно се заел да изпълнява устава на тамошния манастирски живот. Тъй като Теостирикт не понесъл тегобите и злостраданията на строгия безмълвен живот и се завърнал на Олимп, свети Евтимий се присъединил в подвижническото си поприще към един монах, на име Йосиф, който още преди него се подвизавал на Атон. Но скоро по-младият станал учител на стария. - Брате! Тъй като ние, пребъдвайки в почести, по думите на Давид се уподобихме на неразумни скотове и се лишихме от благородството си поради престъпване на заповедите, нека да се сметнем за такива и четиридесет дни да се храним само с трева, паднали на земята като животни. Може би, като се очистим чрез това, отново ще получим красотата си по образ и подобие Божие. Ето какво чул Йосиф от преподобния. Той се съгласил с това предложение и двамата прекарали четиридесет дни, понасяйки студ, глад и жажда. И едва били преминали това ново стъпало в стълбицата на християнските добродетели, когато свети Евтимий отново предложил на своя сподвижник следното: - Добри Иосифе, нека оставим сега злостраданието на живота без стряха, да се затворим в някоя пещера и да останем в нея неизвестни за другите монаси. Нека си поставим за правило, че който и да дойде при нас от Бога, нито ти, нито аз няма да излизаме от пещерата, преди да изминат три години. Ако пък някой от нас през това време почине, нека бъде наистина блажен като човек, до края на живота си съхранил паметта за смъртта, и гроб да му стане същата тази пещера. А ако по Божието произволение и двамата останем живи, ще умрат, доколкото е възможно, поне нашите страсти и плътските пожелания, и ние ще се променим към по-добро. Йосиф приел и това предложение. Подвижниците си намерили пещера, затворили се в нея и едва-едва поддържали живота си с оскъдна храна от намиращите се около пещерата жълъди и кестени. Целият им живот бил изпълнен с големи подвизи - всенощно стояли на молитва, постели непрестанно, извършвали постоянни коленопреклонения, спали на гола земя и живеели в пещерата без да палят огън. Но сподвижникът на Евтимий след една година вече не бил в състояние повече да носи доброволно поетия кръст на страданията. Силите му отслабнали и той го оставил. Когато завършил тригодишния срок на пребиваването в пещерата според обета, преподобният Евтимий я напуснал. Навън вече отдавна го очаквали много подвижници, които чули за него от Йосиф и желаели да му подражават. Той им преподал наставления и отново се отправил на Олимп, където го викал облеклия го във великата схима старец Теодор, за да иде заедно с него на Атон. Евтимий сам построил за Теодор нова килия и с голямо усърдие му служел в нея. Това продължило дотогава, докато болният старец, нетърпимо страдайки от жестоки болести, не заминал за Солун, за да потърси лекарска помощ. Там той намерил и вечното си успокоение. Любовта към него накарала свети Евтимий да иде в  , за да се поклони на гроба му. Почти всички жители на града, които отдавна вече знаели за добродетелите на преподобния и научили за пристигането му, излезли да го посрещнат, да го приветстват и да получат благословията му. Но той останал за кратко в града. Той напуснал Солун и подобно на   се затворил в една кула недалеч от града, поучавайки от нея всички, които идвали при него. Той останал в кулата доста дълго време, наставлявайки към добродетелен живот и изцелявайки неизлечими болести. Но после отново пожелал както преди да се посвети на безмълвие в Атон, защото прииждането на многото благочестиви хора силно обременявало смирения стълпник. Но на   той останал за кратко, защото не намерил желаното безмълвие. Много нови подвижници заселили бившата пустиня. Тогава свети Евтимий си избрал ново убежище - един необитаем остров, наречен Нових, където се оттеглил заедно с други двама единомислени монаси - Симеон и Йоан Колов. След време Евтимий отишъл във Врастама. Тук му било съдено отново да се срещне с предишния си сподвижник - преподобния Йосиф. Събрали се и много други братя в Господа, които пожелали да се заселят близо до Евтимий. Той построил за тях килии, а сам се поселил уединено в една яма. Преподобният понякога оставял ямата и посещавал братята, а понякога, ревнувайки за безмълвието, изкачвал върховете на Атон и там, в молитви беседвайки с Бога, така очистил ума и сърцето си, че се сподобил с Божествени видения и откровения. Веднъж изпълнявайки Божествената заповед, преподобният оставил Атонските върхове и като взел със себе си двама монаси - Игнатий и Ефрем, отишъл в  . Този път градът го посрещнал като \"ангел, слязъл от небесата\". Той разпитал за мястото, наречено Перистера, взел водачи и заедно с тях се отправил към планината, където наистина намерил една кошара. Откритите му свише признаци сочели, че именно тук трябва да се търсят руините на предишния храм, но никой от местните жители не знаел нищо за него. Тук отдавна вече имало кошара и местните християни нямали никакво понятие, че оскърбяват светинята. Той започнал да копае и скоро намерил основите на храма. Тогава местните жители, поразени от необикновения дар на прозорливост на стареца, охотно поели разходите по възстановяването на забравения храм. Така бил издигнат храмът на   с два допълнителни олтара: отдясно - в чест на  , и отляво - на  . Накрая, през 863 година, храмът бил завършен. По желание на местното население при него бил създаден манастир, който впоследствие се прославил с множеството си монаси. Заради благочестивия си живот свети Евтимий се сподо-бил с дара на прозорливостта и чудотворството. Много монаси приели пострижение от преподобния. И много миряни увлякъл с подвизите и чудесата си по пътя на монашеството. Много нови манастири възникнали благодарение на неговите старания и грижи на Олимп, Атон и в Солун. Накрая, четиридесет и две години след като оставил бащиния си дом, свети Евтимий се утешил, като приел в монашество и своите роднини, към което ги призовавал още в Никомидия, когато за пръв път се преселил от Олимп на Атон. Той взел при себе си в манастира своите роднини, а за жените построил нов манастир на място, което закупил за целта. За игумения на манастира била поставена сестрата на преподобния, наречена в светата схима Евфимия. Като оставил двата манастира на грижите на Солунския митрополит Методий и дал наставления, преподобният отново се заселил заради безмълвието в предишната си кула близо до Солун. А Господ го сподобил да намери вечен покой близо до онези висини на Атон, където той извършил най-много подвизи. Предузнал деня на кончината си, на 7 май, в памет на лренасянето на мощите на   преподобният свикал за обща трапеза братята от най-близките Атонски манастири, отпразнувал с тях този ден и се простил с тях. На сутринта, без да каже нищо на никого, взел само един монах на име Георгий и се отправил на едно уединено място - така наречения Свещен остров. Там той се подвизавал около 5 месеца в една пещера и накрая починал почти безболезнено на 15 октомври 889 година. Господ го сподобил да остави тленното си отечество безболезнено заради всичките мъки, които претърпяло младото му сърце, когато напуснал родния дом, където живеел обичан от всички и сам обичал всички. След две години монасите на Перистера пожелали да пренесат при себе си тялото на Божия угодник, за да го имат като застъпник за своята обител дори и след смъртта му. Те пратили на Свещения остров йеромонах Василий и монаха Павел. Братята намерили тялото на свети Евтимий да лежи в пещерата, в която починал. Тлението изобщо не се докоснало до него, макар че тялото престояло дълго в пещерата. На 13 януари следващата година светите мощи на преподобния били пренесени в град Солун, където почиват и до днес. По молитвите на преподобния и богоносен наш отец Евтимий да се избавим и ние от всички душевни и телесни недъзи и да се сподобим с Царството Небесно в Иисуса Христа, нашия Господ, Комуто подобава всяка слава, чест и поклонение с Безначалния Му Отец и Светия Дух вовеки веков. Амин.", "date": "2019.10.16", "title": "Св. преподобни Евтимий Нови"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/400845-16-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1555 г.  - По заповед на Мария I Тюдор за изгорени като еретици двама протестантски епископи.     1793 г.  - В Париж е гилотинирана Мария-Антоанета, кралица на Франция и Навара.     1813 г.  - На територията на Саксония, край Лайпциг, започва най-мащабната битка до Първата световна война, известна като Битка на народите, между коалицията на Наполеон Бонапарт (Франция, Полша и Саксония) и Шестата коалиция (Русия, Австрия, Прусия и Швеция); битката завършва след 3 дни с поражение на Наполеон.     1840 г.  - Нова Зеландия е обявена за британска колония.     1843 г.  - Уилям Роуън Хамилтон измисля кватернионите.     1853 г.  - Турция обявява война на Русия, известна като Кримска война, защото след намесата на Англия и Франция в подкрепа на Турция бойните действия се пренасят в района на Кримския полуостров.     1912 г.  - Балканската война: българската армия за първи път използва самолет за разузнаване на вражески обекти край Одрин.     1946 г.  - Изпълнение на смъртните присъди на група военнопрестъпници от Хитлеристка Германия, осъдени на Нюрнбергския процес.     1964 г.  - Китайската народна република детонира първото си ядрено оръжие.     1969 г.  - Перу, Боливия, Еквадор, Колумбия и Чили създава общност на държавите, през през чийто територии преминават Андите - Андска общност.     1971 г.  - Състои се официалната церемония по откриването на кулата „Азади\" в иранската столица Техеран.     1978 г.  - Кардинал Карол Войтила, архиепископ на Краков, е избран за папа с името Йоан Павел II. Той е първият папа славянин и първият папа неиталианец от последните 456 години.     1981 г.  - Учредени са орден „13 века България\" и юбилеен медал „1300 години България\".     1981 г.  - В Толбухин (Добрич) и Исперих се откриват паметници на хан Аспарух.     1994 г.  - С решение на Конституционния съд ДПС се пререгистрира като политическа партия.     2006 г.  - След 4-годишно съществуване в София е закрит увеселителният парк София Ленд.  ", "date": "2019.10.16", "title": "16 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/400846-%D1%88%D1%80%D0%B0%D0%BC%D0%B0%D0%B9%D0%B5%D1%80-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%82%D0%B0%D0%B2%D0%B0-%D0%B2%D1%81%D0%B5-%D0%BF%D0%BE-%D0%BB%D0%BE%D1%88%D0%BE", "text": "\"Струва ми се, че ЕК се интересува не толкова от състоянието на правовата държава в България, колкото от това да удържи на власт прозападния премиер Борисов\", казва Клаус Шрамайер, бивш зам.-посланик на Германия в София.          Не. Досега обаче МСП не накара българското правителство да проведе някакви сериозни реформи, така че всъщност може и да отпадне. Все пак в интерес на истината трябва да се каже, че МСП имаше едно друго въздействие, което не бива да се подценява: той даваше сили на българската опозиция в борбата ѝ срещу произвола в съдебната система. Освен това на мястото на МСП ще дойде друг инструмент, който ще важи за всички държави в ЕС. Тоест, вече няма да го има елементът на дискриминация, от който винаги се е оплаквало българското правителство. А Борисов се нуждае от какъвто и да е успех, дори от най-дребния: ако не е Шенген или приемане в еврозоната, то поне да е отпадането на МСП.     Струва ми се, че в последно време Еврокомисията се интересува не толкова от състоянието на правовата държава в България, колкото от това да удържи на власт прозападния премиер Борисов. Защото ако вярваме на онова, което   например, неговите дни са преброени. Според Дайнов, той и сега вече не може да се наложи над проруската турска партия с нейните олигарси. За намеса на Москва говорят и караниците в българо-македонската историческа комисия, в резултат от които София може да не подкрепи приемането на Северна Македония в ЕС - илюстрация са полемичните изявления на проруския министър на отбраната Каракачанов. Вече си представям заглавията: „Гоце Делчев възпрепятства приемането на Скопие в ЕС\".  Става все по-лошо. Ще дам само два примера. Председателят на Върховния касационен съд, който държи на върховенството на закона, стана обект на дискриминация, тормоз, дори преследвания (развинтените болтове). Второ, номинирането на Иван Гешев за нов главен прокурор. По мнението на многобройни български юристи, дори в сравнение със своя предшественик той в още по-малка степен би бил гарант за една съдържателна дейност на прокуратурата.    Едва ли. Но тя какво ли може да направи?  ", "date": "2019.10.16", "title": "Шрамайер за България: \"Става все по-лошо\""}
{"url": "http://www.classa.bg/%D1%81%D0%B2%D1%8F%D1%82/item/400847-%D0%B7%D0%BB%D0%BE%D0%B2%D0%B5%D1%89%D0%B0%D1%82%D0%B0-%D1%88%D0%B5%D0%B3%D0%B0,-%D0%BA%D0%BE%D1%8F%D1%82%D0%BE-%D0%B2%D0%B5%D1%87%D0%B5-%D0%B1%D0%BB%D0%BE%D0%BA%D0%B8%D1%80%D0%B0-whatsapp-%D0%BD%D0%B0-%D1%85%D0%B8%D0%BB%D1%8F%D0%B4%D0%B8-%D1%85%D0%BE%D1%80%D0%B0", "text": "През последните дни редица потребители на WhatsApp започнаха опасна шега на тази платформа: смяна на името на някоя група с „детска порнография\". Алгоритъмът на тази услуга за незабавни съобщения открива това и автоматично блокира акаунтите на всички участници във въпросното групово съобщение. Американските медии уточняват, че целта на тези потребители е да тестват алгоритъма WhatsApp, базиран на изкуствен интелект, за да докажат, че неговите стандарти за нулева толерантност са спазени, във връзка с тези видове проблеми. Тъй като всички съобщения в това приложение са криптирани, което означава, че не може да се получи достъп до тях, системата анализира имена и икони на групи, за да направи извод, дали потребителите на чата извършват някакво престъпление в него. Някои засегнати потребители разказаха за проблема в Twitter и помолиха компанията, която принадлежи на Facebook, да възстанови спрените им акаунти. Досега базираната в Калифорния компания - която блокира 250 000 души всеки месец за нарушаване на правилата й - вече активира акаунта на някои потребители, засегнати от тази шега.", "date": "2019.10.16", "title": "Зловещата шега, която вече блокира WhatsApp на хиляди хора"}
