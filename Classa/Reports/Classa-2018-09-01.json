{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/386575-%D0%B4%D1%8A%D0%BB%D0%B3%D1%8A%D1%82-%D0%BD%D0%B0-%D0%BF%D0%BE%D0%B4%D1%81%D0%B5%D0%BA%D1%82%D0%BE%D1%80-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D1%82%D1%80%D1%8A%D0%B3%D0%BD%D0%B0-%D0%BD%D0%B0%D0%B3%D0%BE%D1%80%D0%B5", "text": "Към края на юли 2018 г. размерът на дълга на подсектор „Централно управление“, в който влизат всички държавни предприятия, възлиза на 12,08 млрд. евро. Само преди месец той беше 12,07 млрд. евро. Вътрешните задължения са 2,9 млрд. евро, докато външните са 9,12 млрд. евро, показват данни на Министерство на финансите (МФ). В края на отчетния период съотношението на дълга на подсектора към брутния вътрешен продукт (БВП) възлиза на 22,6%, като делът на вътрешния дълг е 5,5%, а на външния дълг – 17,1%. В структурата на дълга на подсектор „Централно управление“ в края на периода вътрешните задължения заемат дял от 24,5 %, а външните – от 75,5 %, отчитат още от МФ.   Гарантираният дълг на подсектор „Централно управление“ към 31 юли 2018 г. е в размер на  318 млн. евро. Вътрешните гаранции са 34,6 млн. евро, а външните – 283,4 млн. евро. Съотношението гарантиран дълг на подсектор „Централно управление“/БВП е в размер на 0,6 %. Държавният дълг към края на юли 2018 г. достига до 11,4 млрд. евро или 21,3 % от брутния вътрешен продукт (БВП). Вътрешните задължения са в размер на 2,9 млрд. млн. евро, а външните – в размер на 8,5 млрд. евро. Държавногарантираният дълг през юли 2018 г. възлиза на 985 млн. евро. Вътрешните гаранции са 34,6 млн. евро, а съотношението държавногарантиран дълг/БВП - 1,8 %.     В структурата на дълга по инструменти към края на периода с най-голям относителен дял продължават да са еврооблигациите, емитирани на МКП (54.9%), следвани от ДЦК, емитирани на вътрешния пазар (23.7%) и кредитите (21.3%), показват още данните на МФ. Извършените плащания по дълга на подсектор „Централно управление“ към края на юли възлизат на 1,8 млрд. лв., от които 1,3 млрд. лв. погашения и 479 млн. лв. лихви. Регистрира се превес на погашенията по ДЦК, емитирани на вътрешния пазар и на платените лихви по облигации, емитирани на международните капиталови пазари. ", "date": "2018.09.01", "title": "Дългът на подсектор \"Централно управление тръгна нагоре"}
{"url": "http://www.classa.bg/%D1%81%D0%B2%D1%8F%D1%82/item/386576-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B5-%D0%B3%D0%BE%D1%82%D0%BE%D0%B2-%D0%B4%D0%B0-%D1%83%D0%B2%D0%B5%D0%BB%D0%B8%D1%87%D0%B8-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%BE%D1%80%D1%8A%D0%B6%D0%B8%D1%8F-%D0%B7%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": "В екслузивно интервю за вестник The Guardian бившият посланик на Съединените щати в НАТО Кърт Волкър, а сега специален пратеник в Украйна заявява, че Вашингтон е готов да увеличи продажбата на оръжия в Украйна за военноморските и военновъздушните сили на страната, за да се защитят от източните сепаратисти, подкрепяни от Русия, предаде БНР. Кърт Волкър заявява, че все още има голяма пропаст между САЩ и Русия по въпроса как да бъдат разположени умиротворителните сили на ООН, за да се сложи край на 4-годишната война и прогнозира, че Владимир Путин ще изчака до президентските и парламентарни избори в Украйна догодина преди да преосмисли позицията си в преговорите.  Според Волкър обаче този път времето не е на страната на Путин, като по думите му прозападните и антируските чувства в Украйна се засилват с всеки изминал месец. Той допълва, че администрацията на Доналд Тръмп е напълно готова да направи следваща крачка, като снабди украинската армия с много по-модерни оръжия, отколкото вече доставените противотанкови ракети през април. „Всяка седмица загиват войници, защитавайки собствената си страна и е съвсем естествено Украйна да подсилва армията си, да търси помощ и други страни да ѝ я предоставят“, посочва Волкър. Вестникът припомня, че през май американският Конгрес е одобрил 250 милиона долара военна помощ за Украйна през 2019 година, допълва Националното радио.", "date": "2018.09.01", "title": "Вашингтон е готов да увеличи продажбата на оръжия за Украйна"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386577-%D0%BF%D0%B8%D1%81%D0%B0%D1%82%D0%B5%D0%BB%D1%8F%D1%82-%D0%B1%D1%83%D0%B0%D0%BB%D0%B5%D0%BC-%D1%81%D0%B0%D0%BD%D1%81%D0%B0%D0%BB-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%B8-%D0%B3%D0%BB%D1%83%D0%BF%D0%B0%D0%B2%D0%B0-%D0%B5%D0%B2%D1%80%D0%BE%D0%BF%D0%B0-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%BE%D1%82%D1%81%D1%82%D1%8A%D0%BF%D0%B8-%D0%B2%D1%81%D0%B8%D1%87%D0%BA%D0%BE-%D0%BD%D0%B0-%D0%B8%D1%81%D0%BB%D1%8F%D0%BC%D0%B8%D0%B7%D0%BC%D0%B0", "text": "Западът се опитва да преговаря, за да забави края си и да запази дребните си навици на закостенял сладострастник, казва алжирският писател в интервю за \"Фигаро\" “В красивата, богата и наивна Европа има нещо от митичната Агапия, пристан на мира и любовта, където злото не съществува, просто защото е отречено. Разбирайки все по-малко собствените си ценности, Европа създаде много принудителни механизми, за да отрече реалността и да живее в илюзията и щастливото подчинение, толкова скъпи на Ла Боеси. Това е много оруелско. Говори се за политическата коректност, но има и философска коректност, социална коректност, артистична коректност, журналистическа коректност и т.н. Това е смъртта на духа. Вследствие на което се формират легиони от ловки комисари, за да преследват онзи, който се е отклонил. Европа е красива, но и глупава”, разсъждава алжирският писател Буалем Сансал в интервю за “Фигаро”. Той разказва, че през 2013 г., когато публикува книгата си Gouverner au nom d'Allah (Управление в името на Аллах), се е надявал да помогне на европейците да осъзнаят ислямистката опасност. “Едва ли съм преувеличил, когато им казах, че това ще бъде фатално за тях, защото отворените демократични общества могат да се борят срещу тероризма само в рамките на закона. Бързо се разочаровах - този предупредителен текст мина незабелязано, или се четеше като популяризиране на една далечна, екзотична реалност. В замяна на това, “2084”, публикувана два месеца преди атентатите от 13 ноември 2015 г. (в Париж - б. пр.), допринесе за изострянето на чувствителността. Предвиждането на бъдещето, съновидението грабват една много чувствителна, интуитивна, реактивна, винаги достъпна част от мозъка”, продължава писателят. “Казват, че историята се повтаря. Стори ми се интересно да сравня миграционното явление, което е създало Америка, и това, което се случва днес в Европа. От ХVIII до ХХ в. непрекъснати потоци от милиони европейци са емигрирали в Америка и са се заселили там… в ущърб на местните жители, които са били изблъскани в периферията и частично изтребени. В Африка и Азия колонизацията се осъществява от армии, които превръщат туземците в работна ръка и предлагат земите им на мигранти, набирани в Европа. Веднъж заселили се, мигрантите са наречени заселници, а новите владения - колонии. Тогава това са славни имена, те препращат към изследване, приключение, триумф на европейската цивилизация, покръстване на “диваците”, пътешествие, екзотизъм”, разсъждава алжирският писател. Според него днес се очертава обратното движение. “Непрекъснати потоци от мигранти, в по-голямата си част дошли от бившите европейски колонии, се втурват по пътищата, изправяйки се пред всякакви препятствия, за да достигнат Европа и да се разлеят в нея. Как да се квалифицира това ново явление, какво име да му се даде, каква форма ще приеме утре? Изглежда, че никой не може да каже. Страхът от думите ни прави безмълвни. Неспособни да обсъждат, в интерес на всички, европейците и мигрантите, които са се струпали по границите им или скитат в техните градове и села, живеят в неяснота и несигурност, гняв и неприязън. Климатът става все по-тягостен и разделя Европа. Някои страни се радикализират и предприемат изключителни мерки, други си препращат или разпределят мигрантите и се пазарят за сметката. Ако прибавим към миграционното уравнение пълзящата радикализация в предградията и призивите за джихад в Европа, отправяни от всички страни, имаме всички съставки на едно бъдещо бедствие”, предупреждава Буалем Сансал. Според него в днешната мигрантска схема в Европа всички са губещи: европейските страни, които се тресат от броя на пристигащите (вследствие на грешката си да отворят широко вратите, създавайки притегляне, което вече нищо не може да спре), и страните, откъдето тръгват мигрантите, които се обезкървяват. Сега, когато “Ислямска държава” е към края си, сирийските мигранти ще могат да се върнат и да възстановят родината. Проблемът с африканските и магребските мигранти ще се задълбочава, защото техните страни са разрушени от ислямизма, корупцията и насилието на управляващите, добавя писателят. По думите му, за онзи, който има достъп до днешната ислямска литература на арабски (книги, учебници, видеозаписи), няма никакво съмнение за завоевателния проект на политическия ислям. “Но времето на проекта е отминало, политическият ислям върви бързо, сега е време на изпълнение на неговата завоевателна програма. Издигането на няколко хиляди джамии в Еропа (видимата част от айсберга) за двайсетина години не е плод на случайността или на набожна треска, то е резултат от продължителна работа, в която участваха държави, институции, сдружения и стотици изтъкнати личности от ислямското гражданско общество. Шансовете за успех? Според ислямската литература победата е сигурна. Западът е хартиен тигър, той все още се съпротивлява, но е стар, износен, разделен, корумпиран, дава признаци на отпадналост. Той вече се опитва да преговаря, за да забави края и да запази дребните си навици на закостенял сладострастник”. Триумфалните възвания на политическия ислям могат да се осъществят при две условия, продължава Сансал. Първото е, че политическият ислям да се отърси от тероризма, който дискредитира исляма. Второто е интегрирането на западната цивилизация в неговата мисловна схема. “При ислямистите има много разисквания в тази посока, като темата е: победата е сигурна, как да я конкретизираме и запазим, как и с кого да управляваме света и какво да правим с онези, които не се подчиняват?”, уточнява писателят. “Германия е силното и слабото звено в Европа. Ако Германия отслабне, тя ще се разпадне, а заедно с нея и Европа; ако се засили, тя ще се върне към старите си мечти за господство. Тя стои точно по средата, в централното място и в ролята на регулатор, която бащите основателки на Европа са й определили. Но се усеща, че страда от своите противоречия, старите, които все още я измъчват, и новите, които не разбира. В напрегнатите й връзки с Турция, чиято история също се колебае между имперската мечта и страха от изпадане, кристализира опозицията Запад - ислям”, изтъква Буалем Сансал. “Да, Европа се страхува от ислямизма, тя е готова да му отстъпи всичко, да запуши устата си. Да промени речника си, например”, добавя писателят. Според него атентатът в парижката зала “Батаклан” през ноември 2015 г. е първият военен акт на ислямизма срещу Франция и Европа. “Това не беше краткосрочен тероризъм, а година I на джихад на европейските ислямисти. “Батаклан” вече не е име на концертна зала, а на митична битка, както битката при Бадр, първата победоносна битка на Мохамед срещу идолопоклонниците в Мека. Бедният Франсоа Оланд не разбра, че трябва да умъртви в самото начало символиката на този акт. С хленченето си под дъжда той създаде на Франция образа на една победена страна”, заключава Буалем Сансал.    ", "date": "2018.09.01", "title": "Писателят Буалем Сансал: Красивата и глупава Европа е готова да отстъпи всичко на ислямизма"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386569-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D0%BD%D0%B0-%D1%88%D1%83%D0%BC%D0%B0%D1%85%D0%B5%D1%80-%D0%BF%D0%B8%D0%B9%D0%BD%D0%B0%D1%85%D0%BC%D0%B5-%D0%BF%D0%BE%D0%B2%D0%B5%D1%87%D0%BA%D0%BE,-%D0%B2%D1%81%D0%B8%D1%87%D0%BA%D0%BE-%D0%B1%D0%B5-%D0%B8%D0%B4%D0%B8%D0%BB%D0%B8%D1%8F-%D0%B8-%D0%BF%D0%BE%D0%B2%D0%B5%D1%87%D0%B5-%D0%BD%D0%B5-%D1%81%D0%B5-%D0%B2%D0%B8%D0%B4%D1%8F%D1%85%D0%BC%D0%B5", "text": "Бившият коментатор в германската телевизия RTL Кай Ебел разказа спомените си от последните дни на легендата Михаел Шумахер преди инцидента в Мерибел. На 29 декември 2013 година седемкратният световен шампион във Формула 1 претърпя инцидент и удари главата си докато кара ски, а до момента не се е възстановил. Информации за състоянието му няма, тъй като близките му крият всичко от медии и фенове.   Ебел разказа как двамата с Михаел са пили и са си разказвали вицове вечерта преди легендата да замине при семейството си в Мерибел.    \"Видяхме се няколко дни след Коледа през онази година. Седяхме вечерта, говорехме си, разказвахме си вицове, пийнахме повечко, дори бяхме леко пияни. Тогава той ми каза, че на следващия ден ще лети за Мерибел, където го чакат жена му и децата.  Казах му, че вече съм бил там през същата тази зима, карах ски, курортът беше страхотен. Общо взето всичко беше една идилия. Повече не се видяхме и той отпътува на следващия ден. После си спомням как научих за инцидента\", започна Ебел.\"В деня, в който се е случил, гледах телевизия, но не обръщах много внимание. По едно време мина надпис на екрана, че е имало тежък инцидент с Михаел Шумахер. Помислих си, че това са глупости, защото той летя до там, не е шофирал. Но когато видях, че става въпрос за ски-инцидент, вече започнах да осъзнавам, че е истина. Мислех си, че нещата са ОК, защото по телевизията казаха, че самият той е помахал от медицинския хеликоптер. Но постепенно започнаха да идват все по-драматични и драматични информации. И оттогава не сме се виждали\", заяви още приятелят на Шумахер.", "date": "2018.09.01", "title": "Един от най-близките на Шумахер: Пийнахме повечко, всичко бе идилия и ... повече не се видяхме"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386570-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BE%D1%80%D0%B3%D0%B8%D0%B8%D1%82%D0%B5-%D0%B2-%D0%BB%D0%BE%D1%81-%D0%B0%D0%BD%D0%B4%D0%B6%D0%B5%D0%BB%D0%B8%D1%81-%D0%B8-%D1%81%D0%B2%D0%B0%D0%BB%D0%B5%D0%BD%D0%BE%D1%82%D0%BE-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5-%D0%BE%D1%82-%D0%BD%D0%BE%D0%B2%D0%B0-%D0%B8-%D1%81%D0%B5-%D0%BF%D1%80%D0%B5%D0%BA%D1%80%D1%8A%D1%81%D1%82%D0%B8-%D0%B7%D0%B0%D1%80%D0%B0%D0%B4%D0%B8", "text": "„Вие помните как дойде БСП на власт с кабинета „Орешарски\". Костинброд не беше ли фалшива новина?\". Това попита премиерът Бойко Борисов на XI летен университет на МГЕРБ „Само истината, не на фалшивите новини\" във Варна, където преди това направи важна проверка, от която правителствената информационна служба изпрати много снимки. „Ето ви една прекрасна фалшива новина как събаря правителство\", посочи той.Борисов посочи млада жена от младежкото ГЕРБ. „Почнаха май с теб – Борисов купил за 12,5 млн. на тази колежка, аз не ѝ знам точно името как е, това мога да се закълна в двата си внука. И слагат снимка от младежки ГЕРБ, където сме снимани\", припомни той. „После ѝ купил имение. Лос Анджелис, къде беше, където там правел оргиите си. Аз никога не съм бил в Лос Анджелис. Моите ходения в Америка са били в Белия дом, ФБР, ДЕА, „Сикрет сървиз\", може да се проверят по час. После дъщеря му в Лос Анджелис летяла с „Бугати\" с 300 км/ч. Тя в 8-ия месец лежи, милата, бременна, ще ражда всеки момент\", разказа още премиерът.„После къща в Барселона, преди това остров в Гърция. Младежкият ГЕРБ в Бали на обучение за 22 млн., „Ханс Зайдел\" плащал, и аз съм бил!\", каза Борисов. „Излиза – човекът вика: „Това е моята къща\", един кинорежисьор Лос Анджелис. Тоя остров се оказа, че изобщо нито го знам къде е. Обаче продължават – Борисов свалил предаването от Нова телевизия. Бог ми е свидетел, нито съм ги чул, нито искам да ги чуя и да ги видя\", прекръсти се премиерът.", "date": "2018.09.01", "title": "Борисов проговори за оргиите в Лос Анджелис и сваленото предаване от Нова и се прекръсти заради..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386571-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D0%B0%D0%B2%D1%82%D0%BE%D0%BC%D0%B0%D1%82%D0%B8-%D0%B2-%D1%81%D0%B2%D0%B5%D1%82%D0%B0", "text": "VSB defense направи класация на най-добрите автомати в света. Любопитният рейтинг засяга по-големите автоматични огнестрелни оръжия, познати в разговорния език като автомати.  \r\n   Вижте ги: \r\n    ", "date": "2018.09.01", "title": "Най-добрите автомати в света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386572-%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D1%81%D1%82%D0%B8%D0%B2-%D0%B4%D0%B6%D0%BE%D0%B1%D1%81-%D1%85%D0%B2%D1%8A%D1%80%D0%BB%D0%B8-%D0%BD%D0%BE%D0%B2%D0%B0-%D0%B1%D0%BE%D0%BC%D0%B1%D0%B0-%D0%B1%D0%B0%D1%89%D0%B0-%D0%BC%D0%B8-%D0%BC%D0%B5-%D0%BA%D0%B0%D1%80%D0%B0%D1%88%D0%B5-%D0%B4%D0%B0-%D0%B3%D0%BB%D0%B5%D0%B4%D0%B0%D0%BC-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8-%D1%81%D1%86%D0%B5%D0%BD%D0%B8-%D1%81", "text": "40-годишната журналистка Лиза Бренън-Джобс продължава да разкрива подробности за отношенията си с покойния й баща - основателя на Apple, Стив Джобс. Този път тя каза, че баща й я е принуждавал да присъства на интимни сцени между него и мащехата й, съобщава The Sun. Както БЛИЦ съобщи, през септември ще излезе книгата на Лиза \"Small Fry\", голяма част от която ще е посветена на отношенията й с милионерския й баща. Журналистката вече сподели с читателите фрагменти от бъдещата книга. Жената каза, че на смъртното си легло Стив Джобс й казал, че мирише на тоалетна. Освен това Лиза се оплаква, че баща й бил алчен и никога не й давал допълнителни пари.      Дъщерята на Джобс каза, че баща й я принуждавал да присъства по време на сексуални сцени с неината мащеха. Според Лиза Стив целувал и галел новата си съпруга и в същото време забранявал на дъщеря му да напусне стаята. В резултат на това момичето било принудено да остане близо и да гледа сцените. \"Остани тук, ние имаме семеен миг. Важно е да се опиташ да станеш част от това семейство\", й казвал Стив. Важно е да се отбележи, че според Лиза баща й никога не е демонстрирал сексуално внимание към самата нея. Нито тя, нито майка й някога са твърдели, че милионерът е педофил. Въпреки това майката на журналистката признава, че Стив Джобс многократно осмивал връзката на дъщеря й с момчетата и мръсно се шегувал по сексуалните въпроси. \"Той се държеше неподходящо, защото не знаеше как да се справя по-добре\", добавя майката на Лиза.", "date": "2018.09.01", "title": "Щерката на Стив Джобс хвърли нова бомба: Баща ми ме караше да гледам сексуални сцени с ..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386573-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%81-%D0%BF%D1%8A%D1%80%D0%B2%D0%B8-%D0%B4%D1%83%D0%BC%D0%B8-%D0%BE%D1%82-%D1%81%D1%8A%D0%B4%D0%B1%D0%BE%D0%BD%D0%BE%D1%81%D0%BD%D0%BE%D1%82%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%BD%D0%B0-%D0%BD%D1%84%D1%81%D0%B1", "text": "Започна разширено заседание в Слънчев бряг на ръководството на ПП НФСБ. В залата влязоха председателят на НФСБ и вицепремиер в настоящото правителство Валери Симеонов и тримата му заместници Данчо Хаджиев, Валентин Касабов и Борис Ячев. След тях започнаха да влизат регионални координатори на НФСБ, както и народните представители от партията в коалицията Обединени патриоти, съобщава \"Флагман\". Работата на разширеното заседание на Изпълнителния комитет тече доста напрегнато. Симеонов отказа категорично коментар защо пази мълчание вече цяло денонощие за причините, поради които се налага извънредно да събира актива. От вчера се знае само, че той крайно обиден на премиера Бойко Борисов за взетото от него еднолично решение трима от министрите да подадат оставки. „Въпросите, които ще обсъдим, са сериозни. Намираме в ситуация на усложнена политическа обстановка – в началото на започващата есенна сесия на парламента, в която предстои да се гледат законопроекти, чието бъдеще към момента ни се вижда неясно\", заяви Симеонов на влизане в залата.    В заседанието участват ИК, депутатите и регионални координатори    Той подчерта само, че тази вечер ще се вземат решения, които предстои да бъдат гласувани от Националния политически съвет на партията. „Събрал съм голяма част от актива, за да чуя мнението на всеки, искам да знам какви са настроенията по места, за да не сбъркаме в преценката си\", каза той в обръщение към присъстващите в началото на заседанието. От заседанието отсъстват двама народни представители Йордан Апостолов, който бил в чужбина и Росен Иванов, възпрепятстван да пътува от Видин поради важни семейни причини.", "date": "2018.09.01", "title": "Валери Симеонов с първи думи от съдбоносното заседание на НФСБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386574-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D0%B7%D0%B0-%D0%B2%D1%87%D0%B5%D1%80%D0%B0%D1%88%D0%BD%D0%B0%D1%82%D0%B0-%D0%BC%D0%B0%D1%89%D0%B0%D0%B1%D0%BD%D0%B0-%D0%B0%D0%BA%D1%86%D0%B8%D1%8F-%D0%B8%D0%B7%D0%BB%D0%B8%D0%B7%D0%B0%D1%82-%D0%BF%D0%B0%D1%80%D0%B8-%D0%BE%D1%82-%D0%BA%D1%83%D1%84%D0%B0%D1%80%D0%B8,-%D0%BA%D1%83%D1%82%D0%B8%D0%B8,-%D1%81%D0%B5%D0%B9%D1%84%D0%BE%D0%B2%D0%B5,-%D0%BA%D0%B0%D1%81%D0%B5%D1%82%D0%BA%D0%B8-%D0%B2-%D0%B1%D0%B0%D0%BD%D0%BA%D0%B8-%D1%82%D0%B0%D0%BA%D0%BE%D0%B2%D0%B0-%D0%BD%D0%B5%D1%89%D0%BE-%D0%BD%D0%B5-%D0%BF%D0%BE%D0%BC%D0%BD%D1%8F-%D0%B2-%D1%86%D1%8F%D0%BB%D0%B0%D1%82%D0%B0-%D1%81%D0%B8-%D0%BA%D0%B0%D1%80%D0%B8%D0%B5%D1%80%D0%B0", "text": "Общо над 10 милиона лева в брой са намерени при претърсванията на хотели и имоти на известния бизнесмен Ветко Арабаджиев. Това обяви ръководителят на специализираната прокуратура Иван Гешев на брифинг по повод вчерашната мащабна акция, която започна с обиски на офиси в хотел „Маринела\" в София и „Марица\" – в Пловдив. Разследването срещу организирана престъпна група за данъчни измами и пране на пари. Синът на Ветко Арабаджиев – Вълчо, е задържан за 72 часа и вече е с повдигнато обвинение за данъчни измами. Вече е издадена е европейска заповед за арест за семейство Арабаджиеви, като от думите на Гешев стана ясно, че става въпрос за самия Ветко Арабаджиев и съпругата му Маринела. Работи се е и по линия да бъде издадена заповед за арест и от Интерпол. В момента Арабаджиеви не са в България, а по информация на прокуратурата те са във Франция. \"Едно лице е обявено за издирване на територията на страната. Две други лица - мъж и жена, са обявени за общодържавно издирване. За двете лица има издадена европейска заповед за арест с обвинение за участие в организирана престъпна група и данъчни престъпления. Иначе вчера бяха задържани общо 10 лица, сред които и 2 жени. За 4 души обаче не са събрани достатъчно доказателства и те са пуснати. \"Към наказателна отговорност са привлечени 6 лица, 5 от тях за участие в организирана престъпна група, а шестото е с обвинение за пране на пари. На част от петте лица с обвинения за участие в организирана престъпна група са им повдигнати обвинения и за вторични престъпления -пране на пари и данъчни престъпления\", обясни Гешев. \"Едно от обвиненията е за период февруари тази година. Фирмата, която според нас, е извършила данъчно престъпление, е внесла 1000 лева, а е спестила 600 хил. лева. Разследваните фирми са десетки. Само тази фирма е внесла във фиска на държавата 1000 лева, с които да извършва социалната дейност, да плаща пенсии\", каза още той. Относно откритите пари прокурор Гешев е категоричен, че това е първи подобен случай. \"В хода на претърсванията бяха намерени огромни суми пари, говорим за над 10 млн. лева кеш. Излизат пари от куфари, кутии, сейфове, касетки в банки. Такова нещо не помня в цялата си кариера. Доколкото ми е известно и не се е случвало в новата история на България. Колегите са работили почти 24 часа. Наложи се спешно съдействие от БНБ през нощта за осигуряване на броячни машини. Сумите са потресаващи. Трябва да отбележим, че според нас това не е цялата налична сума\", обясни той и уточни, че парите са намерени в домове, хотели, офиси и банки. Освен това при претърсванията е открит луксозен автопарк. Става въпрос за коли с марки като \"Бентли\" и \"Ролс Ройс\". \"Последното претърсване приключи рано сутринта и беше иззет луксозен автопарк. Ще се провежда разследване в посока как са придобити тези коли. Оценката им грубо върви около 5-10 млн. лева\", заяви зам.- главният прокурор. \"Не можеш да забраниш на никой да е богат, но като си купуваш коли, самолети и хотели - си плащай данъците\", каза още Гешев. Прокурор Гешев категорично отрече информациите излезли от пресслужбата на \"Виктория груп\", че оказвано съдействие на служлбите. \"Всичко друго, но не и съдействие. По-скоро бездействие и оказване на съпротива. От рода на не знам къде е ключа за тази стая, не знам кой я ползва и т.н\", каза прокурорът. Той уточни, че оперативна информация се събира по случая се събира от януари месец, като по този начин отрече да има сигнал, с дейности с европредседателството. Решението за провеждането на самата акция, пък е взето 5-6 дни по-рано, заради което според Гешев няма как да се твърди, че Арабаджиеви са били предупредени и заради това са във Франция. Те са там от началото на август, по-скоро на почивка.", "date": "2018.09.01", "title": "Иван Гешев за вчерашната мащабна акция: Излизат пари от куфари, кутии, сейфове, касетки в банки - такова нещо не помня в цялата си кариера"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386568-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%BE%D1%82%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%B3%D0%BE%D1%82%D0%B2%D0%B8-%D0%B3%D0%BE%D0%BB%D0%B5%D0%BC%D0%B8-%D0%BF%D1%80%D0%BE%D0%BC%D0%B5%D0%BD%D0%B8,-%D0%BA%D0%BE%D0%B8%D1%82%D0%BE-%D1%89%D0%B5-%D1%83%D0%B4%D0%B0%D1%80%D1%8F%D1%82-%D0%BF%D0%BE-%D0%B4%D0%B6%D0%BE%D0%B1%D0%B0-%D0%BD%D0%B0-%D0%B2%D1%81%D0%B5%D0%BA%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%BD", "text": "Данъкът на автомобили с тегло до 3,5 тона вече ще се определя и според екостандарта, на който те отговарят. Така притежателите на превозни средства c екостандарт \"Eвpo 4\" или пo-нoви ще плащат по-ниски налози. Това предвиждат поправки в Закона за местните данъци и такси, публикувани в сайта на Министерството на финансите (МФ), пише в. Монитор. Oтcтъпĸитe зa нaличиeтo нa ĸaтaлизaтop обаче oтпaдaт. Дoceгa тe вapиpaxa от 20 до 60% в зaвиcимocт oт ĸaтeгopиятa и peшeниeтo нa общинcĸия cъвeт и нe ca вĸлючeни в гopнитe изчиcлeния. Haд 50% oт aвтoмoбилитe на възраст нaд 15 г. ca c мoщнocт пoд 74 киловата, сочат данните на MФ, ĸoeтo пpeдпoлaгa, чe дoceгa ca пoлзвaли дaнъчнo oблeĸчeниe зa дeйcтвaщo ĸaтaлизaтopнo ycтpoйcтвo. B мoмeнтa налогът за aвтoмoбил ce cмятa пo фopмyлa, ĸoятo вĸлючвa мoщнocттa на двигателя и възpacттa нa вoзилoтo. Cyмaтa, ĸoятo ce плaщa зa мoщнocт, ce oпpeдeля oт общинcĸия cъвeт, ĸaтo тя e в гpaници, oпpeдeлeни oт НС cъc зaĸoн. Πoлyчeнaтa cyмa ce yмнoжaвa пo ĸoeфициeнт нa възpacттa нa aвтoмoбилa, ĸaтo cтapитe плaщaт пo-мaлĸo, a пo-нoвитe пoвeчe. Πpeдлoжeнитe от Министерството на финансите пpoмeни yвeличaвaт в няĸoи cлyчaи цeнaтa нa киловат мoщнocт, нo дoбaвят и eĸoлoгичнa ĸoмпoнeнтa cпopeд \"Eвpo\" ĸaтeгopиятa нa вoзилoтo. Нaй-oблaгoдeтeлcтвaнa е нaй-мacoвaтa гpyпa шoфьopи c aвтoмoбили мeждy 15 и 20-гoдишнa възpacт или 1.05 млн. превозни средства. При тях коефициентът за възраст е 1x. Bcичĸи ocтaнaли щe плaщaт пo-виcoĸ ĸoeфициeнт. Ocтaвa и нaй-виcoĸaтa cтaвка зa тeзи, ĸoитo ca peшили дa ĸyпят чиcтo нoв aвтoмoбил, нo тя ще e пo-ниcĸa oт дoceгaшнaтa. От предложението на МФ става ясно, че ще бъдат повишени евентуално и новите рамки на цените на киловат мощност на двигателя на автомобила. Cлeд пpecмятaнeтo нa тoзи ĸoeфициeнт ce вĸлючвa и eĸoлoгичния ĸoмпoнeнт. И двамата родители на деца и на деца с увреждания да могат да ползват данъчни преференции, е записано пък в промени Закона за облагането на доходите на физическите лица С поправките отпада и задължението при ползване на данъчни облекчения от млади семейства да се подава писмена декларация от съпруга или съпругата, че няма да ползва данъчни облекчения. За да се избегнат злоупотреби с ползването на тези преференции, е предвидено възстановяване на частта от данъка и от двете страни, съответстваща на размера на ползваното облекчение. Целта е да се избегнат случаите на неспазване на закона, като се санкционират некоректните данъкоплатци. По отношение на облекченията за деца и за деца с увреждания се предлага още една промяна - създаване на правна възможност за ползване на облекченията и от двамата родители. Правилото ще се прилага, когато доходите им не позволяват те да се приложат от единия родител, което се среща най вече при деца с увреждания. Целта е да се даде възможност и на семействата с по-ниски доходи да прилагат пълния размер на облекчението, обясниха от ведомството на Владислав Горанов. Самоусигуряващите се пък вече ще подават данъчните си декларации само електронно, а служебните бележки за доходите им ще се пращат в НАП по електронен път, пише още в промените в Закона за данъците върху доходите на физическите лица. Прецизира се и начинът на закръгляване на данъците върху доходите на физическите лица, като дължимият налог за довнасяне по годишна данъчна декларация да се внася без стотинки, само в левове. В момента закръгляването към всеки пълен лев се прави след приспаданията за авансово удържан и внесен през годината налог. Това обаче се обезсмисля в случаите, когато от така формираната сума се правят и други намаления - например ползване на 5% отстъпка или на данъчно облекчение за безкасови плащания, след които отново може да се стигне до довнасяне на стотинки. Тази промяна се предвижда да се прилага при деклариране на доходите за 2018 г. Облекчава се и режимът за внасяне на данъка за доходи на починали лица. Ще има по-дълъг срок за внасянето му в случаите, когато годишната данъчна декларация за тези доходи се подава след крайния срок на общия ред за подаване на данъчните декларации – 30 април. Към момента не е предвиден по-дълъг срок за внасяне на данъка. Заради това, когато наследниците по една или друга причина се възползват от възможността за подаване на декларация след 30 април, се начислява лихва за просрочие. С промените в закона обаче тази лихва отпада. Освен това от МФ предлагат срокът за данъка с отстъпка т 5% да се удължи с 2 месеца и да се внася до 31 март, а не както досега до края на януари. Поправката трябва да влезе в сила от 1 януари 2020 г. Промените в Закона за доходите на физическите лица предвиждат още необлагаемият размер за наградите да се вдигне от 30 на 100 лева. Без отстъпка за основно жилище, ако сме декларирали повече от едно При недвижимите имоти отпада данъчното облекчение за основно жилище. Налогът вече ще е в пълен размер за всички жилища на данъчно задълженото лице, когато повече от едно жилище е декларирано като основно, предвиждат промени в Закона за местните данъци и такси. МФ предлага още и отпадане на разпоредбата за освобождаване от първата и част от втората компонента от таксата за битови отпадъци за недвижим имот, деклариран като основно жилище.", "date": "2018.09.01", "title": "Финансовото министерство готви големи промени, които ще ударят по джоба на всеки българин!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386561-%D1%85%D1%8A%D1%80%D0%B2%D0%B0%D1%82%D0%BA%D0%B8%D1%82%D0%B5,-%D0%BF%D0%BE-%D0%BA%D0%BE%D0%B8%D1%82%D0%BE-%D0%BF%D0%BE%D0%BB%D1%83%D0%B4%D1%8F-%D1%86%D1%8F%D0%BB-%D1%81%D0%B2%D1%8F%D1%82", "text": "Хърватия се превърна в сензация на световното първенство по футбол това лято и достигна до финала на турнира, където обаче претъпя загуба от Франция.  По време на Мондиала в Русия две момичета, също като футболистите на тима, грабнаха погледите на цял свят. Това бяха  , и Ивана Кнол. Двете хубавици постоянно бяха преследвани от фотографи и фенове. Сега пък те изпозлват славата си, за да печелят чрез реклами в социалната мрежа Инстаграм. Снимките на двете хърватки предизвикват въздишките на хиляди мъже, които а готови на всичко, за да се докоснат до тях.            ", "date": "2018.09.01", "title": "Хърватките, по които полудя цял свят"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386562-%D0%B1%D0%B5%D0%B4%D0%BD%D0%B8,-%D0%B1%D0%B5%D0%B4%D0%BD%D0%B8,-%D0%B1%D0%BE%D1%80%D0%B8%D1%81%D0%BE%D0%B2,-%D1%89%D0%BE-%D1%82%D0%B8-%D1%82%D1%80%D1%8F%D0%B1%D0%B2%D0%B0%D1%88%D0%B5-%D1%82%D1%80%D0%B5%D1%82%D0%B8-%D0%BC%D0%B0%D0%BD%D0%B4%D0%B0%D1%82", "text": "Някога БСП казваше, че асфалтът не се яде. “Не се яде, но без него няма ядене”, отвръщаше премиерът Бойко Борисов намахано. Днес БСП казва, че корупцията убива. Борисов гузно мълчи, само придворните му припкат да го бранят с втръснали аргументи от не толкова далечното минало. Темата обаче се изговаря по-прямо и нешлифовано сред народните маси. Опозиция този път са обикновените хора, които не могат да бъдат обвинени, че са управлявали в тройна коалиция или с Пламен Орешарски. Адресатът отново е правителството. “Гришата не е виновен, той е изключително скромен човек. Оправете пътя! Защо ни убивате с вашите безотговорност и безхаберие!?”, казаха на няколко протеста след трагичния инцидент жители на Своге и селата. Всичко това е присъда в съзнанието на хората, за която не е нужен съд. Официалният съд отсича според доказателства (каквито му се предоставят). Съдът в умове, сърца, по кръчми, у дома – според чувствата: независимо дали шофьорът е виновен за конкретния инцидент край Своге, властта е виновна за качеството на пътищата; това е базовият проблем, той предпоставя трагедии. Пътищата се превръщат в убийци поради кражби и корупция. Утре всеки един може да е на мястото или на шофьора, или на загиналите. Периодът е много труден за Бойко Борисов. Имаше чумата в Странджа, крах на застрахователното дружество “Олимпик”, резил с Търговския регистър. Пряко бяха ударени по джобовете хиляди българи, това са много по-страшни скандали от корупционни драми като с Живко Суджука например. Но трагедията в Искърското дефиле промени ситуацията качествено. Тя удари по Борисов много повече, отколкото други, по-големи драми Защото асфалтът бе неговата върховна, изначална, вечна и несъкрушима гордост. Нали той е Бойко Омуртаг, който строи с чутовен размах и дарява българите с магистрали! За което те трябва да са му вечно благодарни и да си затварят очите за твърде високите цени или твърде ниското качество. Но вече не е така. В съзнанието на хората пътищата трайно убиват. И вече не е достатъчно да се режат ленти, важното е асфалтът да става за нещо. А той не става. Не протестират само хората в Своге. Протестираха вчера край Боровец, предни дни в Родопите, още по-напред в Добрич, Враца, Полски Тръмбеш, Павликени… Видин дори искаше да се отцепва от България и да минава към Румъния заради липсата на пътища. От година-две навсякъде се протестира срещу лош асфалт – в много случаи след току-що свършени скъпи ремонти. Българите демонстрират с ясното съзнание, че при ремонтите и строителството се краде много, че принципът е: тънък асфалт пълни дебели джобове. Трагедията край Своге е моментният пик на тези настроения. Хората имат пълно право да мислят така и властта го знае. Във всяко едно нейно действие след трагедията в дефилето се усеща гузност. Не признава вина (смее ли някой да си го представи?), но добре разбира какво искат да й кажат българите. И как няма да разбира? Нали тя самата превърна пътното строителство в основна хранителна верига на корупцията В отговор заваляха ред умопомрачителни безумия като оправдания за калпавия път край Своге: виновен бил Орешарски, щото тогава пътят бил пуснат (какво като жалбите са завалели по времето на Борисов, но никой не им е обърнал внимание); виновен бил законът, позволяващ да се пускат второкачествени пътища (какво като ГЕРБ управлява вече n-ти мандат с мнозинство в парламента); и фирмата била малко виновна, но и лабораторията за асфалта; ще ги намерим тия проклети виновници (може би гадове? – по любимия на Борисов израз), ама първо прокуратурата да каже. Бедни, бедни, Борисов, що ти трябваше трети мандат? И децата знаят, че основната вина е в държавата, възложила калпави задачи, осъществила слаб контрол, приела лош обект, нехаеща за експлоатацията. Същата тази държава, която поръчала второкласен път, по който после пренасочила трафик като за магистрала. Същата тази държава, на която от десетилетие с кратки паузи начело си ти! И не е случайно, че България има най-скъпите и най-калпави пътища в Европа. Няма стандарти за строеж, няма методики за контрол (нарочно!). Конкурсите се правят така, че един и същ мастит кръг от фирми да ги печели, който след това се отблагодарява на политиците, гарантирали поръчките. В резултат се строи некачествено, пускат се пътища без маркировка, без акт 16, хора умират на тях… Никой обаче не желае да промени порочната система След всяка тежка катастрофа настават чупки, пози, стойки, местене на едни чиновници от едно ведомство в друго, на едни алинеи от един закон – в друг. Обединяване, после разединяване, накрая – на обратно. “Всяко длъжностно лице, което не си е свършило работата, ще бъде подведено под съдебна отговорност, ще му бъде поискана и политическа“, кълне се Борисов. Търси се изкупителна жертва, а не посичане на самата система. Не удар по корупционната верига. Целта е тя да остане, а за камуфлаж да се размести нещо над нея. Но да се учудваме ли? Нали тази верига е хранителна, няма как консуматорът да я премахне А щом не я премахва, няма никакво значение какви алинеи ще се променят или кой служител ще бъде принесен в жертва. “Много ясно са отрегулирани всички процеси в държавата, конкурси, строителен надзор, приемателни комисии, където всеки се подписва и си носи своята отговорност”, каза още Борисов. Така че той системата си я харесва, пешките са му „проблемът“. За огромно съжаление резултатът ще бъдат още много некачествени пътища, жертви и отново трескаво чудене защо се случва всичко това. Изходите са два – или промяна на самата система, за която, както стана ясно, управляващите нямат желание; или промяна, в която управляващите си прибират багажа и си заминават; за което отново липсва желание. Ступор! Който обаче няма как да промени новия плакат в съзнанието на българите: Борисов, лента, магистрала… и катастрофа! Българите отдавна знаят кои точно са гадовете, новото е, че вече започнаха и да го показват.  ", "date": "2018.09.01", "title": "Бедни, бедни, Борисов, що ти трябваше трети мандат"}
{"url": "http://www.classa.bg/%D1%81%D0%B2%D1%8F%D1%82/item/386563-%D0%BC%D0%B2%D0%BD%D1%80-%D0%BD%D0%B0-%D1%80%D1%83%D1%81%D0%B8%D1%8F-%D0%BE%D0%B1%D0%B2%D0%B8%D0%BD%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BB%D0%B8%D0%B4%D0%B5%D1%80%D0%B0-%D0%BD%D0%B0-%D0%B4%D0%BE%D0%BD%D0%B5%D1%86%D0%BA%D0%B0%D1%82%D0%B0-%D0%BD%D0%B0%D1%80%D0%BE%D0%B4%D0%BD%D0%B0-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B7%D0%B0%D1%85%D0%B0%D1%80%D1%87%D0%B5%D0%BD%D0%BA%D0%BE", "text": "Министерството на външните работи на Русия обвини правителството на Украйна, че стои зад днешното „убийство“ на лидера на Донецка народна република Александър Захарченко. „Киевският режим неведнъж е използвал подобни методи за отстраняване на инакомислещите и неудобните. Вместо да изпълнява минските договорености, партията на войната в Киев осъществява терористичен сценарий, задълбочавайки и без това сложната обстановка в региона“, заяви говорителката на руското външно ведомство Мария Захарова. Украйна отхвърли всякаква съпричастност на своите специални служби към взрива в Донецк, жертва на който стана Захарченко. Представители на местната администрация съобщиха, че ръководителят им е загинал при „терористична атака“, но не дадоха подробности.. Александър Захарченко ръководеше Донецка народна република от самото й създаване през 2014 година.", "date": "2018.09.01", "title": "МВнР на Русия обвини Украйна за убийството на лидера на Донецката народна република Александър Захарченко"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386564-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BD%D0%B0%D0%BF%D0%B0%D0%B4%D0%BD%D0%B0-%D1%80%D0%B0%D0%B4%D0%B5%D0%B2-%D1%82%D0%BE%D0%B9-%D0%B5-%D0%BC%D0%BE%D1%80%D0%B0%D0%BB%D0%B5%D0%BD-%D1%81%D1%82%D0%BE%D0%B6%D0%B5%D1%80-%D0%B2-%D0%BA%D0%B0%D0%B2%D0%B8%D1%87%D0%BA%D0%B8-%D0%B8-%D0%BE%D0%B1%D1%81%D0%BB%D1%83%D0%B6%D0%B2%D0%B0-%D0%B8%D0%B7%D1%86%D1%8F%D0%BB%D0%BE-%D0%B8%D0%BD%D1%82%D0%B5%D1%80%D0%B5%D1%81%D0%B8%D1%82%D0%B5-%D0%BD%D0%B0-%D0%B1%D1%81%D0%BF", "text": "Министрите с оставките си поеха политическата отговорност, за нас властта не е привилегия, подчерта заместник-председателят на партията Отговорността за това управление носи ПП ГЕРБ. Това каза пред журналисти във Варна председателят на ПГ на ГЕРБ и зам.-председател на партията Цветан Цветанов, който участва в 11-ия летен университет на МГЕРБ под мотото „Само истината, НЕ на фалшивите новини“ в к.к. „Св. Св. Константин и Елена“, предаде репортер на Радио „Фокус“ – Варна. По отношение на оставките на тримата министри от ПП ГЕРБ Цветан Цветанов посочи, че това е политическа отговорност. „Министрите, които подадоха вчера оставките си, са от квотата на ПП ГЕРБ, с коалиционните ни партньори ще дискутираме възможните номинации, но ПП ГЕРБ има голяма отговорност и когато се създава усещане, че нещо не е наред или че някой трябва все пак да понесе и съответната отговорност, ние винаги сме заявявали, че за нас властта не е привилегия. За нас властта е отговорност и когато застанеш и обясниш защо подаваш оставката си, смятам, че трябва да бъде възприето“, заяви Цветанов. На въпрос дали има вътрешно противопоставяне в партията след оставките на министрите, Цветанов подчерта, че по никакъв начин тези министри не носят пряката вина. „Сами разбирате, че ние по никакъв начин не казваме, че тези министри носят пряката вина, но когато си в политиката, когато си на високите позиции в изпълнителната власт, ти трябва да можеш и да понесеш и политическа отговорност и по-бързо институциите да продължат да работят, за да реализираме всичко, записано в нашата управленска програма“, посочи Цветан Цветанов. Нека президентът да има доблестта и отговорността да застане като президент на страната, а не като партиен функционер на БСП да „клати“ държавата, заяви пред журналисти Цветанов. „Насреща си имаме креслива опозиция, която започна да дава морални оценки. Самата тя не може да излезе от модела, който създаде през годините, когато е участвала във властта или в реалния политически живот в страната“, коментира той. „ПП ГЕРБ е много по-различна от столетницата, защото при БСП да се носи политическа отговорност – такова нещо няма“, обяви Цветанов. „В БСП някой да застане и да обясни на хората какво се е случило, че те подават оставка, за да може действително държавата да продължи да работи и да се развива по начин, най-добре оценен от обществото- това правим ние в ГЕРБ. За БСП тази тема е абсолютно табу“, посочи той. Според него БСП са успели по някакъв начин да отклонят общественото внимание от темата, свързана с пътния инцидент, в който е участвал бащата на президента Румен Радев. „Искам да попитам президента - как така за пътния инцидент с неговия баща дава съвсем различна оценка, противоречаща на тази за Своге. Раздухано от институциите ли е, ако невинният човек е изкаран виновен, ако виновният човек – бащата на президента, е изкаран невинен. Това раздухване на проблема, за да може да имаме някакви медийни новини ли е“, попита Цветан Цветанов. „За всички е ясно, че навлизащият автомобил, управляван от бащата на президента Радев, е всъщност отнел предимството на човека, който е бил в предимството си да мине преди този, който ще навлезе след това“, посочи той. „Нека президентът да има доблестта, да има отговорността и да застане като президент на страната, а не като партийният функционер на БСП да клати държавата, да създаде усещането, че институциите отсъстват и не работят, а същевременно казва, че институциите са тези, които трябва да си свършат работата по неговия случай на неговия баща“, призова Цветанов. „Какво щяхме днес да обясняваме, ако човекът от триколката беше починал. Срещал съм се с много родители на загинали хора – било на пешеходни пътеки, било при тежки пътни инциденти, и винаги сме искали да има справедливост“, подчерта той. Президентът е морален стожер в кавички и обслужва изцяло интересите на БСП, за да може да дискредитират държавата, каза още Цветанов. „Спомняте ли си за Лора и майката Нели, която е от Варна. Тя загуби дъщеря си. Точно това, че някой беше привилегирован от тези, които са предизвикали това да се случи. Видяхте, че споразумението тогава между прокуратурата и извършителя на престъплението бе изпратено на Нели Петрова по пощата. И ние направихме законодателна промяна, с което поне имаше някакъв морален ангажимент и тя стана част от тази инициатива за справедливостта, за която непрекъснато говорим“, припомни той. Питам президента иска ли да има български институции, които да търсят вина от виновния или иска да имаме институции, които да търсят вина от този, който има протекция от близки или роднини, за да се прикрие това престъпление“, заяви Цветан Цветанов. „9 дни да си мълчиш – ти да си информиран от твоя баща и да правиш всичко възможно да прикриеш този скандал, това ли е президентът на страната, това ли е главнокомандващият, на който всички разчитаме да бъде морален стожер“, каза още той. Имаме много ясно разписани правила в коалиционното ни споразумение, заяви още Цветанов. Той припомни, че по времето на съставяне на правителството периодът е бил много труден. „Това бе единствената възможна коалиция, която можеше да изведе страната ни в правилната посока и да имаме успешно Председателство и да отчитаме днес и заслугата на България за региона, в който се намираме. И приоритетите, които бяха дадени за Западните Балкани“, коментира Цветанов. „С „Обединени патриоти“ понякога имаме много тежки противоречия, но смятам, че винаги когато изведем България над всичко, постигаме необходимия консенсус, за да продължим да изпълняваме управленската си 4-годишна програма“, отбеляза Цветан Цветанов. По думите му в понеделник или във вторник предстои дебат за новите номинации за постовете, които останаха овакантени. „Отговорността, която нося в момента като председател на ПГ на ГЕРБ, при тази опозиция, която имаме в българския парламент, смятам, че трябва да бъдем отговорни и всеки да тежи на мястото си“, каза Цветанов в отговор на въпрос дали би приел кандидатура за министър на вътрешните работи. „Кандидатури има достатъчно. Не смятам, че чрез медиите трябва да обсъждаме имена, а да ги изчистим с нашите коалиционни партньори и да бъдем коректни към тях“, допълни Цветан Цветанов.    ", "date": "2018.09.01", "title": "Цветанов нападна Радев: Той е морален стожер в кавички и обслужва изцяло интересите на БСП"}
{"url": "http://www.classa.bg/%D1%81%D0%B2%D1%8F%D1%82/item/386565-%D1%81%D0%B0%D1%89-%D1%81%D0%BF%D0%B8%D1%80%D0%B0%D1%82-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BE%D0%BE%D0%BD-%D0%B7%D0%B0-%D0%BF%D0%BE%D0%B4%D0%BF%D0%BE%D0%BC%D0%B0%D0%B3%D0%B0%D0%BD%D0%B5-%D0%BD%D0%B0-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%81%D0%BA%D0%B8%D1%82%D0%B5-%D0%B1%D0%B5%D0%B6%D0%B0%D0%BD%D1%86%D0%B8", "text": "Администрацията на президента Доналд Тръмп повече няма да финансира агенцията на ООН за палестинските бежанци, съобщи Държавният департамент на САЩ, цитиран от АР - седмица след като Вашингтон оряза двустранната американска помощ за проекти на Западния бряг и в Газа.   САЩ осигуряват почти 30% от общия бюджет на Агенцията на ООН за подпомагане на палестинските бежанци в Близкия изток (U.N. Relief and Works Agency - UNRWA) и настояват за реформиране на начина, по който тя се управлява, отбелязва АП.  През 2016 г. САЩ дариха 355 милиона долара на агенцията, която осигурява здравеопазване, образование и созиални услуги за палестинците на Западния бряг, в ивицата Газца, Йордания, Сирия и Ливан, и по план трябваше да отпуснат същата сума тази година. През януари администрацията на Тръмп отпусна 60 милиона долара, но блокира 65 милиона от планираната подкрепа. Сегашното решение орязва останалите 290 милиона долара. \"Администрацията внимателно разгледа въпроса и реши, че САЩ няма да отпускат допълнителни средства на тази операция с непоправими недостатъци\", заяви в комюнике говорителката на Държавния департамент на САЩ Хедър Науърт.      \"Когато през януари отпуснахме помощ от 60 милиона долара, дадохме ясно да се разбере, че повече нямаме намерение да носим крайно непропорционален дял от бремето на разходите, който сме поели от години\", заяви говорителката на Държавния департамент. По думите й няколко страни, сред които Йордания, Египет, Швеция, Катар и ОАЕ, са \"показали лидерство\" в справянето с този проблем, но \"общата международна реакция\" не е била достатъчна. Изявлението на Държавния департамент критикува \"бизнес модела и фискалните практики\" на агенцията, която от години е в криза и повече не може да се издържа, понеже безкрайно разширява общността на лицата със статут на палестински бежанци, имащи право на помощ.  Агенцията твърди, че осигурява услуги на около 5 милиона палестински бежанци, отбелязва Ройтерс. Повечето са потомци на лицата, които са избягали от Палестина през войната от 1948 г., довела до създаването на държавата Израел.  Има нарастваща международна загриженост от влошаващите се хуманитарни условия на Западния бряг и в Газа и американското решение предизвика остра и поляризирана реакция във Вашингтнон, посочва АП. Според едни решението на Тръмп \"има потенциал да навреди на милиони невинни цивилни и ще засили риска от допълнителна дестабилизация и конфликти в целия Близък Изток\", а според други то е \"победа за американските данъкоплатци и за мира\", защото ще направи палестинците по-самодостатъчни и ще ги подготви за истински мир с Израел. Декларацията на Държавния департамент обещава, че САЩ ще активизират диалога с ООН и с правителствата на страните домакини, приютили бежанците в търсене на \"нови модели и нови подходи\" за подпомагане на палестинците, особено учениците, което може да включва директна двустранна помощ от САЩ и други държави.  Появиха се някои инициативи, опитващи се да смекчат ефекта от оттеглянето на САЩ, отбелязва Франс прес. Берлин вчера обяви \"съществено увеличение\" на германската вноска за агенцията на ООН и призова европейските си партньори да сторят същото. Йордания обяви, че организира конференция 27 септември в Ню Йорк в нейна подкрепа.", "date": "2018.09.01", "title": "САЩ спират финансирането на ООН за подпомагане на палестинските бежанци"}
{"url": "http://www.classa.bg/%D1%81%D0%B2%D1%8F%D1%82/item/386566-%D0%BA%D0%B0%D0%BA%D0%B2%D0%BE-%D0%B8%D0%BC-%D1%81%D1%82%D0%B0%D0%B2%D0%B0-%D0%BD%D0%B0-%D1%82%D0%B8%D1%8F-%D1%81%D0%B0%D0%BA%D1%81%D0%BE%D0%BD%D1%86%D0%B8", "text": "Защо все в Саксония се случват такива неща? Въпросът, който някои си задават след драматичните събития в Кемниц, показва едно: мнозина нито познават, нито разбират хората в Източна Германия               Нека започнем с един пример. Когато от ЮНЕСКО заплашиха да отнемат статута на световно културно наследство на Дрезден - заради строителството на мост, който можел да загрози прекрасната долина на Елба, саксонците не се стреснаха и си построиха моста. Е, ЮНЕСКО им отне титлата, но дрезденчани не направиха от това трагедия. Ето така са устроени саксонците.     Статуята на Август Силния в Дрезден   Който обаче иска да ги разбере по-добре, трябва да познава поне малка част от историята им. Например тази, свързана с управлението на Август Силния, крал на Саксония през 17-ти век. Неговото убеждение, че саксонците са по-добри от останалите, се превръща в извор на самочувствие за неговите сънародници и до днес. То им е помагало в тежки дни - например преди 200 години, когато претърпяват унизително поражение от прусаците, а и по-късно, когато в няколко войни все се оказват на страната на губещия. Даже и през съдбоносната 1813 година, когато Наполеон е разбит край Лайпциг. Тогава саксонците се бият на страната на френския император и губят на собствена територия. Подобни поражения оставят трайни следи, но и сплотяват. Изобретателността на саксонците е направо легендарна, също и трудолюбието им. Германският инженер е, така да се каже, саксонец. И до днес Техническият университет в Кемниц се радва на световна известност в областта на машиностроенето. До Втората световна война Саксония е била най-силно развитият индустриален регион на Германия. Първият автомобилен концерн е основан в Цвикау - много преди този изобщо да се заговори за Волфсбург. Саксония е имала също силна текстилна индустрия, машиностроене и електротехника. Била е водещо средище на бизнеса. Мирната революция в Германия – дело на саксонците   Но хората в тази част на Германия са по-особени. Да, саксонците са особняци. Заради силния диалект в Германия често им се подиграват. По този повод дори ще чуете, че който говори по този начин, не ще да е с твърде бистра глава. Именно този вид презрение кара саксонците да се гневят. И да реагират по свой си начин: не си мълчат, а казват право в очите онова, което не им харесва. В самия край на ГДР например пълнеха площади и скандираха: \"Ние сме народът\" и \"Без насилие!\". Така беше през съдбовната есен на 1989 година, когато енергията им събори една стена и помете един режим. Мирната революция тогава не тръгна от Берлин, Бранденбург или Мекленбург, а именно от Саксония. В Лайпциг, Плауен и Дрезден хората излизаха на протест. И можем да кажем, че Обединението на Германия е плод на саксонския кураж. Но тъкмо Обединението на Германия, на което хората възлагаха толкова много надежди, днес е една от причините, поради която те отново излизат на протести - в Кемниц и в други саксонски градове. Защото имат усещането, че ги водят за носа – както едно време, когато партийните величия на бившата ГДР определяха всичко. Днес саксонците се чувстват манипулирани от западногерманците, заели възлови места в управлението и администрацията. Показателно е, че местният депутат от ХДС Арнолд Фаац, един от активистите на мирната революция от 1989, говори за \"цунами от надменност\", заляло неговата провинция след промените. Икономиката на Саксония, или онова, което беше останало от нея след войната и 40-те години планова икономика на ГДР, беше доунищожено. В първите години след 1989 Саксония загуби близо 80 процента (!) от работните места в индустрията. По този начин несъмнено е била елиминирана и част от източногерманската конкуренция. А подобни неща остават в съзнанието на хората.   Мирните протести срещу режима в ГДР започнаха от Лайпциг   Но и дори и това не накара саксонците да капитулират. Днес в провинцията отново работят автомобилни фабрики, милиарди се инвестират в производството на чипове, пак се строят машини, има добри университети и прекрасни стари градове. Саксония изживява бум, а безработицата е по-ниска от тази в Северен Рейн-Вестфалия, например. И въпреки това хората излизат на протести. Какво подтиква тяхното недоволство? Нима са се подвели по измамните думи на десните екстремисти? Или изпитват омраза към чужденците? Въпреки бума, в провинция Саксония днес все още има много доста хора, които се чувстват социално отритнати. Мнозина имат усещането, че са германци втора категория. Все още размерът на пенсиите и заплатите в източните провинции са под нивото на тези в западни провинции. Мнозина възприемат това като израз на неуважение и незачитане на техния принос. Подобни настроения има най-вече сред по-възрастните хора, които преживяха радикални и драматични промени през последните 3 десетилетия. Откъде идат страховете?   Не може да има никакво оправдание за изстъпленията на неонацистите   Може би и заради това много саксонци продължават да се чувстват повече свързани с Източна, отколкото със Западна Европа. Това обяснява и тяхното по-различно отношение към санкциите срещу Русия или политиката на унгарския премиер Виктор Орбан. Влияние оказва също и фактът, че много от по-младите, образовани и талантливи саксонци бяха принудени да напуснат провинцията, за да търсят по-добри възможности за реализацията си на Запад. „А онези, които остават, се чувстват наистина изоставени\", твърди едновремешният правозащитник и дългогодишен директор на Саксонския център за политическо образование Франк Рихтер. Тъкмо тези хора, според него, са много по-податливи на призивите на десните екстремисти. Така гневът и омразата се обръщат и срещу чужденците, макар в Кемниц да няма толкова много чужденци, колкото в повечето западногермански градове. Ксенофобията се дължи и на това, че местните хора просто не са имали достатъчно възможности да живеят редом с чужденци. А когато се стигне до неконтролиран приток на чужденци, както през 2015 година, това поражда у хората страх и несигурност. Но също толкова ясно трябва да се подчертае, че нищо от казаното дотук не може да оправдае насилието срещу бежанци или хора с чуждоземен вид. \"Без насилие!\" - този лозунг от 1989 трябва да се остане в сила и днес. Повечето хора в Саксония и бездруго са убедени в това. Също толкова недопустимо е да обявяваме всички демонстранти в Кемниц или всички избиратели на дяснопопулистката „Алтернатива за Германия\" (АзГ) към десните екстремисти или да ги наричаме „паплач\". Впрочем, още през идната година на АзГ може да стане първа политическа сила в провинцията. Тъкмо в Саксония, където са корените на германската социалдемокрация. Те наистина са по-особен чешит хора, тия саксонци.", "date": "2018.09.01", "title": "Какво им става на тия саксонци?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386567-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%B2%D1%80%D0%B0%D0%B3-%D1%81%D0%BC%D0%B5-%D1%81%D0%B8-%D1%81%D0%B0%D0%BC%D0%B8%D1%82%D0%B5-%D0%BD%D0%B8%D0%B5", "text": "Премиерът на България   коментира и последните събития и смяната на министри в страната. \"Най-големият враг сме си самите ние. Махаме кадри, които са израснали в  . Това ми струва безсъние и нерви. Не мога да понеса критиките от самата партия. Като се разровим навсякъде, където се разровим и има проблеми, откриваме скрити клетки и ги използват. Какво значение има управлението, ако не направиш добро за хората\". Борисов призова, когато се четат новини, да се търси логиката в написаното. \"Така се генерират врагове\", обобщи той. „Само за два месеца управление на служебното правителство приходите са със 120 милиона по-малко. Не са ли при олигархията?“, попита той. \"Имаше времена когато премиера на БСП играеше хора, докато имаше загинали войничета в катастрофа. Сега 17 души са загинали и има въпроси. Може ли ние да обясним на хората, че 5 писма са пратени и нямаме сила да отидем и да ги накараме да ремонтираме пътя? Щели сме да загубим гаранция - а сега загубихме 17 човека. Трябва да сме неотклоними, когато има риск. БСП да говорят за строителство е смешно. Още им ремонтираме тяхното строителство. Това ще тежи на тяхната съвест\", заяви Борисов. България и Турция показаха как трябва да се пази границата на ЕС. Натискът през летните месеци е голям и на всички нива стиковаме усилията си. Това ни струва огромни усилия. Това каза министър-председателят   по време на  , който е под мотото \"Само истината, НЕ на фалшивите новини\", който се провежда в к.к. \"Св. Св. Константин и Елена\". „Едни от най-мощните страни се тресат от мигрантската криза, предизвикват се катаклизми, които никога не сме очаквали“, посочи той. Б По думите му България може да е модел за спазване на правата на човека, с изнесените центрове за бежанци, споразумението, което подписахме дава ефект. „Ние показахме как става. Ние сме благодарни за солидарността, която ЕС прояви, давайки ни 320 милиона. Благодарение на тези пари закупихме ново оборудване за охрана на границите“, подчерта премиерът. „ Надявам се председателят на ЕНП Манфред Вебер да е водещият кандидат за наследник на Жан-Клон Юнкер начело Европейската комисия“, каза Борисов.  Международната обстановка е сложна. Провеждат се най-мащабните военни учения след 80-те години, а надпреварата във въоръжението не вярвам да донесе нищо добро, коментира премиерът Борисов. Той коментира, че си спомня как стотици бойни ракети са били нарязани на скрап. \"Сега трябва да се наливат нови милиарди за въоръжение и ние го правим. Тук може да имаме много упреци преди нас, защото милиарди са дадени за въоръжение в предишните години\". \"Помня, че такъв договор бяха направили, че точно след Нова година, милиарди ни изсмукаха от бюджета. Купиха се Кугар, от които 4 само летят. Най-модерните хеликоптери, които дори френската армия няма - Пантер закупихме по 60 милиона. Единият вече падна - Бог да го прости\", каза Борисов. Той добави, че те са купени без оборудване и ги използваме сега само за транспорт. \"За капак бяха купени и три транспортни \"Спартан\"-а. Много пъти съм си задавал въпроса защо така се случва, но вероятно няма да получа отговори\", отбеляза той. „Последва и закупуване на правителствени самолети“. „Сега забравят и излизат и говорят. Малко срам трябва да имат“, обърна се   към опозицията.", "date": "2018.09.01", "title": "Бойко Борисов: Най-големият враг сме си самите ние"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/386557-%D0%BA%D0%BE%D0%BA%D0%B0-%D0%BA%D0%BE%D0%BB%D0%B0-%D0%BA%D1%83%D0%BF%D1%83%D0%B2%D0%B0-%D0%BA%D0%BE%D1%81%D1%82%D0%B0", "text": "Американският гигант Coca Cola обяви днес, че е постигнато споразумение за купуване на международната верига кафенета Costa, предаде АФП. Сделката за 3,9 милиарда британски паунда ($5,1 млрд., 4,3 млрд. евро) идва в момент, когато търсенето на традиционни газирани напитки се свива в САЩ и на други пазари. Тя е договорена със собственика на веригата Costa – британската компания за хотелиерство и ресторантьорство Уайтбред. „Топлите напитки са едни от малкото останали области в сектора (на безалкохолните напитки), в които Coca Cola не притежава световна марка. Costa ни дава достъп до този пазар\", посочва Джеймс Куинси , изпълнителен директор на американската компания в съвместно изявление за сделката. „Продажбата на Costa на Coca Cola е нов успех в 276-годишната история на Уайтбред, изрази задоволството си генералният директор на компанията Алисън Бритън. Тя напомни, че Уайтбред е придобила Costa през 1995 г. за 19 милиона британски лири. Тогава веригата притежавала само 39 кафенета, а сега има 2400 във Великобритания и 1400 в чужбина. Марката управлява освен това 8000 кафе машини Costa Express, които са достъпни в супермаркетите и бензиностанциите в осем страни.", "date": "2018.09.01", "title": "Кока-кола купува Коста"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386558-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F%D1%82-%D0%B3%D0%B0%D0%B7-%D0%BF%D0%BE%D1%81%D0%BA%D1%8A%D0%BF%D0%BD%D0%B0-%D1%80%D0%B5%D0%BA%D0%BE%D1%80%D0%B4%D0%BD%D0%BE", "text": "Цената на природния газ на холандските и британските борси превиши 300 долара за 1000 кубични метра, което е рекорд за това време на годината, съобщава ProFinance. Подобна цена е имало само през 2013 година при авария на газов хъб в Австрия, отбелязва изданието. Противно на логиката цените на суровината и през лятото вървят нагоре, като експертите посочват като основна причина спирането на четири френски атомни реактора заради наводнения, което е довело до използване на природен газ от хранилищата. В резултат хранилищата в момента са запълнени на 72,9 %, което е най-ниското ниво от 2013 година насам. Сега основните оператори трябва да попълнят запасите и това вероятно ще запази възхдящия тренд на цените, коментира ProFinance.", "date": "2018.09.01", "title": "Природният газ поскъпна рекордно"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386560-%D0%BA%D0%BE%D1%81%D0%BE%D0%B2%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%B7%D0%B0%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B2%D0%BE%D0%B9%D0%BD%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B8-%D0%BE%D1%82%D1%81%D0%B5%D1%87%D0%B5-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB-%D1%89%D0%B5-%D0%B5-%D1%81%D0%B0%D0%BC%D0%BE-%D0%B5%D0%B4%D0%B8%D0%BD-%D1%87%D0%BE%D0%B2%D0%B5%D0%BA", "text": "Промяна на границите значи война, а това би било изгодно само за руския президент Владимир Путин. Това заяви косовският премиер Рамуш Харадинай пред ирландския вестник The Irish Times, цитиран от македонското електронно издание МКД.Вестникът оценява, че Харадинай е потвърдил, че тази негова позиция е в противоречие с позицията на косовския президент Хашим Тачи, който, както отбелязва изданието, заедно със сръбския президент Александър Вучич е отворен по въпроса за промяна на границата, като част от споразумение за нормализиране на отношенията, уточнява Фокус.      Ирландският вестник пък припомня, че през последните години високопоставени представители на ЕС и САЩ са казвали, че не биха били против такъв договор, ако той не причинява проблеми в други части на Балканите. \"Това би означавало война. Ако отново отворим това, което е договорено, това означава възобновяване на миналото, а в нашия регион отваряне на миналото означава започване на войни \", каза Харадинай. \"Това ще означава отваряне на кутията на Пандора и заплашване не само на нашата стабилност, но и стабилността на нашите съседи. Мисля, че е грешна посока, която би позволила обсъждане и реторика относно границите и територията. Надявам се, че световните лидери ще се отзоват (около този въпрос), колкото е възможно по-бързо и ще бъдат кристално ясни в искането до всички страни да спазват предишните споразумения и да спрат да говорят за това\", каза Харадинай, за когото ирландският вестник посочва, че е бил \"Командир на бунтовниците по време на Косовската война\".Запитан кой би спечелил от подобно развитие, Харадинай отговори кратко: \"Само един човек - Путин\".", "date": "2018.09.01", "title": "Косовският премиер заговори за война на Балканите и отсече: Големият победител ще е само един човек!"}
{"url": "http://www.classa.bg/%D1%81%D0%B2%D1%8F%D1%82/item/386552-contra-magazin-%D0%B7%D0%B0%D1%80%D0%B0%D0%B4%D0%B8-%D0%B5%D0%B3%D0%BE%D0%B8%D0%B7%D0%BC%D0%B0-%D0%BD%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D1%82%D1%80%D0%B0%D0%BD%D1%81%D0%B0%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%B5%D0%B4%D0%B8%D0%BD%D1%81%D1%82%D0%B2%D0%BE-%D1%81%D0%B5-%D0%BF%D1%83%D0%BA%D0%B0-%D0%BF%D0%BE-%D1%88%D0%B5%D0%B2%D0%BE%D0%B2%D0%B5%D1%82%D0%B5", "text": "Егоистичната политика на САЩ в рамките на икономическата война с другите страни ще доведе до крах на „американската империя“, смята Contra Magazin. По света се формират нови съюзи и алтернативни геополитически и финансови системи, „недосегаеми за дългата ръка на САЩ“. Ако другите страни успеят да се превърнат в икономическа конкуренция на Вашингтон, „ще паднат и последните плочки от доминото на световното господство на американците“, предрича авторът на статията Марко Майер. Настоящата икономическа война на САЩ срещу повечето други страни доведе до това, че от нея са пострадали не само „ “, но и съюзниците, а също така и партньорите на американците, пише Contra Magazin. Ръководителят на Белия дом Доналд Тръмп и неговата администрация не забелязват, че заради егоистичната политика на ръководството на САЩ „ “, отбелязва авторът на статията Марко Майер.     Дори американските медии отбелязват, че Белият дом води икономическа война с безпрецедентни мащаби, предизвиквайки десетки страни с общо население от два милиарда души и общ БВП, превишаващ 15 трилиона долара. Сред тях са Русия, Иран, Венецуела, Куба, Судан, Зимбабве, Мианмар, ДР Конго, Северна Корея, Китай, Пакистан, Турция и други, изброява авторът на статията. В самата Америка хората се притесняват, че ако Белият дом продължи да провежда такава политика, в определен момент ще бъде достигната критична маса за възникването на алтернативна финансова система „ “. Подобно развитие на събитията ще подкопае позициите на Америка на световната сцена. Не трябва да се забравя, че дефицитът на САЩ във външната търговия с Европа е само едната страна от медала, продължава изданието. Работата е там, че американците владеят голям дял от европейските концерни и предприятия. И получените от тях доходи отиват в САЩ, при това ги получава най-вече финансовият елит. Оказва се, че настоящата система е изгодна на първо място на естаблишмънта, а не на обикновените американци. Тръмп иска да промени това, но „ “. Това води до разпада на „ “ и до появата на нови съюзници и геополитически системи, пояснява Майер. Единствената причина, заради която тези процеси не протичат по-бързо се заключва в това, че американците все още доминират във финансовата система. Но ситуацията постепенно започва да се променя. Доларът вече има появяващи се конкуренти.  заключва Майер.", "date": "2018.09.01", "title": "Contra Magazin: Заради егоизма на Вашингтон трансатлантическото единство се пука по шевовете"}
{"url": "http://www.classa.bg/%D1%81%D0%B2%D1%8F%D1%82/item/386553-%D0%B5%D0%B2%D1%80%D0%B5%D0%B9%D1%81%D0%BA%D0%BE%D1%82%D0%BE-%D0%BB%D0%BE%D0%B1%D0%B8-%D0%B2-%D1%81%D0%B0%D1%89-%D0%BF%D1%80%D0%BE%D1%82%D1%80%D0%B8%D0%B2%D0%B0-%D1%80%D1%8A%D1%86%D0%B5", "text": "Всичко стана бързо, само за една седмица. Отначало влязоха в сила санкциите срещу Иран, иранският риал падна за 1-2 дена на ниво 120 хиляди за един долар. След това президентът на САЩ Доналд Тръмп и неговият заместник Майк Пенс, изстрелвайки няколко антитурски залпове, казаха, че на Турция ще й стане тежко, ако намиращият се на подсъдимата скамейка американски пастор не бъде освободен. Лирата тръгна да пада и в момента на написването на тази статия продължава да пада. След това САЩ обявиха за въвеждането на нови икономически санкции срещу Русия заради нападението над бившия агент на КГБ Сергей Скрипал. В резултат рублата започна да пада бързо. Очевидно е, че тези три страни, които за една седмица се приближиха до ръба на икономическата пропаст, имат обединяваща особеност: те действат заедно в Сирия така, че да не допуснат крах на правителството на Башар Асад и поне в момента не позволяват да се създаде кюрдско политическо образование в ролята на пешка на САЩ в региона. При разширяване на гледната си точка може да се види, че две от тези три страни създават труднопреодолими прегради за проекта «Голям Близък Изток». Защо на Русия й е важно да направи това — не е трудно да се разбере: след разпада на СССР Русия на глобално ниво изгуби своята конкурентноспособност, на регионално ниво тя както и преди вижда целите на САЩ, като увеличаване на влиянието, разполагането на военна сила, и има възможност да използва действия, които да попречат на този дипломатически, политически и икономически натиск. А причините за противопоставянето между Иран и Америка не е нужно да търсим дълго. Правителството на Техеран, което, започвайки от революцията през 1979 година счита САЩ за «големия сатана» и е убедено, че САЩ особено чрез подстрекателство на администрацията на Тръмп от страна на Израел ще пристъпи към реализирането в Иран на план за смяна на режима, възприема САЩ като пряка заплаха за своето национално съществуване и се опитва да възпрепятства всяка крачка на САЩ в Близкия Изток. От всички тези три страни Турция се намира в най-интересната ситуация. Ердоган се хвалеше, че е съпредседател на ВОР, но когато Ердоган и Фетхуллах Гюлен престанаха да бъдат съюзници и станаха врагове, Ердоган започна да се кара и с покровителстващите Гюлен САЩ. А може би САЩ от началото на тази вражда не виждаха нищо лошо в това да игнорират тревогите на ръководството на Партията на справедливостта и развитието в Турция относно опънатия над Гюлен чадър. От сега нататък всяка стъпка на партията на Ердоган, посягаща върху мрежата на Гюлен, рискува да се превърне в конфликт с Вашингтон.     Например, когато се появи информация, че един от приближените до ръководството на ПСР бизнесмен се е опитал да вкара Гюлен в Турция, плащайки хиляди долари на първия съветник на Тръмп по националната сигурност Майкъл Флин, във Вашингон това предизвика голямо недоумение. Защо сега?  Най-много въпроси от гледна точка на избора на администрацията на Тръмп от момента на вземане на решението за санкциите/наказателните мерки по отношение на Турция, Русия и Иран предизвикват новите икономически санкции срещу Русия, защото от момента на отравянето на Скрипал изминаха четири месеца. Защо санкциите бяха обявени сега? В дипломацията и в международните отношения такъв род събития крайно рядко носят случаен характер. От гледна точка на общата перспектива няма да бъде грешка да твърдим, че изборът на тези три страни едновременно в качеството си на мишена съответства по-скоро на вътрешнополитическите сметки на САЩ, отколкото на техните планове за реконструкция на Сирия и като цяло в Близкия Изток. Тръмп реши на всяка цена да спечели изборите през 2020 година и да остане стопанин на Белия дом до 2024 година. Първото препятствие, които стои пред него по този път са стремително приближаващите се междинни избори за Конгрес. Ако на тези избори, на които напълно ще се преизбира Палатата на представителите и една трета от членовете на Сената, Демократическата партия вземе контрола дори на една от двете палати в законодателния орган, под въпрос ще се окаже не дори победата на Тръмп на изборите за 2020 година, а възможността той да запази президентското си кресло преди тези избори. Специалният прокурор Робърт Мълър, който понастоящем разследва намесата на Русия в изборите през 2016 година, продължава бързо да затяга примката около шията на Тръмп. Конгресът, оказал се след междинните избори под контрола на демократите, без никакви усилия може да свали Тръмп от длъжност. Затова до 6 ноември, когато ще се състоят междинните избори, Тръмп трябва да покаже на приятелите и на враговете си, че неговата политика дава резултати. По повод екстрадицията в САЩ на пастора чрез оказване на натиск срещу Турция Тръмп угодничи на евангелисткия електорат. С влизането в сила на санкциите срещу Иран започна да протрива ръце еврейското лоби в САЩ и правителството на Нетаняху в Израел. А отчитайки бурната реакция, която предизвика както сред електората на Републиканската партия, така и сред разузнавателните организации в САЩ изявлението на Тръмп по време на съвместната пресконфренция след срещата с президента на Русия Владимир Путин в Хелзинки миналия месец, санкциите срещу Русия могат да се разглеждат като маслинова клонка, протегната към тези кръгове. ЦЕЛТА НА САНКЦИИТЕ Без съмнението е, че най-важното от санкционните решения на Тръмп, които могат да повлияят не само върху регионалните, но и върху глобалните баланси на силите от дългосрочна и стратегическа гледна точка, ще бъдат тези, които са насочени срещу Иран. Макар открито да не се говори за това, не е нужно да си прорицател, за да разбереш, че тези санкции целят свалянето на ислямския режим в Иран. Експертите, които внимателно следят международната дипломация, отбелязват, че в случай на свалянето на ислямския режим в Иран нито САЩ, нито която и да е друга сила има план «Б» по отношение на следното: кой може да бъде алтернатива на управляваща власт в тази страна. Но за Вашингтон, а по-точно за ЦРУ, липсата на готов алтернативен сценарий не е източник на сериозно безпокойство. Нека само да започне политическият хаос, а западните разузнавателни организации няма да изпуснат възможността да се възползват от създадената нестабилност. Най-добре се лови риба в мътна вода.", "date": "2018.09.01", "title": "Еврейското лоби в САЩ протрива ръце"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386555-%D0%B5%D0%BA-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B4%D0%B0-%D0%BE%D1%82%D0%BF%D0%B0%D0%B4%D0%BD%D0%B5-%D1%81%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D0%B2%D1%80%D0%B5%D0%BC%D0%B5%D1%82%D0%BE", "text": "Европейската комисия ще предложи днес на територията на ЕС да се премахне практиката на смяна на часовото време, като идеята е за постоянно да се запази лятното часово време. Това заяви председателят на Европейската комисия Жан-Клод Юнкер пред германската телевизия Цет Де Еф, предаде Франс прес. „Направихме допитване до общественото мнение по въпроса. То протече от началото на юли до средата на август. Милиони хора отговориха на въпросите, те са на мнение, че в бъдеще трябва да остане за постоянно лятното часово време и ние ще направим това\", каза Юнкер. „Когато се допитваме до гражданите по даден въпрос, трябва после да направим онова, което те искат\", подчерта той. Окончателното решение ще бъде взето обаче от Европейския парламент. В миналото той се обяви като цяло за премахване на смяната на времето в страните от ЕС. Смяната на времето в Европа в началото е имало за цел спестяване на енергия. То поражда постоянна полемика вече от години. Критиците на смяната на времето изтъкват физиологическите смущения, до които тя води. В допитването на ЕК по въпроса участваха 4,6 милиона души. По данни на германското издание „Весфаленпост\" 80 процента от тях са се обявили за премахване на практиката за смяна на времето, като повечето от тях са се обявили за запазване на лятното време.", "date": "2018.09.01", "title": "ЕК предлага да отпадне смяната на времето"}
{"url": "http://www.classa.bg/%D1%81%D0%B2%D1%8F%D1%82/item/386554-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%BE%D0%BA%D0%BE%D0%BB%D0%BE-%D1%81%D0%B8%D1%80%D0%B8%D1%8F-%D1%81%D0%B5-%D0%BD%D0%B0%D0%B6%D0%B5%D0%B6%D0%B0%D0%B2%D0%B0,-%D0%B0%D1%82%D0%BE%D0%BC%D0%BD%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%BD%D0%B0-%D1%81%D0%B0%D1%89-%D0%B2-%D1%81%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE-%D0%BC%D0%BE%D1%80%D0%B5", "text": "Американската атомна подводница  «Нюпорт-Нюс» от вида  «Лос-Анджелес», въоръжена с ракети «Томахоук», влезе в пристанището Гибралтар, съобщава местното издание  .  По данни на изданието, подводницата е забелязана в района в четвъртък вечерта. Към нея се е опитал да се приближи катер на испанската митница, но той е бил прихванат от гибралтарската полиция.     Пентагонът потвърди влизането на подводницата в Гибралтар и заяви, че това е «планирана техническа визита». По-рано официалният представител на Министерството на отбраната на Русия генерал-майор Игор Конашенков заяви, че, по данни от независими източници, терористите от групировката  «Хайат Тахрир Аш-Шам» подготвят провокация, за да обвинят Дамаск в употребата на химическо оръжие срещу жителите на сирийската провинция Идлиб. Според него, западната коалиция начело със САЩ планира да използва тази провокация като повод за нанасянето на удар по сирийските правителствени обекти. Конашенков отбеляза, че за целта в Персийския залив преди няколко дена е пристигнал есминецът The Sullivans («Съливанс»)  от ВМСна  САЩ с 56 крилати ракети на борда си, а в авиобазата «Ел-Удейд» в Катар е предислоциран стратегическият бомбардировач В-1В от ВВС на САЩ с 24 крилати ракети «въздух-земя» AGM-158 JASSM. Министерството на отбраната на САЩ опроверга съобщенията за увеличаване на групировката в източната част на Средиземноморието, но заяви за «готовност за действия» в случай на наличие съответната заповед.", "date": "2018.09.01", "title": "Ситуацията около Сирия се нажежава, атомна подводница на САЩ в Средиземно море"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386559-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D1%81%D0%B5-%D0%B2%D1%8A%D1%80%D0%BD%D0%B0-%D0%BA%D1%8A%D0%BC-%D0%B2%D1%81%D0%B8%D1%87%D0%BA%D0%B8-%D0%B3%D0%BE%D0%BB%D0%B5%D0%BC%D0%B8-%D1%82%D1%80%D0%B0%D0%B3%D0%B5%D0%B4%D0%B8%D0%B8-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-18-%D0%B3%D0%BE%D0%B4%D0%B8%D0%BD%D0%B8,-%D0%B7%D0%B0-%D0%B4%D0%B0-%D0%BF%D0%BE%D0%BA%D0%B0%D0%B6%D0%B5-%D0%BA%D0%B0%D0%BA%D0%B2%D0%B8-%D1%85%D0%BE%D1%80%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Cлaви Tpифoнoв нe пpoпycнa дa изpигнe cpeщy влacттa, cлeд ĸaтo пopeднaтa тeжĸa ĸaтacтpoфa cтaнa фaĸт!„Oт 2000 г. нacaм имaмe cpeднo пo eдин нaциoнaлeн тpayp гoдишнo зapaди зaгинaли бългapи. C вpeмeтo зaпoчвaмe дa paзглeждaмe жepтвитe ĸaтo cтaтиcтиĸa. A вcъщнocт тoвa ca чoвeшĸи cъдби. Toвa ca лични тpaгeдии зa цeли ceмeйcтвa, poднини, пpиятeли. Cтaтиcтиĸaтa нямa ĸaĸ дa пoмни Haтaшa Kaбaĸчиeвa, eднa oт пoчepнeнитe мaйĸи oт тpaгeдиятa пpeд диcĸoтeĸa „Индигo\". „Дyшaтa ми e изгopeнa\", ĸaзвaшe тя пpeди дa зaгyби oĸoнчaтeлнo битĸaтa c paĸa. Haтaшa Kaбaĸчиeвa бeшe пoгpeбaнa в гpoбa нa дъщepя cи Kpиcи, в дeня, в ĸoйтo мoмичeтo тpябвaшe дa нaвъpши 26 гoдини. Cтaтиcтиĸaтa нямa ĸaĸ дa пoмни и Aтaнac Гeнчeв, „Гepoят oт Бялa\", ĸoйтo cпacи 11 чoвeшĸи живoтa cлeд злoвeщaтa ĸaтacтpoфa ĸpaй Бялa пpeз 2006 г. Ha 60 гoдини Aтaнac Гeнчeв cъщo зaгyби битĸaтa c paĸa.И eтo, минa пopeдният нaциoнaлeн тpayp. Cлeд нeгo ocтaвa caмo мъĸaтa нa близĸитe нa пoтъpпeвшитe и зaгинaлитe, a в дългo oтcъcтвaщaтa дъpжaвa cяĸaш вeчe гo нямa и oчaĸвaнeтo зa cпpaвeдливo възмeздиe. A aĸo имa дъpжaвa, имa и cпpaвeдливo възмeздиe. Зaщoтo имa тpaгeдии, ĸoитo нe мoгaт дa бъдaт пpeдoтвpaтeни, нo имa и тpaгeдии, вcлeдcтвиe oт бeзxaбepиeтo нa влacтитe и чoвeшĸaтa aлчнocт. Πo вcичĸo личи, чe тpaгeдиятa ĸpaй Cвoгe e билa пpeдизвecтeнa имeннo oт тeзи двa фaĸтopa. И тoвa нe e пъpвaтa тaĸaвa тpaгeдия. A пoмним ли зa ĸoгo жaлиxмe пpeз пocлeднитe 17 гoдини? Haĸaзaни ли бяxa иcтинcĸитe винoвници тaм, ĸъдeтo имaшe винoвни? Имaшe ли cпpaвeдливo възмeздиe? Или oбявявaxмe нaциoнaлeн тpayp нa гyзнaтa cъвecт... и дoтaм?    Дa видим.   Ha 21 дeĸeмвpи 2001 г. oт cмaчĸвaнe и зaдyшaвaнe нa cтълбитe нa диcĸoтeĸa \"Индигo\" yмиpaт ceдeм бългapcĸи дeцa – cъдът пocтaнoвявa ycлoвни пpиcъди и oбeзщeтeния зa oбщo... 50 000 лeвa. Toлĸoвa cтpyвaт ceдeм дeтcĸи живoтa – 50 000 лeвa. Hиĸoй нe лeжи в зaтвopa, въпpeĸи oчeвиднитe пpecтъплeния пpи cтpoeжa нa диcĸoтeĸaтa, нo пъĸ бeшe издигнaт възпoмeнaтeлeн пaмeтниĸ \"Дъpвoтo нa живoтa\"...   Ha 27 дeĸeмвpи 2003 г. пpи aтaĸa нa бaзaтa в Kepбaлa ca yбити пeтимa бългapcĸи вoeннocлyжeщи – дoĸлaд oт пpoвepĸa зa тpaгeдиятa пocoчвa мнoжecтвo гpeшĸи нa мяcтo, вĸлючитeлнo и нa пoлcĸoтo ĸoмaндвaнe, нo винoвни нямa.Ha 4 aпpил 2004 г. aвтoбyc пaдa в cpъбcĸaтa peĸa Лим и зaгивaт 12 бългapcĸи дeцa – в Hapoднoтo cъбpaниe e cъздaдeнa aнĸeтнa ĸoмиcия, ĸoятo дa изяcни oбcтoятeлcтвaтa oĸoлo тpaгeдиятa. B ĸpaйнa cмeтĸa нa 4 гoдини зaтвop e ocъдeн caмo шoфьopът Илия Измиpлиeв, ĸoйтo пocлeдeн нaпycĸa пoĸpивa нa aвтoбyca. Hямa ocъдeни oт фиpмaтa пpeвoзвaч зa aвтoбyca paзвaлинa, ĸoйтo e бил c тexничecĸa нeизпpaвнocт и нe e тpябвaлo дa бъдe пycĸaн зa дълъг път. Hямa винoвни и зa ycтaнoвeнитe нapyшeния и тoтaлнo нexaйcтвo пpи opгaнизиpaнeтo нa yчeничecĸи eĸcĸypзии.   Ha 7 дeĸeмвpи 2006 г. 18 дyши зaгивaт cлeд cблъcъĸ мeждy ĸaмиoн и гpaдcĸи aвтoбyc нa cмъpтoнocния път ĸpaй гpaд Бялa – ocъдeн нa 10 гoдини зaтвop e шoфьopът нa ĸaмиoнa Cинaн Aлиeв. Toй e ocвoбoдeн пpeдcpoчнo oт зaтвopa.   Ha 28 фeвpyapи 2008 г. 9 дyши изгapят във влaĸa Coфия-Kapдaм – ниĸoй oт винoвнитe нe лeжи в зaтвopa, cъдът пocтaнoвявa тpи ycлoвни пpиcъди, нaй-мнoгo пoлyчaвa шaфнepът нa влaĸa – 3 гoдини ycлoвнo.Ha 28 мaй 2009 г. нa cъбop в ямбoлcĸaтa мecтнocт \"Бaĸaджицитe\" 16 дyши нaмиpaт cмъpттa cи, пoмeтeни oт aвтoбyc \"Чaвдap\" – нa 10 гoдини зaтвop e ocъдeн шoфьopът Гocпoдин Гocпoдинoв, ĸoйтo зa пpъв и eдинcтвeн път ĸapa злoпoлyчния aвтoбyc, пycнaт в eĸcплoaтaция oт лицeнзиpaн oт Mиниcтepcтвoтo нa тpaнcпopтa cepвиз, въпpeĸи тexничecĸa нeизпpaвнocт. Гocпoдинoв yмиpa cлeд няĸoлĸo мeceцa в зaтвopa.    Ha 10 гoдини зaтвop e ocъдeн и coбcтвeниĸът нa aвтoбyca Cлaви Cлaвoв – тoй e зaлoвeн пpи pyтиннa пpoвepĸa нa ĸaтaджии в Cтaмбoлийcĸи, cлeд ĸaтo ce yĸpивa ycпeшнo oт пpaвocъдиeтo... цeли 6 гoдини. Hитo eднa инcтитyция нe e paзcлeдвaнa и зa мнoжecтвoтo нapyшeни нapeдби пpи пpoвeждaнeтo нa cъбopa в мecтнocттa \"Бaĸaджицитe\". Hapyшeниятa дoпpинacят дa ce cлyчи тpaгeдиятa.   Ha 5 ceптeмвpи 2009 г. 15 бългapи ce yдaвят в Oxpидcĸoтo eзepo cлeд пoтъвaнe нa тypиcтичecĸoтo ĸopaбчe \"Илиндeн\" – мaĸeдoнcĸият cъд, зaбeлeжeтe, пocтaнoвявa 1 гoдинa зaтвop зa ĸaпитaнa нa \"Илиндeн\", пpeтoвapил ĸopaбчeтo и 1 гoдинa зaтвop зa xъpвaтcĸия гpaждaнин, издaл cepтифиĸaт зa гoднocттa нa \"Илиндeн\" пpи нecпaзвaнe нa зaĸoнa зa ĸopaбoплaвaнeтo.Ha 15 юни 2011 г. зaгивaт 9 дyши cлeд ĸaтacтpoфa нa мaгиcтpaлa \"Tpaĸия\" – пeтopнa aвтoтexничecĸa eĸcпepтизa пoĸaзвa, чe ĸaтacтpoфaтa e мoжeлo дa бъдe пpeдoтвpaтeнa. Coбcтвeниĸът нa пpeвoзвaчa и шeфът нa тpaнcпopтния oтдeл пo тoвa вpeмe ca ocъдeни нa 10 гoдини зaтвop, нa 5 гoдини зaтвop e ocъдeн шoфьopът нa aвтoбyca   .Ha 6 фeвpyapи 2012 г., вcлeдcтвиe нa cĸъcaнa cтeнa нa язoвиp \"Ивaнoвo\", пpиливнa вълнa oтнacя пoлoвинaтa ĸъщи в ceлo Биcep, зaгивaт 6 дyши oт ceлoтo и oщe 5 дyши oт oблacт Xacĸoвo – cлeд 10 000 cтpaници paзcлeдвaнe, винoвни нямa. Ho пъĸ eднa пapтия тpъгнa дa пpaви щeдpи дapeния oт пapтийнaтa cи cyбcидия, т.e. oт пapитe нa дaнъĸoплaтцитe. T.e. c чyждa питa пoмeн. Bинoвни зa Биcep нямa, нo пъĸ имaшe излoжбa нa мecтeн xyдoжниĸ c 12 твopби oт нaвoднeниeтo.Bcъщнocт, дeлoтo зa пoтoпa в Биcep cпpя, зaщoтo нe мoгaт дa бъдaт oтĸpити тpимa cвидeтeли, били в чyжбинa. Oт cвoя cтpaнa влacтитe дългo cи пpexвъpляxa тoпĸaтa чий e язoвиpът и ĸoй нocи oтгoвopнocттa. Kaĸтo ceгa cи пpexвъpлят oтгoвopнocттa ĸoй e пocтaвил ĸaлпaвaтa мaнтинeлa ĸpaй Cвoгe. Зaceгa paзбиpaмe, чe e пaднaлa oт нeбeтo и ce e caмoпocтaвилa.Дo дeн днeшeн нe e яcнa coбcтвeнocттa нa oĸoлo 200 язoвиpa в Бългapия, няĸoи oт ĸoитo мoгaт дa пoтoпят и дpyгo ceлo и дa yдaвят дpyги нищo нeпoдoзиpaщи бългapи. Bcъщнocт, чe ypoцитe нe ca нayчeни и чe бeзxaбepиeтo пpoдължaвa пo cтapoмy cтaнa яcнo 2 гoдини и пoлoвинa пo-ĸъcнo – пpи нaвoднeниятa в Mизия   .Ha 5 aвгycт 2013 г. зaгивaт чeтиpимa миньopи в минa \"Opaнoвo\" – винoвни нямa. Πo-paнo, пpeз 2007 г., пaĸ тaм, в двa paзлични инцидeнтa, зaгивaт oщe 4 дyши. Toгaвa нaциoнaлeн тpayp нямa. A винoвни... пaĸ нямa.Ha 23 юни 2014 г. e oбявeн нaциoнaлeн тpayp в пaмeт нa жepтвитe oт нaвoднeниятa във Bapнa и Дoбpич.    Ha 19 юни, cлeд пpиливнa вълнa зaгивaт 13 дyши във вapнeнcĸия ĸвapтaл \"Acпapyxoвo\" – тoчнo пpeди дни cъдът peшaвa, чe eдинcтвeният винoвниĸ зa тpaгeдиятa в \"Acпapyxoвo\" oт 2014 г. e... дъждът. Hямa винoвни зa нeмapливocттa нa влacтитe, нямa винoвни зa нeпoчиcтeнитe дepeтa, нямa винoвни зa нeзaĸoннaтa ceч, нямa винoвни и зa нeзaĸoннoтo cтpoитeлcтвo. Ho пъĸ имaшe зayпoĸoйнa мoлитвa.   Ha 1 oĸтoмвpи 2014 гoдинa взpив пpиpaвни cъc зeмятa цex в зaвoд \"Mиджyp\" в Гopни Лoм и oтнe живoтa нa 15 дyши – пpeз юни тaзи гoдинa cъдът пocтaнoвявa, чe oбвиняeмитe нe ca винoвни. Bинoвни – нямa. Eдиния oт oбвиняeмитe – тoгaвaшния coбcтвeниĸ нa зaвoдa зa yтилизaция нa пpoтивoпexoтни мини Baлepи Mитĸoв лaнcиpaшe вepcиятa, чe взpивът e caбoтaж. Πpeмиepa Бopиcoв пъĸ твъpдeшe, чe взpивът в Гopни Лoм, тoчнo пpeди избopитe, нe бил cлyчaeн. Haциoнaлeн тpayp oбaчe нямa пpeз 1999 г., ĸoгaтo шecтимa пoлицaи и пoжapниĸapи зaгивaт в cĸлaд зa бoeпpипacи ĸpaй Бoбoвдoл. Πpeди двe гoдини bТV oтĸpивa, чe двaмa oт coбcтвeницитe нa cĸлaдa в Бoбoвдoл пpитeжaвaт и чacт oт зaвoд \"Mиджyp\". Πpи тpaгичния cлyчaй oтпpeди 19 гoдини винoвни пaĸ нe ca oтĸpити.   Ha 10 дeĸeмвpи 2016 г. влaĸoви циcтepни ce взpивявaт нa гapaтa в Xитpинo, ceдeм дyши зaгивaт, дeceтĸи ca paнeни, a мнoжecтвo дoмoвe ca paзpyшeни – винoвни нямa, ĸaтo eдинcтвeнитe oбвиняeми ca двaмaтa мaшиниcти. Ho пъĸ ca oтпycнaти милиoни лeвoвe в пoмoщ нa Xитpинo – 20 милиoнa дaвa Eвpoпeйcĸaтa ĸoмиcия, 10 милиoнa дaвa пpaвитeлcтвoтo, нaд 2 милиoнa дaвaт бългapитe чpeз DМЅ ĸaмпaния, a Kaмapaтa нa cтpoитeлитe пoeмa aнгaжимeнтa дa възcтaнoви бeзвъзмeзднo 11 ĸъщи. Днec oбaчe пpoдължaвa дa виcи въпpocът ĸaĸ ce paзпpeдeлят пapитe зa възcтaнoвявaнeтo нa ceлoтo. A ĸмeтът нa Xитpинo бивa изĸлючeн oт ДΠC зapaди нeпpoзpaчнocт пpи xapчeнeтo нa пoлyчeнитe cpeдcтвa.   Ha 13 aпpил 2018 г. в aвтoбycнa ĸaтacтpoфa нa мaгиcтpaлa \"Tpaĸия\" зaгивaт 6 дyши – oбвиняeмa e млaдa шoфьopĸa, ĸoятo, cпopeд пpoĸypaтypaтa, c лeĸaтa cи ĸoлa e изтлacĸaлa aвтoбyca oт пътя.   Haĸpaя cтигaмe и дo 27 aвгycт 2018 г. и тpaгeдиятa нa пътя ĸpaй Cвoгe, пpи ĸoятo зaгивaт 17 дyши – нa пoлитичecĸo нивo вeчe имaмe тpи пoдaдeни миниcтepcĸи ocтaвĸи (нo oщe нeглacyвaни), a eдинcтвeният зaдъpжaн зa ĸaтacтpoфaтa e шoфьopът нa aвтoбyca – Гpигop Гpигopoв. Зaceгa видимo тoй e нaй-гoлeмият гpeшниĸ, тъй ĸaтo вeднaгa cлeд изпиcвaнeтo мy oт ИCУЛ e зaвeдeн c бeлeзници oт 7 oxpaнитeли в cъдeбнaтa зaлa. Bce пaĸ, дa нe бъpзaмe, нaĸpaя мoжe дa ce нaмepи и дpyг винoвниĸ, ocвeн шoфьopa – пaĸ дъждът.\" – нaпиca Cлaви Tpифoнoв.", "date": "2018.09.01", "title": "Слави Трифонов се върна към всички големи трагедии в последните 18 години, за да покаже какви хора управляват България!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386556-%D1%82%D1%80%D1%8A%D0%BC%D0%BF-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%BD%D1%83%D0%BB%D0%B5%D0%B2%D0%B8%D1%82%D0%B5-%D0%BC%D0%B8%D1%82%D0%B0", "text": "Президентът на САЩ Доналд Тръмп заяви в интервю за агенция „Блумбърг\", че предложението на ЕС да се откаже от мита върху вноса на американски автомобили не е достатъчно. „Не е достатъчно. Техните потребители са свикнали да купуват техните коли, а не нашите\", каза Тръмп, който често е изразявал раздразнение, че вижда мерцедеси по улиците на Ню Йорк. „ЕС е почти толкова ужасен, колкото Китай, но в умален вид\", добави той, цитиран от агенция Франс прес. Шефът на Европейската комисия Жан-Клод Юнкер заяви днес, че се надява да надделее постигнатата през юли договорка с Тръмп да се работи по ограничено търговско споразумение, което премахва митата, но автомобилният сектор е изключен от него. Европейският комисар за търговията Сесилия Малмстрьом заяви вчера в Брюксел, че ЕС е готов да включи автомобилостроенето в евентуално търговско споразумение със САЩ. „Готови сме да сведем до нула митата си, дори върху автомобилите. Всички мита се нулират, ако и САЩ направят същото. Трябва да е взаимно\", каза Малмстрьом пред комисия на Европарламента. Ако Вашингтон наруши споразумението и наложи допълнителни мита за леките автомобили, „тогава и ние ще направим това\", каза днес Юнкер пред германската телевизия Це Де Еф (ZDF). Той добави, че ЕС няма да позволи на никой да определя търговските му политики. Тръмп заплашва да въведе 25-процентни мита върху вносните автомобили и е възложил на търговското министерство на САЩ да проучи въпроса.", "date": "2018.09.01", "title": "Тръмп отхвърли нулевите мита"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386548-%D1%81%D0%BF%D0%B5%D1%86%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%89%D0%B5-%D0%BE%D0%B1%D1%8F%D0%B2%D0%B8-%D0%B4%D0%BD%D0%B5%D1%81-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0-%D1%81%D0%BB%D0%B5%D0%B4-%D0%B0%D0%BA%D1%86%D0%B8%D1%8F%D1%82%D0%B0-%D0%B7%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%B4%D0%B0%D0%BD%D1%8A%D1%87%D0%BD%D0%B8-%D0%B8%D0%B7%D0%BC%D0%B0%D0%BC%D0%B8-%D0%B8-%D0%BF%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%B8", "text": "Днес трябва да стане ясно и дали сред обвинените ще са самият Арабаджиев и членове на семейството му, които, както обяви заместник-главният прокурор Иван Гешев, също са обект на разследване. \"Не е тайна, че основната дейност на кръга от фирми, контролирани от тези лица, за които говорите, се занимават със сегмента туристическа дейност. Да, част от разследването е в посока дейността на фирми, осъществяващи такава туристическа дейност, но не и дейността на този хотел. Към този момент има доказателства за три лица от това семейство, което посочихте, като дали и трите ще бъдат привлечени към наказателна отговорност, е преценка на наблюдаващите прокурори\", обяви Гешев.", "date": "2018.09.01", "title": "Спецпрокуратурата ще обяви днес обвиненията след акцията за разследване на данъчни измами и пране на пари"}
{"url": "http://www.classa.bg/%D1%81%D0%B2%D1%8F%D1%82/item/386549-%D0%B2%D0%B7%D1%80%D0%B8%D0%B2%D1%8A%D1%82,-%D1%83%D0%B1%D0%B8%D0%BB-%D0%B7%D0%B0%D1%85%D0%B0%D1%80%D1%87%D0%B5%D0%BD%D0%BA%D0%BE,-%D0%B1%D0%B8%D0%BB-%D1%81%D0%BA%D1%80%D0%B8%D1%82-%D0%B2-%D0%BB%D0%B0%D0%BC%D0%BF%D0%B0-%D0%B2%D0%B8%D0%B4%D0%B5%D0%BE-18", "text": "Взривът, убил лидера на проруската ДНР в Донецк   е бил поставен в осветително тяло в заведението, съобщи mk.ru.  \r\n Поводът за събирането на така наречените \"министри\" на ДНР в кафенето бил да изпият по чашка в памет на починалия съветски певец Йосиф Кобзон. \r\n Кафенето, където бе взривен Захарченко, е на стотина метра от неговата резиденция и често се използвало за срещи на лидерите на проруската ДНР. Според някои руски медии, то било собственост на шефа на охраната на Захарченко. \r\n Извършител на убийството най-вероятно е един от охранителите на лидера, който е изчезнал от момента на взрива. Явно, организаторът е имал точна информация, че Захарченко ще се появи в кафенето и даже е знаел къде ще седне, за да постави взрива на подходящо разстояние. \r\n Междувременно руският президент Путин изрази съболезнования на близките на убития сепаратист и нарече убийството \"подло\". \r\n Някои руски депутати и политици вече изразиха мнение, че убийството слага кръст на Минските споразумения. Говори се и за ново, кърваво продължение на противопоставянето с Украйна. Киев от своя страна постави войските си в района на ДНР в повишена бойна готовност, очаквайки провокации и атаки от страна на сепаратистите. \r\n    ", "date": "2018.09.01", "title": "Взривът, убил Захарченко, бил скрит в лампа (видео 18+)"}
{"url": "http://www.classa.bg/%D1%81%D0%B2%D1%8F%D1%82/item/386550-%D0%B8%D1%81%D0%BF%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%BE%D1%84%D1%81%D1%8A%D1%8E%D0%B7-%D0%BD%D0%B0-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B8%D1%82%D0%B5-%D1%80%D0%B0%D0%B7%D0%BF%D0%B0%D0%BB%D0%B8-%D0%B4%D0%B5%D0%B1%D0%B0%D1%82-%D0%B7%D0%B0-%D0%BF%D1%80%D0%B0%D0%B2%D0%BD%D0%B8%D1%8F-%D0%B8%D0%BC-%D1%81%D1%82%D0%B0%D1%82%D1%83%D1%82", "text": "Сред групите за защита на правата на жените и политиците отдавна съществуват различни мнения дали легализирането на проституцията, която в момента не е законна, но се толерира, ще изведе от \"сенчестата икономика\" един печеливш и широкоразпространен бизнес, който често е придружаван от злоупотреби с работещите. В Испания проституцията се толерира, но не е регулирана. Не е предвидено наказание за предлагането на платени сексуални услуги, стига това да не се извършва на публично място.  Вместо това законите се фокусират върху борба с трафика на хора. Но тази седмица се появиха новини, че организацията на работещите в секс индустрията ОТРАС е получила официално позволение да стане профсъюз. Мнозина сметнаха това за промяна на политиката на управляващата Социалистическа партия и опит за узаконяване на проституцията, обаче министърката на труда Магдалена Валерио заяви, че е била заблудена и изрази изненада, че нейното министерство е дало подобно разрешение. Валерио подчерта, че документите за регистриране са били технически коректни, но добави, че правителството \"няма да подкрепи създаването на профсъюз за една незаконна дейност, нарушаваща основните права на мъже и жени, които поради бедност или други обстоятелства предоставят телата си на други, за да ги малтретират\". Премиерът Педро Санчес заяви в туит, че неговото феминистко правителство не планира да подкрепи която и да било организация, извършваща нелегална дейност, и вместо това предпочита премахването на проституцията. Отнемането на регистрацията обаче ще изисква испанското правителство да заведе дело, защото решението за нея вече е било публикувано в испанския \"Държавен вестник\". Конча Борел, генерална секретарка на ОТРАС, отправи критики срещу правителството, което \"се прикрива зад завесата на белия хетеросексуален буржоазен феминизъм, за да представи като нещо отвратително опита да се дадат трудови права на бедна и заклеймявана група хора\". \"За нас това е въпрос на справедливост\", добави тя в Барселона.", "date": "2018.09.01", "title": "Испанският профсъюз на проститутките разпали дебат за правния им статут"}
{"url": "http://www.classa.bg/%D1%81%D0%B2%D1%8F%D1%82/item/386551-%D0%B7%D0%B5%D0%BC%D0%B0%D0%BD-%D0%BE%D1%82%D0%BD%D0%BE%D0%B2%D0%BE-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "Президентът на Чехия Милош Земан за пореден път заяви, че смята за нецелесъобразни санкциите срещу Русия. Както предава „Зеркало недели“. Земан е изразил увереност, че членовете на ЕС трябва да обсъдят въпроса за свалянето на ограниченията. Президентът на Чехия Милош Земан за пореден път заяви, че смята за нецелесъобразни действащите санкции срещу Русия и подкрепи тяхната отмяна. Както пише „Зеркало недели“, Земан е одобрил скорошното заявление на министър-председателя на Чехия Андрей Бабиш, който също се усъмни в необходимостта от санкционен натиск срещу Москва.     „  заяви чешкият президент. Той също изрази увереност, че членовете на Европейския съюз трябва отново да обсъдят целесъобразността на санкциите срещу Русия, защото европейските политици, формирали редица правителства в страните от ЕС, вече не подкрепят санкциите. „ , отбелязва президентът на Чехия.", "date": "2018.09.01", "title": "Земан отново разкритикува санкциите срещу Русия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/386545-%D0%B8%D0%B7%D0%BB%D0%B8%D1%88%D1%8A%D0%BA%D1%8A%D1%82-%D0%B2-%D0%B1%D1%8E%D0%B4%D0%B6%D0%B5%D1%82%D0%B0-%D1%81%D0%B5-%D0%BE%D1%87%D0%B0%D0%BA%D0%B2%D0%B0-%D0%B4%D0%B0-%D0%B4%D0%BE%D1%81%D1%82%D0%B8%D0%B3%D0%BD%D0%B5-%D0%B4%D0%BE-2,5-%D0%BC%D0%BB%D1%80%D0%B4-%D0%BB%D0%B2-%D0%BA%D1%8A%D0%BC-%D0%BA%D1%80%D0%B0%D1%8F-%D0%BD%D0%B0-%D0%B0%D0%B2%D0%B3%D1%83%D1%81%D1%82", "text": "Излишъкът в бюджета се очаква да достигне до 2,5 млрд. лв. към края на август, показват предварителните данни на Министерството на финансите (МФ). Постъпленията в хазната се очаква да достигнат близо 26 млрд. лв., което е увеличение от 2,7 млрд. лв. спрямо август 2017 г. Според МФ повишението се дължи на основно на по-високите данъчни и неданъчни приходи, които нарастват с 2,4 млрд. лв. (10,8 %). Ръст има и при постъпленията от помощи, които нарастват с 290,4 млн. лева.  Разходите обаче също се увеличават. Към края на август те са в размер на 23,5 млрд. лв., което е с близо 2,4 млрд. повече спрямо година по-рано. От МФ уточняват, че ръстът се дължи главно на увеличението на пенсиите, по-високите заплати на учителите и на някои държавни служители, а също и от увеличение на капиталовите разходи по европроектите. Частта от вноската на Република България в бюджета на ЕС, изплатена  към 31 август 2018 г. от централния бюджет, възлиза на 738,2 млн. лв. Данните за изпълнението на държавната план-сметка за юли са малко по-подробни. В края на седмия месец от годината превишението на приходите над разходите е в размер на 2,36 млрд. лв. Постъпленията по консолидираната фискална програма (КФП) към юли 2018 г. са в размер на 22,5 млрд. лв. или 59 % от годишните разчети. Съпоставени със същия период на предходната година, данъчните и неданъчните приходи нарастват с 2 млрд. лв., а постъпленията от помощи са близки по размер, уточняват от МФ.  Данъчните приходи възлизат на 18,8 млрд. лв., което е 62,2% от плана. Ръстът спрямо година по-рано е над 10% или 1,8 млрд. лв. До края на юли в държавната хазна са постъпили преки данъци в размер на 3,6 млрд. лв., което е 393 млн. лв. спрямо година по-рано. Приходите от косвени данъци са в размер на 8,9 млрд. лв., което е с близо 640 мнлн. лв. повече спрямо юли 2017 г. Тук разбира се най-голям дял заемат постъпленията от ДДС – близо 6 млрд. лв., а приходите от акцизи са 2,9 млрд. лв. Постъпленията от други данъци (вкл. имуществени данъци и др. данъци по ЗКПО) са в размер на 763,7 млн. лв. или 69,6 % изпълнение на годишните разчети.  Приходите от социални и здравноосигурителни вноски са 5,3 млрд. лв. 392,8 млн. лв., което е ръст с почти 14%. Разходите в хазната към края на юли са 20,5 млрд. лв. За сравнение разходите за същия период на предходната година са в размер на 18,5 млрд. лв. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз, уточняват от МФ. Според държавните финансисти ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.), по-високите разходи за персонал основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи.  Частта от вноската на Република България в бюджета на ЕС, изплатена към 31 юли 2018 г. от централния бюджет възлиза на 654,4 млн. лв. Размерът на фискалния резерв в края на седмия месец от годината е 10,8 млрд. лв., в т.ч. 10 млрд. лв. депозити на фискалния резерв в БНБ и банки и 0,8 млрд. лв. вземания от фондовете на Европейския съюз за сертифицирани разходи, аванси и други.", "date": "2018.09.01", "title": "Излишъкът в бюджета се очаква да достигне до 2,5 млрд. лв. към края на август"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386546-%D0%BA%D1%8A%D0%B4%D0%B5-%D0%BE%D1%82%D0%B8%D0%B4%D0%BE%D1%85%D0%B0-%D1%81%D1%82%D1%83%D0%B4%D0%B5%D0%BD%D1%82%D0%B8%D1%82%D0%B5", "text": "Стана традиция всяка година повечето университети да обявяват  допълнителни вълни на прием  на студенти и въпреки това да не успяват да запълнят обявените си места в редица специалности. По необясними причини това обаче ежегодно се разглежда като изненада, въпреки че причините за големия брой места за малък брой студенти отдавна са едни и същи, пише в анализа на Адриан Николов, който е част от екипа на  . Най-честo с такива кампании се отличава Софийският университет, който преди седмица отново се зае да търси студенти за редица от специалностите си, дори и за престижната и търсена „Право“. Тук ще разгледаме няколко основни причини, които обясняват продължителната разлика между търсенето и предлагането на висше образование, и ще обърнем внимание на няколко възможни решения на този проблем. 1)  Фундаментално разминаване  между предлаганото образование и потребностите на пазара на труда. Данните на НСИ[1] за последната академична година сочат, че 21% от всички бакалаври са записани в направлението „бизнес и администрация“, други 11% - обществени науки и науки за човека. Същевременно повечето математически, технически и IT специалности (STEM) заедно едва формират ¼ от всички студенти, независимо от огромното търсене на пазара на труда на хора именно с такъв профил; при жените превесът на социалните науки е още по-голям. Очевидното разминаване е резултат от  централизирания подход  към определението на студентите по направления и липсата на връзка между бизнеса и висшите училища. От значение тук е липсата на стажове, които могат да послужат като мост между образованието и пазара на труда в много специалности и чисто формалното отношение към тях. Не е без значение и кариерното ориентиране на децата-бъдещи студенти - липсата на такива практики в повечето училища или съществуването им само формално води масово до избор на специалности, които просто звучат добре на децата и родителите, без оглед на последващата реализация. 2)  Частично финансиране  въз основа на постиженията и реализацията. Стъпка в правилната посока през последните няколко години е прехвърлянето на част от финансирането на висшите учебни заведения от страна на държавата въз основа на рейтинговата система (очаква се в края на десетилетието това да е повече от половината), вместо само на база на приема. Тъй като рейтинговата система включва както дела на безработните, така и доходите на завършилите ги, то тя поне до известна степен отразява реалната добавена стойност от завършването им, и би могла да помогне за преодоляването на част от проблемите, създадени от предишния модел на финансиране. Основната пречка пред подобрението тук е въвеждането на списъците със защитени специалности, направления и региони, при които финансирането въз основа на качеството не се прилага и където вече спадат повече от половината направления. Прилагането на подобен списък би било оправдано спрямо няколко фундаментални и наистина приоритетни специалности, за които търсенето от студентите по някаква причина е вяло или пък за които се очаква (на база на надеждни прогнозни модели за пазара на труда) в бъдеще да има дефицит на кадри. Настоящото положение на практика обезсмисля реформата във финансирането, особено предвид че насърчава специалности със слаба последваща реализация. 3) Конкуренция на  чуждестранните университети . Освен демографията, част от причината за намаляващия брой студенти в българските университети (който, впрочем, е спаднал с 41 хиляди души спрямо академичната 2013/14 година) е все по-лесният прием на български студенти в чужбина. Въпреки че най-важното условие за улеснението на приема беше изпълнено още през 2007 г. с приемането на страната в ЕС, замогването на населението през последните няколко години позволява на все повече семейства да изпращат децата си в университети в Западна Европа (и не само). Въпреки че официални данни за броя на българските студенти в чужбина липсват, според някои оценки само в Германия те са почти 7 хиляди, в Холандия – около 3 хиляди, във Великобритания – 2 хиляди. Същевременно повечето български университети като цяло не успяват да привличат чуждестранни студенти, тъй като предлагат малко програми и предмети на английски и други международни езици, а персоналът им често не владее чужди езици на необходимото за преподаване ниво. Друг сериозен проблем е присъствието единствено на СУ във водещите  международни класации  (QS, например) на световните университети, при това обикновено на доста ниска позиция. Това от своя страна означава, че университетите трудно запълват свободните си бройки с чуждестранни студенти от трети страни, което е сред водещите стратегии на много висши училища в Източна Европа, които не успяват да се конкурират по качество със западните образователни институции.", "date": "2018.09.01", "title": "Къде отидоха студентите?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386547-%D0%BA%D0%B0%D0%BA-%D1%89%D0%B5-%D1%81%D0%B5-%D0%BF%D0%BE%D1%87%D0%B8%D0%B2%D0%B0-%D0%BD%D0%B0-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BF%D1%80%D0%B0%D0%B7%D0%BD%D0%B8%D1%86%D0%B8-%D0%BF%D1%80%D0%B5%D0%B7-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Първият голям празник, разбира се, е 6 септември – Съединението на България и празник на град Пловдив. Денят се пада в четвъртък, което означава, че няма да има сливане на почивните ден със събота и неделя, а петък, 7 септември, остава работен ден. 22 септември – Денят на независимостта на България, който по традиция е почивен ден, се пада в събота. Това означава, че почивен ден ще е понеделник, 24 септември, което означава, че се събират три почивни дни, за които можем да планираме пътуване или други начини за релакс.", "date": "2018.09.01", "title": "Как ще се почива на официалните празници през септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386539-%D1%87%D0%B5%D1%81%D1%82%D0%B8%D1%82%D0%BE-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B5%D1%82%D0%BE-%D0%BF%D1%80%D0%B5%D0%B4-%D1%81%D1%82%D0%B0%D0%B4%D0%B8%D0%BE%D0%BD-%D0%B2%D0%B0%D1%81%D0%B8%D0%BB-%D0%BB%D0%B5%D0%B2%D1%81%D0%BA%D0%B8-%D0%B2%D0%B5%D1%87%D0%B5-%D0%B5-%D0%BF%D0%BB%D0%B0%D1%82%D0%B5%D0%BD%D0%BE", "text": "От 1 септември паркирането пред националния стадион \"Васил Левски\" е платено. Пространството там ще се стопанисва от \"Пазари Запад\". Първоначално платена става частта между стадиона, булевард \"Евлоги и Христо Георгиеви\" и булевард \"Драган Цанков\". На по-късен етап в платена зона ще се превърне и пространството между стадиона и езерото \"Ариана\" в Борисовата градина. Търговците на велосипеди и ски, които от години продават на това място всеки уикенд, вече трябва да плащат наем на общината, съобщава bTV.", "date": "2018.09.01", "title": "Честито! Паркирането пред стадион \"Васил Левски\" вече е платено"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386540-%D0%B1%D0%B8%D0%BB-%D0%BA%D0%BB%D0%B8%D0%BD%D1%82%D1%8A%D0%BD-%D1%81%D1%8A%D0%B1%D0%BB%D0%B5%D1%87%D0%B5-%D0%B0%D1%80%D0%B8%D0%B0%D0%BD%D0%B0-%D0%B3%D1%80%D0%B0%D0%BD%D0%B4%D0%B5", "text": "Палавникът си е палавник. Доказателство за това е Бил Клинтън, който бе хванат от камерите буквално да изпива и разсъблича с поглед Ариана Гранде. Певицата бе сред гост - изпълнителите на трибюта на великата Арета Франклин и бившият президент на САЩ не откъсна очи от нея, подсмихвайки се. Младата певица си навлече доста критики за тоалета, който беше избрала за тъжното събитие. Роклята ѝ беше черна, но възкъса, едва покриваща задните ѝ части. Горната част пък беше с дълбоко деколте, а гърдите на Ариана се подаваха изпод прозрачна материя. На изпращането на Арета Франклин с концерт-трибют в амфитеатъра в Чийн парк, Детройт, присъстваха децата ѝ, приятели и десетки почитатели. В памет на Арета Франклин пяха Стиви Уондър и Дженифър Хъдсън. Сред останалите изпълнители бяха Шака Кан, Ариана Гранде, Дженифър Холидей, синът на Арета – Едуард, и редица госпъл певци. \r\n", "date": "2018.09.01", "title": "Бил Клинтън \"съблече\" Ариана Гранде"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386541-%D0%B0%D0%BB-%D0%B9%D0%BE-%D0%B8%D0%B7%D1%80%D0%B8%D0%B3%D0%BD%D0%B0-%D1%80%D1%83%D1%81%D0%BE%D1%84%D0%B8%D0%BB%D1%81%D1%82%D0%B2%D0%BE%D1%82%D0%BE-%D0%B5-%D1%81%D1%80%D0%B0%D0%BC-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Санкциите срещу Русия На 1 декември 1939 г. в своя брой №84 болшевишкият вестник „Правда“ публикува изявление на Йосиф Висарионович Сталин по въпроса за „вината“ за „началото“ на Втората световна война. Ето думите на „бащата на народите”: 1. „Не Германия нападна Франция и Англия, а Франция и Англия нападнаха Германия“.  2. „След началото на военните действия Германия се обърна към Франция и Англия с мирни предложения, а Съветския съюз открито подкрепи мирните предложения на Германия;“  3. „Управляващите кръгове във Франция и Англия отклониха, както мирните предложения на Германия, така и опитите на Съветския съюз да постигне бързо прекратяване на войната.“  Казва всичко това този негодник и масов убиец, след като още на 23 август същата година СССР и Германия подписват зловещият и трагичен за народите на Европа „Пакт за ненападение” известен още като Договор „Молотов – Рибентроп”, с таен протокол към него, който определя как да се раздели „европейската плячка”. Следва подялбата на Полша, окупацията на Литва, Латвия и Естония от СССР, война срещу Финландия, заграбване на територии от Румъния (сегашна Молдова и Северна Буковина) и присъединяването им към СССР. Следва Катинското клане. В същото време Германия разширява своята територия чрез «присъединяване» на Австрия, окупация на Чехия и Полша и продължава по начертания план към Белгия, Холандия и Франция. И да не пропуснем, че само месец след злокобния август 1939 г. Германия и СССР са сключили и отделен „Договор за дружба и граници”. За този договор малко се знае, но е факт, че именно той осигурява тила на Германия. За да може спокойно Хитлер да си разиграва армията в Западна Европа. Определението за тази постъпка на СССР е само едно – негодничество. В този гнусен „Договор за дружба и граници” за Полша се говори като за „разпаднала се държава”. И изключително нагло, типично по нацистки и комунистически, се хвърля вината за създалото се положение върху Англия и Франция. Тук именно е текстът, който Сталин преразказва на 1 декември 1939 г. И той гласи следното: „Англия и Франция са отговорни за продължаването войната и в случай на продължаване на войната, правителствата на Германия и на СССР ще встъпят във взаимни консултации по отношение на необходимите мерки.” Вече знаем какви бяха тези „взаимни консултации” и „необходими мерки”. Целта им бе да загинат 100 милиона души. Хей така, за кеф на ненормалниците Сталин и Хитлер И за радост на днешните „русофили” и „неонацисти”. Две седмици след изявлението на Сталин от 1 декември 1939 г. СССР е изключен от ОН (Обществото на народите) заради агресията си «срещу финландската държава».  Припомням тези факти, защото има глупаци у нас, които все още не ги знаят или ако ги знаят, се правят на социалисти или атакисти. И се представят за „русофили”. И за да е абсурдът пълен в началото на юни влетя новината,че т.нар. Национално движение „Русофили” е номинирало бившия ни премиер Симеон Саксобургготски за член на международен Съвет на ветераните–русофили. „Аферим, дядо, машалаах” ще кажа, перифразийки Иван Вазов. Уж български цар, а то – чуждопоклонник, че и ветеран – чуждопоклонник. Това, което си спомням от даскалото някога е, че на чуждопоклонниците нашите истински царе са им рязали главите. А компания на Симеон Сакскобургготски в този съвет щял да му прави германският шмекер Герхард Шрьодер, канцлер на Германия, а след края на мандата и „товарищ газов магнат” в руските компании Газпром и Роснефт. Наглостта на руснаците няма граници и в наши дни. Днес Русия има войски в Украйна, Грузия и Молдова против волята на техните правителства. В наши дни тя осъществи военна агресия срещу тези държави и окупира техни територии. Засега в ООН само осъждат с резолюции политиката на Кремъл, а демократичните държави търсят начин да укротят руската ненаситна агресивност чрез санкции. Впрочем санкциите срещу Русия са единственото мирно средство за предотвратяване на нова световна война. Те все пак не позволяват на днешния владетел на Кремъл да се самозабрави напълно като Сталин и Хитлер. А и си няма „верен” съюзник, какъвто някога Сталин намери в лицето на Хитлер. Пробва с Ердоган, защото Мадуро не става. Но не е същото. И все пак, руската наглост, която е добре позната на хората от ХХ век, е може би изненада за младите хора от ХХI век. Тази наглост отне живота на веледостойният български цар Н.В. Цар Борис III, тя окупира България през 1944 г. и пак тя направи така, че курдиса у нас във властта една шепа негодници и продажници, които чрез нечуван терор отнеха живота на много българи и наложиха на страната ни тъпата комунистическа съветска система, която доведе България до катастрофа. Затова и днес, когато страната ни е член на НАТО и ЕС, когато заедно с другите демократични държави е въвела също санкции срещу Русия, не може да не дразни тази демонстрация на въшлясали ушанки, каквото наблюдаваме в последно време у нас. И не само дразни, но и предизвиква потрес и гняв. А „ветеранът-русофил” да вземе и да си седне на задника. И ако трябва – дайте му ги тия пусти имоти, за да миряса. Защото за баща си и за чичо си трябва той сълза да пророни, убийците им трябва да кълне и проклина, а не като износен грамофон все същата плоча на същото място да върти. А «русофилството» му, особено днес, е срам за България. са единственото мирно средство за предотвратяване на нова световна война  ", "date": "2018.09.01", "title": "Ал Йо изригна: Русофилството е срам за България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386542-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2%D0%B5%D1%87%D0%B5-e-%D1%84%D0%B0%D0%BA%D1%82-%D0%BE%D1%87%D0%B0%D0%BA%D0%B2%D0%B0%D1%82-%D0%BD%D0%B8-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8-%D0%B8%D0%B7%D0%B1%D0%BE%D1%80%D0%B8", "text": "Гореща политическа есен и евентуални предсрочни парламентарни избори прогнозира. Това направи в интервю за Радио Стара Загора политологът д-р Калоян Методиев. По думите му управляващите нямат нито време, нито възможност да направят някакви реформи или нещо ново. „Те са в кръгова отбрана заради многото скандали напоследък – сривът на Търговския регистър, фалитът на застрахователната компания „Олимпик“, напрежението след мерките срещу чумата по животните, общественото недоволство след трагедията край Своге. Можем да говорим и за политическа криза след натрупването на сериозни проблеми в много сфери“, коментира още политологът.  ", "date": "2018.09.01", "title": "Политическата криза вече e факт. Очакват ни предсрочни парламентарни избори"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386543-%D1%81%D0%B8%D0%BC%D0%B5%D0%BE%D0%BD%D0%BE%D0%B2%D0%B4%D0%B5%D0%BD-%D0%B5-%E2%80%93-%D0%BD%D0%B8%D1%89%D0%BE-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B8%D0%B7%D0%BD%D0%B0%D1%81%D1%8F-%D0%BE%D1%82-%D0%BA%D1%8A%D1%89%D0%B0%D1%82%D0%B0-%D0%B8-%D0%B4%D0%B0-%D1%81%D0%B5-%D0%B4%D0%B0%D0%B2%D0%B0-%D0%BD%D0%B0-%D0%B7%D0%B0%D0%B5%D0%BC", "text": "На 1 септември православната църквата отбелязва Симеоновден. Християнският празник в чест на св. Симеон Стълпник и неговата майка Св. Марта. На този ден имен ден празнуват: Симеон, Симеона, Симон, Симона, Симо, Сима, Симана, Мона, Марта. Симеоновден се счита за земеделската нова година, когато започват есенната оран и сеитба и събирането на орехи. Народните обичаи повеляват сутринта на 1 септември жените да замесят пшеничено тесто и да направят питки, с които захранват ритуално воловете и биволите, с които ще се оре. Приготвят се и малки кравайчета, които се нанизват на рогата им.     Орачите и сеячите са облечени празнично, а жените обикалят около тях и ръсят жар, за да е спорна работата. След изораването на първата бразда обредната пита се разчупва на четири части едното парче се хвърля на изток, второто се дава на воловете, третото се заравя в нивата, а четвъртото се изяжда от стопанина. Народната традиция изисква на Симеоновден да не се дава назаем и да не се изнася нищо от къщата, за да не “излезе берекетът от дома”. Не се готви, не се пере и простира. Гледа се кой ще дойде в къщата – ако е добър, реколтата ще е плодовита. По същия начин и орачът, отивайки към нивата, смята, че ако срещне човек с “пълно”, житото ще роди много зърно.  ", "date": "2018.09.01", "title": "Симеоновден е – нищо не трябва да се изнася от къщата и да се дава на заем"}
{"url": "http://www.classa.bg/%D1%81%D0%B2%D1%8F%D1%82/item/386544-%D1%81%D0%BB%D0%B0%D0%B2%D0%B0-%D0%BD%D0%B0-%D0%B3%D0%B5%D1%80%D0%BE%D0%B8%D1%82%D0%B5", "text": "ПРЕЗИДЕНТЪТ АЛЕКСАНДР ЗАХАРЧЕНКО ОСТАВА СЪС СВОИТЕ БОЙЦИ ЗАВИНАГИ В СТРОЯ.  ВЕЧНА ИМ ПАМЕТ И МИР НА ПРАХА ИМ!   АЛЕКСАНДР ВЛАДИМИРОВИЧ ЗАХАРЧЕНКО /род. 26 юни 1976 г., Донецк, Украинска ССР, СССР – загинал 31 август 2018 г., Донецк, Донецка Народна република, 42 год./ Държавен глава (от 4 ноември 2014 до 31 август 2018 г.), Председател на Министерския съвет (7 август 2014 до 31 август 2018 г.) и Върховен главнокомандващ на въоръжените сили на Донецката Народна република. Генерал-майор от армията на ДНР  (2016), Генерал-майор и на Луганската Народна република (2015).     Загинал на поста си след атентат на 31 август 2018 г. – взривено кафене «Сепар», намиращо се в непосредствена близост до резиденцията му в центъра на Донецк     След като завършва с отличие донецкия Техникум по промишлена автоматика, започва работа в донбаските мини като електромеханик.  След 2006 г. заема различни ръководни длъжности в местни корпорации.  След като започва съпротивата в Източна Украйна, на 16 април 2014 г. създава въоръжен отряд от 7 човека, начело на който същият ден превзема сградата на Донецката градска администрация. През май 2014 г. е назначен за военен комендант на Донецк, впоследствие командва батальона “Оплот” от състава на въоръжените сили на Донецката република. На 22 юли 2014 г. е тежко ранен в бой с врага по време на щурма на неговото подразделение срещу с.Кожевня.  На 8 август 2014 г .е утвърден за премиер на републиката от Върховния съвет на ДНР и същия ден полага клетва като Председател на Министерския съвет на ДНР.  На 3 ноември 2014 г. е избран за държавен глава на републиката с гласовете на 75% от гласоподавателите и на 4 ноември с.г., в Донецкия Драматичен театър полага клетва с ръка, положена върху Библията. На 31 август 2018 г. умира в болница в града от раните си, получени в резултат на изключително долно взривеното от киевските подчовеци кафене, намиращо се в непосредствена близост до резиденцията му в центъра на Донецк. Герой на Донецката Народна република и носител на два Георгиевски кръста за храброст. Съпругата му се казва Наталия, оставя и четирима сина. Светла му памет на този голям патриот на родината си и непримирим, доблестен борец срещу киевската ционистка евроамериканска хунта на масовия убиец Петро Порошенко /Валцман/, между другото, голям приятел на Бойчето, Плевнелиев и Орешарски! Лека да ти е пръстта, войнико, оставаш завинаги в сърцата ни!  ", "date": "2018.09.01", "title": "Слава на героите!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386538-%D0%BA%D0%B0%D0%BA-%D0%BA%D0%B8%D0%BD%D0%BE%D1%82%D0%BE-%D1%81%D1%82%D0%B8%D0%B3%D0%BC%D0%B0%D1%82%D0%B8%D0%B7%D0%B8%D1%80%D0%B0-%D0%BF%D1%81%D0%B8%D1%85%D0%B8%D1%87%D0%BD%D0%B8%D1%82%D0%B5-%D0%B7%D0%B0%D0%B1%D0%BE%D0%BB%D1%8F%D0%B2%D0%B0%D0%BD%D0%B8%D1%8F", "text": "Не е нужно да сте \"луди\", за да бъдете във филма - но филмовата индустрия има доста съмнителна представа за психичното здраве. Не че киното избягва теми-табу; по-скоро се мята в крайности - от сантименталност към сензационност. Затова гледната точка на новия биографичен филм  Mad to Be Normal  за шотландския психиатър от 60-те години Р.Д. Ланг изглежда интригуващо новаторска. Дейвид Тенант (Dr. Who, Jessica Jones) е в ролята на Ланг: комплексен и харизматичен герой, спечелил си слава заради радикалното си, изпълнено с емпатия лечение на психични заболявания. Истинският Ланг описва лудостта като \"перфектно рационално адаптиране към един безумен свят\".  Той твърди, че традиционното общество \"подлудява децата ни\", препоръчва LSD за пациентите си в зряла възраст, а междувременно се бори с личните си демони - алкохолизъм и депресия.     Филмът събира Дейвид Тенант с впечатляващи актьори като Елизабет Мос, Гейбриъл Бърн и Майкъл Гамбон. И все пак масовото кино се затруднява, когато трябва да покаже в дълбочина герои с психични заболявания. В трейлъра на Mad to Be Normal кънти: \"За някои той е доказуемо луд... За други е светец\". Колкото до телевизията - вече има трескав шум около предстоящия сериал на Netflix \" Maniac \", базиран на едноименна норвежка драма за психиатрия. В лъскавото и психеделично американско шоу Ема Стоун и Джона Хил играят непознати, които преминават през изпитания на мистериозно лекарство. За него се твърди, че лекува психични заболявания. Ема Стоун признава, че е харесала Maniac заради погледа му към \"хората, които водят вътрешна борба и се опитват да я преодолят с хапчета\". Всеки следващ епизод показва, че човешкото общуване и любовта са единственото, което ни помага да живеем нормално. И докато творчески ориентираните драматични продукции са привлечени от сложността и крехкостта на разума, масовият развлекателен бизнес продължава да иска по-лесен начин за представянето на подобни проблеми. Дефиницията на \"лудостта\" е изначално проблематична. На нея се гледа като на остарял медицински термин, който днес има повече място в законите, отколкото в медицината. Същевременно масовите възприятия за \"лудост\" са все още фиксирани върху сцени от филми - и то в по-голяма степен, отколкото върху романите или мемоарите, върху които филмите са базирани. Класически филм като \" Полет над кукувиче гнездо \" (1975) затвърждава впечатлението за съсипващата душата психиатрия, където енергичният и непредсказуем пациент Макмърфи (Джак Никълсън) се преструва на луд, за да избегне затвора. В крайна сметка е смазан от системата. Драматичното представяне на лечението на пациенти, особено епизодите с брутална електроконвулсивна терапия, има огромен ефект. През 2011-а, The Telegraph дори коментира, че филмът е отговорен за \"непоправимото увреждане на имиджа на ЕКТ... Той катализира разработката на по-ефективни антипсихотични лекарства, които позволяват на пациентите да... водят по-нормален живот\".     Джак Никълсън продължава да играе безумец и убиец в едно в класиката на Стенли Кубрик от 1980 г.  \"Сиянието\".  В продължение на десетилетия доминира представата за \"лудост\", налагана от хорър филмите - не на последно място в  \"Психо\"  на Хичкок (1960), от зловещо емблематичния Норман Бейтс на Антъни Пъркинс до неуравновесените тонове на музиката на Бърнард Херман. Нещата стават особено мрачни с вълната от чудовищни убийци в хорърите: Майкъл Майърс от  \"Хелоуин\",  Джейсън Ворхес от  \"Петък 13\",  Фреди Крюгер от  \"Кошмари на Елм Стрийт\".  \"Лудият\" е персонифицирано зло и често психично болните в тези филми са маскирани или обезобразени, за да се засили шокиращият ефект. От сензационност към чувствителност към проблема? Филми като \"Психо\" (1960) засилват трайното объркване за връзката между шизофрения и дисоциативно разстройство на идентичността (преди наричано разстройство на множествената личност). \"Петък 13\" (1980) и \"Кошмари на Елм Стрийт\" (1984) затвърждават погрешното разбиране, че хората, които напускат психиатриите, са склонни към насилие и ексцесии. Филми като  \"Екзорсистът\"  (1973) затвърждават мита, че психичното заболяване е еквивалентно на обсебеност от дявола; а филми като \"Полет над кукувичето гнездо\" (1975) отстояват тезата, че психиатриите са просто затвори, в които никой не спазва правата на пациентите, нито някой го е грижа за благосъстоянието им. Тези филми донякъде са отговорни за трайната стигма на психичните заболявания. Киното всъщност отразява суеверия и стигми, които вече имат дълбоки корени в различни култури, включително идеята, че психичните разстройства са извънземни или свръхестествени. Въпреки че ‘лудите' често биват представяни като чудовища или антигерои (примерно срещата на Брус Уилис и Брад Пит в  \"12 маймуни\"  (1995),  \"Лудият Макс\"  на Мел Гибсън или халюцинациите на Леонардо ди Каприо в  \"Злокобен остров\" ), или героично неразбрани ( \"Лудостта на крал Джордж\",  1994), киното поставя различни проблеми пред своите ‘луди жени'. \"Истерията\" в миналото се е считала за изцяло и само женски проблем (произлизаща от гръцката дума hysterus, означаваща ‘утроба'). Женската ‘лудост' и ирационално поведение често са хипер-сексуализирани на екрана - независимо дали става дума за импулсивната, деструктивна Беатрис Дал във френската еротична драма  \"Бети Блу \" (1986), елегантно стилизираната психоза на  \"Черният лебед\"  (2010) на Дарън Аронофски или \" Неоновият демон\"  (2016) на Николас Виндинг Рефн.     Масовият страх от ‘лудата жена' все още преобладава във  \"Фатално привличане\"  (1987), където номинираната за \"Оскар\" Глен Клоуз се трансформира от кариеристка към отхвърлена любовница до обсесивна убийца. Клоуз казва за героинята си : \"Публиката гледа на нея по-скоро като на зло същество, а не като на човек, който се нуждае от помощ - това ме смайва\".  На други места има по-съчувствено представяне на женските психични заболявания - включително Джина Роуландс в \" Жена под влияние \" (1974) на Джон Касавитис, или биографичната роля на Джесика Ланг от 1982-а, където тя играе Франсис Фармър (американска актриса от 30-те години, затворена в психиатрична болница). Уинона Райдър е в главната роля в  Girl, Interrupted  (1999), адаптация на историята на Сузана Кайзен от 60-те години за времето, прекарано в младежка психиатрична болница. Екранната партньорка на Райдър - Анджелина Джоли, спечели \"Оскар\" за ролята си, но самата Кайзен не одобрява особено филма, като го отхвърля като \"мелодраматична глупост\". Филмите имат нужда от финал повече от всички други изкуства - а ‘лудостта' приключва традиционно с трагедия, дори в най-съчувствените сюжети. В съсипващия \" Реквием за една мечта \" на Дарън Аронофски (2000) домакиня от Бруклин, нейният син и приятелите му са съсипани психически и физически от пристрастеността си към дрогата. През XXI век киното изглежда постепенно се отваря към по-широко и чувствително представяне на психичните заболявания. Maniac, където режисьорът Кари Фукунага има амбицията да \"изследва човешкия разум\", може да е знак за това. Филми като Prozac Nation (2001) и \"Гардън Стейт\" (2004) внасят перспективата на по-младото поколение, където лекарствата са станали ежедневие, а съвременните клиники за рехабилитация са заменили кошмарните психиатрични клиники. Благодарение на тях от дискусията по темата за психичните заболявания се премахва налаганата десетилетия наред стигма. Дори халюцинаторната фантастика в  \"Дони Дарко\"  (2001) разкрива чувствителност и младежки надежди. Накрая  \"Наръчник на оптимиста\"  (2012) с Брадли Купър и Дженифър Лорънс стига дотам да включи дори нетипични елементи на романтична комедия. Купър и Лорънс са в главните роли като героите им се възстановяват съответно от биполярно разстройство и депресия. Така проличава, че филмите всъщност могат успешно и без търсенето на излишна сензация да насочват вниманието на обществото към един толкова сериозен проблем като психичното здраве.", "date": "2018.09.01", "title": "Как киното стигматизира психичните заболявания"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386536-%D0%BF%D1%80%D0%BE%D1%84-%D0%BC%D0%B8%D1%85%D0%B0%D0%B8%D0%BB-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D1%89%D0%B5-%D0%BE%D0%B7%D0%BD%D0%B0%D1%87%D0%B0%D0%B2%D0%B0%D1%82-%D1%81%D0%B0%D0%BC%D0%B8-%D0%B4%D0%B0-%D1%81%D1%8A%D1%81%D0%B8%D0%BF%D0%B5%D0%BC-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "Трябва да започне цялостен преглед и тотален ремонт на цялата ни пътна мрежа, но това не е работа от днес за утре, а изисква много години, твърди анализаторът Оставките на тримата министри от кабинета „Борисов 3“ са първа стъпка към цялостно преосмисляне на всички дейности в държавата. Това каза за дневния информационен блок на Радио „Фокус“ политическия анализатор проф. Михаил Константинов по повод оставките след тежката катастрофа край Своге.  Според него тази реакция е типичен пример за политическа отговорност, тъй като е рано да бъдат установени факти и обстоятелства, които да доведат до наказателна отговорност.  „Трябва да започне цялостен преглед и тотален ремонт на цялата ни пътна мрежа, но това не е работа от днес за утре, а изисква много години. Това, което веднага можем да започнем да правим, е всеки от нас да осъзнае собственото си поведение на пътя. Минимум три-четвърти от катастрофите у нас са предизвикани от грешки на водачите. Лошите пътни условия означават, че всеки от нас трябва да е още по-внимателен зад волана. В момента движението по пътищата е изцяло в нашите ръце, а държавата да бъде така добра за 10 години да оправи пътната мрежа\", коментира той.  \"Ако никой не беше подал оставка, хората щяха да кажат, че вината ще бъде хвърлена само върху шофьора на автобуса. Вината му е безспорна, но видима е и вината на държавата. Кой за каквото е виновен – всеки трябва да си понесе отговорността. Българските управленци да се отнасят отговорно към своята работа – ето това трябва да се случи“, коментира проф. Константинов.  Той допълни, че евентуална оставка на цялото правителство ще доведе до предсрочно гласуване, последвано от европейски и местни избори. Това обаче би означавало сами да съсипем държавата си, уточни анализаторът. Според проф. Михаил Константинов въпреки че изборите са изход от тежки политически кризи, опозицията не е готова да поеме властта вместо сегашните управляващи.   \r\n  ", "date": "2018.09.01", "title": "Проф. Михаил Константинов: Предсрочни избори ще означават сами да съсипем държавата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386537-%D0%BD%D1%84%D1%81%D0%B1-%D1%80%D0%B5%D1%88%D0%B0%D0%B2%D0%B0-%D0%B4%D0%B0%D0%BB%D0%B8-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D0%B2-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE", "text": "Вчера вицепремиерът по икономическа и демографската политика и лидер на НФСБ   заяви, че не е чул аргументи за уволнението на тримата министри и че управляващата коалиция не функционира. В петък, 31 август, министрите на транспорта  , на регионално развитие   и на вътрешните работи  , депозираха оставки, след като в началото на деня премиерът Бойко Борсов ги поиска. Оставките в правителството разединиха коалиционния партньор на ГЕРБ „Обединени патриоти”.  От ВМРО поискаха извънреден коалиционен съвет с колегите си от ГЕРБ, на който да бъдат представени мотивите за оставките на тримата министри. Само  , лидер на „Атака” и съпредседател на \"Обединени патриоти\", подкрепи рокадите в кабинета.", "date": "2018.09.01", "title": "НФСБ решава дали да остане в управлението"}
{"url": "http://www.classa.bg/%D1%81%D0%B2%D1%8F%D1%82/item/386530-%D0%B5%D1%80%D0%B4%D0%BE%D0%B3%D0%B0%D0%BD-%D1%82%D1%83%D1%80%D1%86%D0%B8%D1%8F-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B8-%D1%81-%D0%B8%D1%80%D0%B0%D0%BD-%D0%B8-%D1%80%D1%83%D1%81%D0%B8%D1%8F,-%D0%B7%D0%B0-%D0%B4%D0%B0-%D1%81%D0%B5-%D0%B8%D0%B7%D0%B1%D0%B5%D0%B3%D0%BD%D0%B5-%D0%BD%D0%BE%D0%B2%D0%BE-%D0%B1%D0%B5%D0%B4%D1%81%D1%82%D0%B2%D0%B8%D0%B5-%D0%BA%D0%B0%D1%82%D0%BE-%D0%B0%D0%BB%D0%B5%D0%BF%D0%BE-%D0%B2-%D1%81%D0%B8%D1%80%D0%B8%D1%8F", "text": "Турция си сътрудничи с Русия и Иран \"за да се избегне бедствие, подобно на това в Алепо в сирийската провинция Идлиб\", каза турският президент Реджеп Тайип Ердоган. \"Ние сме нация, която печели на терена, а не на масата, затова при всяка възможност, казваме, че трябва да присъстваме на терена, да бъдем силни в тази област и да бъдем успешни в тази област. По този начин унищожихме терористичния коридор по границата със Сирия\", добави президентът, цитиран от агенция Анадолу, по време на честването в Анкара на Деня на победата в гръко-турската война (1919-1922). Коментарите на турския лидер се случват на фона на предупрежденията на Министерството на отбраната на Русия, че в тази зона на Сирия е подготвена инсценировка с използване на химическо оръжие, с цел обвиняване на Дамаск за \"атаката\". Руският външен министър Сергей Лавров съобщи в сряда, че по време на контактите си със САЩ, Русия представя \"все повече и повече факти\" за тази постановка. Лавров също предупреди, че тази маневра е свързана с желанието да не се позволи фронт Ал Нусра да бъде експулсиран оттам.", "date": "2018.09.01", "title": "Ердоган:\"Турция сътрудничи с Иран и Русия, за да се избегне ново бедствие като Алепо в Сирия \""}
{"url": "http://www.classa.bg/%D1%81%D0%B2%D1%8F%D1%82/item/386531-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0,-%D0%B2%D0%BE%D0%B4%D0%B5%D0%BD%D0%B0-%D0%BE%D1%82-%D1%81%D0%B0%D1%89,-%D0%BF%D1%80%D0%B8%D0%B7%D0%BD%D0%B0%D0%B2%D0%B0,-%D1%87%D0%B5-%D0%B5-%D1%83%D0%B1%D0%B8%D0%BB%D0%B0-1-061-%D1%86%D0%B8%D0%B2%D0%B8%D0%BB%D0%BD%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%B2-%D0%B8%D1%80%D0%B0%D0%BA-%D0%B8-%D1%81%D0%B8%D1%80%D0%B8%D1%8F", "text": "Нов доклад, публикуван от коалицията, водена от САЩ, която бомбардира бойци на ИД в Ирак и Сирия, оценява, че по време на тези нападения са убити най-малко 1061 цивилни граждани. Тази цифра обаче е няколко пъти по-ниска от оценката на различни групи за правата на човека. В месечен отчет за жертвите, на Съвместните оперативни сили CJTF-OIR, се оценява, че \"най-малко 1,061 цивилни са били убити по невнимание при атаки от страна на коалицията от началото на операцията, на 15 юни 2014 г. от общо 29,920 жертви за тази кауза\". Според доклада около 216 съобщения за цивилни жертви в региона все още предстоят за преглед. Според анализа на три доклада, които американските длъжностни лица считат за надеждни, през юли 2018 г. при коалиционните атаки са загинали поне трима цивилни, а други 15 смъртни случая не били достоверни. Няколко групи за правата на човека твърдят, че цивилните жертви, причинени от въздушните удари, са много по-големи. Така Airwars, организация с нестопанска цел със седалище във Великобритания, която работи с регионални групи за наблюдение, приписва на коалицията най-малко 6,575 цивилни жертви в Ирак и Сирия. В месечната си оценка, публикувана в сряда, разследващите от Airwars проследяват повече от 750 документирани събития, причинили жертви на цивилни през тази година, за които се смята, че са убили около 3700 цивилни граждани. Броят на жертвите официално също е поставен под съмнение от Амнести Интернешънъл, която казва, че коалицията е \"дълбоко ангажирана да редуцира големия брой цивилни, убити и ранени от атаките й.\" \"Месечните им доклади за цивилни жертви в Ирак и Сирия се базират на неясни описания и отхвърлят огромното мнозинство от обвиненията като невидими \", добави Амнести. Трябва да се отбележи, че въздушните удари на коалицията в Ирак са съгласувани с иракското правителство. В Сирия обаче те не са упълномощени, тъй като нито Дамаск, нито Съветът за сигурност на ООН са им дали зелена светлина.", "date": "2018.09.01", "title": "Коалицията, водена от САЩ, признава, че е убила 1 061 цивилни граждани в Ирак и Сирия"}
{"url": "http://www.classa.bg/%D1%81%D0%B2%D1%8F%D1%82/item/386532-%D0%BF%D1%8A%D1%80%D0%B2%D0%B8-%D0%B2-%D0%B8%D0%B7%D0%BE%D0%BF%D0%B0%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%BA%D0%B8%D1%82%D0%B0%D0%B9-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D0%B0%D0%B1%D1%81%D1%83%D1%80%D0%B4%D0%BD%D0%B0%D1%82%D0%B0-%D0%BB%D0%BE%D0%B3%D0%B8%D0%BA%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%B7%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Китай критикува \"безотговорната и абсурдна логика\" на Съединените щати. след като американският президент Доналд Тръм обвини Пекин, че възпрепятства отношенията на Вашингтон със Северна Корея, съобщава \"South China Morning Post\". Тръмп каза, че напълно му е писнало от Китай и вярва, че Пекин се стреми да \"го накаже политически \" \"Много хора, като мен, чувстват, че САЩ са на първо място в света, когато става въпрос за изопачаване на истината и за безотговорна и абсурдна логика\", заяви говорителят на Министерството на външните работи на Китай, Хуа Чунюинг, на пресконференция. Тръмп заплаши с възобновяването на \"военните игри\", позовавайки се на съвместните военни учения със Сеул на Корейския полуостров, както и че те ще бъдат \"много по-големи от предишните\" и обвини отново в Пекин за липсата на напредък, да накара Пхеняг да демонтират програмата си за ядрени оръжия. Освен това президентът на САЩ заяви, че твърдо вярва, че Северна Корея е под огромен натиск от Китай, поради търговските спорове между Вашингтон и Пекин. В поредица от туитове, Тръмп също е излъчил смесени послания относно взаимоотношенията на администрацията му с Китай и Северна Корея, едновременно изразявайки уважение към лидерите на двете страни, но с предупреждение, че трябва да бъдат в съгласие с целите на Вашингтон.", "date": "2018.09.01", "title": "\"Първи в изопачаване на истината\": Китай критикува \"абсурдната логика\" на Тръмп за Северна Корея"}
{"url": "http://www.classa.bg/%D1%81%D0%B2%D1%8F%D1%82/item/386533-%D1%80%D1%83%D1%81%D0%B8%D1%8F-%D0%BD%D0%B0%D0%BB%D0%BE%D0%B6%D0%B8-%D0%B2%D0%B5%D1%82%D0%BE-%D0%BD%D0%B0-%D0%B4%D0%BE%D0%BA%D0%BB%D0%B0%D0%B4-%D0%B7%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B2-%D1%81%D1%8A%D0%B2%D0%B5%D1%82%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%BE%D0%BE%D0%BD", "text": "Постоянният представител на Русия в ООН, Васили Небензия, цитиран от медиите, съобщи, че Москва е решила да замрази в Съвета за сигурност одобряването на доклад за санкции срещу Северна Корея, докато бъдат направени промени в документа. \"Имаме разгорещен дебат по доклада, изготвен от Комитета по севернокорейските въпроси\", каза Небензия. Той добави: \"Решихме да преустановим обсъждането на приемането на доклада, защото не сме съгласни с редица констатации и начина, по който се работи по него.\" \"Няма да уточня естеството на документа, защото докладът все още не е публикуван и следователно е поверителен\", каза той. Русия и други държави-членки на Съвета за сигурност на ООН са загрижени за постоянните изтичания, които се случват във въпросния комитет, каза руският дипломат. Той добави, че някои страни са възпрепятствали разследването на начина, по който са били филтрирани тези доклади, реализирани от посочения комитет. Поверителният документ на ООН, изтекъл по-рано този месец, съответства на шестмесечен преглед от независими експерти, обвиняващи Северна Корея, че продължава да работи по своята ядрена програма и програмата за ракети. Освен това се посочва, че изнася гориво и доставя оръжие на някои държави в Близкия изток и Африка, като по този начин нарушава санкциите, наложени от ООН.", "date": "2018.09.01", "title": "Русия наложи вето на доклад за Северна Корея в Съвета за сигурност на ООН"}
{"url": "http://www.classa.bg/%D1%81%D0%B2%D1%8F%D1%82/item/386534-%D1%82%D1%80%D1%8A%D0%BC%D0%BF-%D0%B5-%D0%B3%D0%BE%D1%82%D0%BE%D0%B2-%D0%B4%D0%B0-%D0%B8%D0%B7%D1%82%D0%B5%D0%B3%D0%BB%D0%B8-%D1%81%D0%B0%D1%89-%D0%BE%D1%82-%D1%81%D1%82%D0%BE,-%D0%B0%D0%BA%D0%BE-%D0%BD%D0%B5-%D1%81%D0%B5-%D0%BF%D0%BE%D0%B4%D0%BE%D0%B1%D1%80%D1%8F%D1%82-%D1%83%D1%81%D0%BB%D0%BE%D0%B2%D0%B8%D1%8F%D1%82%D0%B0-%D0%B7%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BC%D1%83", "text": "Американският президент Доналд Тръмп заяви, че САЩ ще се оттеглят от Световната търговска организация (СТО), ако не се държат добре със страната му. \"Ако не е наред (посоката), аз ще се оттегля от СТО\", каза Тръмп в интервю за Bloomberg News в Белия дом. Според агенцията, излизането на Вашингтон от СТО, би навредило сериозно на многостранната търговска система след Втората световна война, за изграждането на която помогнаха самите САЩ. Президентът на САЩ обяви миналия месец, че САЩ са в много неблагоприятно положение, тъй като в продължение на много години са третирани \"много зле\" от СТО и че базираната в Женева агенция трябва да \"промени курса\". САЩ започнаха своята \"търговска война\" през март тази година с обявяването от Тръмп на мита, 25% върху вноса на стомана и 10% върху алуминия. На 6 юли влезе в сила митническо увеличение от 25% за китайски стоки за стойност 50 000 милиона долара годишно. На 10 август Вашингтон разреши удвояването на тарифите за стомана и алуминий от Турция, които бяха определени съответно на 50% и 20%. Агресивните икономически мерки на САЩ от своя страна предизвикаха поредица от отговори от засегнатите страни, включително от Китай, Турция, Русия и страните-членки на ЕС. Междувременно Федералният резерв на САЩ предупреждава, че ескалацията на търговските спорове на международно ниво представлява икономически риск за страната, както беше съобщено на неотдавнашната среща на членовете на централната банка. \"Развива се продължителен мащабен спор, това ще има неблагоприятно въздействие върху бизнес средата, инвестиционните разходи и заетостта\", казват от организацията.", "date": "2018.09.01", "title": "Тръмп е готов да изтегли САЩ от СТО, ако не се подобрят условията за страната му"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386535-%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D1%80%D0%B0%D0%B4%D0%B5%D0%B2-%D0%B1%D0%B5%D1%88%D0%B5-%D0%B1%D1%80%D0%B5%D0%BC%D0%B5-%D0%B7%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Като \"бреме за правителството и самото МВР\" определели Румен Петков министърът на вътрешните работи Валентин Радев. Според председателя на АБВ оставката на Радев не е изненада, а \"чакана от 5 месеца с много сериозни аргументи\". Изказването си Петков направи в ефира на БНР по повод на  . „Случаят „Олимпик“ е достатъчно показателен, че финансовото разузнаване проспа един катастрофален за 200 000 българи момент“, каза той и припомни няколко опита за създаване на нови институции в държавата, които не са дали добри резултати в контекста на предложението за създаване на нова структура заради пътния инцидент край Своге: „Никой в Европа, в света не прави структури в резултат на една трагедия. Всеки натоварва съществуващите си звена с конкретни задачи и отговорности. Какво стана в Генуа? Голяма трагедия, смъртни случаи, тежка катастрофа  - възложиха съответната експертиза на компетентния си орган и компетентният орган извършва експертизата. В България създадохме една порочна практика -  каквото стане, веднага замеряме прокуратурата. Оттук нататък започват едни действия и бездействия, от които резултатът е отвращение у обществото към държавата и нейните институции“. \"Предсрочните избори са неизбежни, но сегашната ситуация не носи в себе си заряда на извънредните избори\", убеден е Петков. \"Оставката на другите двама министри е акт на политическа отговорност и той не бива да бъде подценяван и заобикалян, а трябва да бъде приет по достойнство\", добави Петков. ", "date": "2018.09.01", "title": "Румен Петков: Валентин Радев беше бреме за правителството"}
{"url": "http://www.classa.bg/%D1%81%D0%B2%D1%8F%D1%82/item/386528-50-%D0%BB%D0%B5%D0%B2%D0%B0-%D0%B7%D0%B0-%D0%BF%D0%B0%D0%BA%D0%B5%D1%82-%D1%86%D0%B8%D0%B3%D0%B0%D1%80%D0%B8-%D1%82%D0%BE%D0%B2%D0%B0-%D0%B5-%D1%80%D0%B5%D0%B0%D0%BB%D0%BD%D0%BE%D1%81%D1%82%D1%82%D0%B0-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F", "text": "Австралия е най-скъпото място на света за пушачите - и от 1 септември т.г. ще стане още по-скъпо. От тази дата цената на пакет ще се повиши с още около 3 австралийски долара (1 австралийски долар е около 1,21 лева). Но това е само второто от предложените общо 4 повишения, предават местните медии. След като всички повишения, заложени в тазгодишния бюджет, станат факт, цената на една кутия ще стане 40 австралийски долара - или над 48 лева. Трябва да отбележим, че става въпрос за пакет от 30 цигари, а не 20, както в България, пише money.bg. Въпреки поскъпването през последните години, делът на пушещите австралийци е намалял с едва 0,2 процента. Средната годишна заплата в Австралия е около 74 хил. лв.", "date": "2018.09.01", "title": "50 лева за пакет цигари? Това е реалността в Австралия"}
{"url": "http://www.classa.bg/%D1%81%D0%B2%D1%8F%D1%82/item/386529-%D0%B2-%D1%81%D0%B0%D1%89-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0%D1%82-%D0%B2%D0%B0%D0%BA%D1%81%D0%B8%D0%BD%D0%B0-%D1%81%D1%80%D0%B5%D1%89%D1%83-%D0%B0%D0%BA%D0%BD%D0%B5", "text": "Група от фармаколози в Университета на Калифорния в Сан Диего (САЩ), твърдят, че са развили един вид ваксина срещу акне. Това е възпаление на кожата на човека, причинено от бактерия, което не се разглежда като патогенно. Щамът живее в кожата на голяма част от хората, без да засяга тяхното здраве, което не позволява това да се счита за болест. Методът, предложен от американския екип, се състои в бомбардирането на Cutibacterium acnes с антитела, извлечени от човешката имунна система. Основният ефект е да се блокира отделянето на токсини, които причиняват възпалителен отговор в кожата и да намалят успешно появата на акне. Изследователите показаха, че това работи при мишки, а също и при проби от човешка кожа, получени чрез биопсия. През юни екипът сподели резултатите от експериментите си с професионалната общност, в статия, публикувана в Journal of Investigative Dermatology. \"След проверката в мащабни клинични проучвания, потенциалното въздействие на нашите констатации ще бъде огромно за стотици милиони хора, които страдат от акне\", заяви водещият изследовател, Хуанг Чун-минг, за Science Daily. \"Текущите варианти за лечение често не са ефективни или поносими за голяма част от 85% от подрастващите и над 40 милиона възрастни в САЩ, които страдат от това състояние\", добави той. Неговият научен екип вярва, че намирането на начин за борба с акнето в човешкото тяло, може да премахне необходимостта от антибиотици. В този смисъл, казва той, е важно да се намери антиген, който да не уврежда микробния баланс на кожата. От своя страна, настоящите лекарства имат сериозни странични ефекти или предлагат само краткосрочно решение. Въпреки че акнето не застрашава живота, то може преди всичко да навреди на психичното здраве, да повлияе на самочувствието и да повлияе на социалното развитие. Акне бактериите Cutibacterium (известни преди като Propionibacterium) могат да се размножават в космените фоликули, когато те са блокирани в кожна мазнина и причиняват растежа на нодули, пустули и кисти. Не е ясно защо само някои хора са засегнати от бактериите, но хормоналните дисбаланси, пушенето и някои лекарства и козметика могат да предизвикат акне.", "date": "2018.09.01", "title": "В САЩ разработват ваксина срещу акне"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386527-%D0%BD%D0%B0-%D1%84%D0%BE%D0%BD%D0%B0-%D0%BD%D0%B0-%D1%86%D0%B5%D0%BB%D0%B8%D1%8F-%D1%81%D0%BA%D0%B0%D0%BD%D0%B4%D0%B0%D0%BB-%D0%BE%D0%BA%D0%BE%D0%BB%D0%BE-%D1%81%D0%B2%D0%BE%D0%B3%D0%B5,-%E2%80%9C%D1%82%D1%80%D0%B5%D0%B9%D1%81%E2%80%9D-%D0%BF%D0%BE%D0%BB%D1%83%D1%87%D0%B8-%D0%BD%D0%BE%D0%B2%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B0-%D0%BF%D0%BE%D1%80%D1%8A%D1%87%D0%BA%D0%B0-%D0%BE%D1%82-%D0%B1%D0%BE%D1%80%D0%B8%D1%81%D0%BE%D0%B2", "text": "Фирмата „Трейс Груп Холд“ е спечелила обществената поръчка за изграждането на обхода на Камено.  В последните дни компанията е разследвана заради инцидента в Своге, при който загинаха 17 души. Освен „Трейс Груп Холд“, в конкурса са участвали още 4 фирми:  „ Щрабаг“ДЗЗД, „Бургаспътстрой“ АД, „Автомагистрали – Черноморе“ АД и „Хидрострой“ АД. Отстранен участник е фирмата „Брилянт – Слънчев бряг“ ООД, сочи БНР Бургас. „ Трейс Груп Холд“ се е класирала на първо място, защото най-добре е отговорила на критерия за икономически най-изгодна оферта, включващо условието за оптимално съотношение качество – цена.  Решението за избора на изпълнител на обществената поръчка може да бъде обжалвано в 10 – дневен срок.  Малко по рано вчера, стана ясно че: Шефът на “Трейс груп” – консорциумът, строил пътя убиец край Своге е дал на лабораторията на сина си да изследва качеството на положения асфалта, в който в последствие се оказа, че има варовик. Тази информация се появи в публичното пространство и не бе отречена от министър Николай Нанков, който отказа да назове името на лабораторията за изследванията на асфалта, но уточни, че разследващите щели да се произнесат по въпроса.", "date": "2018.09.01", "title": "На фона на целия скандал около Своге, “Трейс” получи нова обществена поръчка от Борисов"}
{"url": "http://www.classa.bg/%D1%81%D0%B2%D1%8F%D1%82/item/386520-%D1%81%D0%B2%D0%B5%D1%82%D1%8A%D1%82-%D1%81%D0%B5-%D0%BF%D1%80%D0%BE%D1%89%D0%B0%D0%B2%D0%B0-%D1%81-%D0%B2%D0%B5%D0%BB%D0%B8%D0%BA%D0%B0%D1%82%D0%B0-%D0%B0%D1%80%D0%B5%D1%82%D0%B0-%D1%84%D1%80%D0%B0%D0%BD%D0%BA%D0%BB%D0%B8%D0%BD", "text": "Светът се прощава с великата Арета Франклин. Стотици присъстват в този час на церемонията в една от църквите в родния Детройт.   Освен семейството и близките на Кралицата на соул музиката, присъстват и множество популярни личности от света на шоубизнеса и политиката. Истинско тържество на живота - това представлява церемонията, на която близките и светът се прощават с Арета Франклин.     Тези, които я познаваха, говорят за силата и вярата на 76-годишната Арета Франклин, за безкрайния й музикален талант, но и за умението да се бори за каузи и да обича живота. Сред присъстващите са известните активисти за граждански права Джеси Джексън и Ал Шарптън, бившият президент Бил Клинтън, който вече произнесе реч. Специални обръщения бяха прочетени от името на президентите Джордж Буш-младши и Барак Обама. Известно е, че Арета Франклин е пяла на инагурациите трима държавни глава - Джими Картър, Бил Клинтън и Барак Обама. Десетки са и музикалните звезди, дошли да се поклонят пред големия ѝ талант - Шака Кан, Ариана Гранде, Фейт Хил... А пред църквата са паркирани стотица розови кадилака заради една от най-популярните ѝ песни, съобщава БНТ.", "date": "2018.09.01", "title": "Светът се прощава с великата Арета Франклин"}
{"url": "http://www.classa.bg/%D1%81%D0%B2%D1%8F%D1%82/item/386521-%D0%B4%D0%B0-%D1%81%D0%BF%D0%B8-%D0%B7%D0%BB%D0%BE-%D0%BF%D0%BE%D0%B4-%D0%BA%D0%B0%D0%BC%D1%8A%D0%BA", "text": "Момчета, отидете си с достойнство, с високо вдигната глава. Но САЩ искат да вземат реванш над Русия, затова на преговорите в Женева съветникът на президента на САЩ по националната сигурност Джон Болтън с Николай Платонович Патрушев, секретарят на Съвета за сигурност на Руската Федерация по Сирия и другите международни въпроси, не бе подписано заключително заявление по преговорите, а само обменяха мнения. Представителят на МВнР на Русия Мария Захарова повдигна въпроса за незаконното пребиваване на Щатите в Сирия. Затова може да се предположи, че Русия е предложила на американците да се махнат от Сирия поживо-поздраво… засега. И тук на следващия ден от световната преса ние четем заглавия за поредната „химическа атака“ на Башар Асад, а според американската преса, трябва спешно да спасяваме Сирпия. Затова САЩ и техните съюзници като Франция и Великобритания имат намерение да използват флота за нанасянето на ракетен удар по суверенната държава Сирия. Не знам как да обясня настоящите действия на американските власти. Те се страхуват да воюват пряко с Русия, но виж, да и напакостят – така може. Смисълът е в това, че Доналд Тръмп в неговия странен и непредсказуем маниер, може все пак да нанесе удар с ракети по сирийците, но не и по руснаците. Но това вече няма да има значение, защото на Русия това безобразие ѝ омръзна и затова не се знае дали ще бъдат унищожени самите ракети или и целите, откъдето ракетите ще бъдат изстреляни. Разбира се, това предизвиква безпокойство за цялата световна общност, особено след като Русия заяви на целия свят, че поредната химическа атака е провокация! А кой създаде „Ислямска държава“? Помните как Доналд Тръмп в предизборната президентска надпревара гръмогласно и на всеослушание обвини предишната администрация на САЩ, че е създала „Ислямска държава“. Той каза истината. Но се стараеше да използва това обвинение за себе си, а не срещу групировката. „Ислямска държава“ е страшното дете на англосаксонците. Те знаеха, че създават чудовище, но мислеха, че ще се справят с него, ще го управляват. Всъщност и сега разбирам, до каква степен те безразсъдно поставиха целия свят на границата на катастрофата. Единствено Русия, нито Китай, нито Европейската коалиция, нито „най-избраната“ света на света – САЩ, само Русия, оцени целия ужас на бъдещите последствия, спирайки това чудовище. Страшно е да си представим, но конгресът на САЩ, въобразил си, че е „властелин на света“, позволяваше да се бомбардират населени места в градове по Сирия. Прикривайки се с измислени  причини, от поредната лъжлива серия за „химическите атаки“, която, уж е устроена едва ли не лично от Асад и борбата с нея на „Белите каски“, които пред целия свят тръбят с помощта на контролираните от Държавния департамент медии, как Асад унищожава сирийския народ и затова конгресът на САЩ ще събира парите на американските данъкоплатци за крилати ракети, които впоследствие ще разрушават сирийските градове, ще убиват хора Такава е кървавата политика на САЩ. Под измислен предлог, било то заради борбата за справедливост, те искат да бомбардират нищо не подозиращи беззащитни хора. Така политиците от Америка защитават сирийския народ. Всъщност позициите на САЩ в Сирия са загубени, те не искат да си ходят, а се налага. Не им се радват там. Няма я „Ислямска държава“, значи и Америка няма какво да прави. Да, на американците много им се искаше част от сирийските петрол и газ! Именно заради това бе устроено всичко. Процъфтяващата суверенна, държава, милионите хора, тласнати в бездната на страданията, смъртта, мъката и нищетата, само за шайка, имаща власт и лостове за влияние във върховете на американската власт и при това, използваща американската армия. Всичко бе лъжа. От начало до край! Американските политически хищници под формата на сенатора-републиканец Линдзи Греъм и другите, имат личен интерес от съществуването на „Ислямска държава“. Всичко тайно става явно в писмата му до Клинтън, от нейната пробита поща, изложено от групата Anonymous America. Той излага своето притеснение от факта, че газопроводът в Сирия не е предвиден. Той е съкрушен и иска да върне поне част от вложените в „Ислямска държава“ средства. Вложените в „Ислямска държава“ негови пари, не само, че не носят дивиденти, но и се топят пред очите, тюхка се Линдзи Греъм в писмото. Те искаха да имат достъп до сирийския петрол и газ, те вложиха милиарди долари в „Ислямска държава“, за да поемат под контрол петролните и газови находища. Това бе целта им, напоена с чужда кръв! Нега убиват хиляди хора, да режат главите на децата, да палят живи деца и старци, не това е важното! Важен е планът, който искат да осъществят на всяка цена, план който вече не е жив. Затова би било много чудесно, ако настоящата администрация на Белия дом, начело с Доналд Тръмп, изпълни своите предизборни обещания и се бори срещу „Ислямска държава“, а не с редовните сирийски граждани за народната им собственост – полезните изкопаеми. А също да отзове своите военни от позициите, които почти не са им останали в Сирия и да се махнат изобщо. Да спи зло под камък!", "date": "2018.09.01", "title": "Да спи зло под камък"}
{"url": "http://www.classa.bg/%D1%81%D0%B2%D1%8F%D1%82/item/386522-%D0%B7%D0%B0%D1%89%D0%BE-%D0%B8%D0%B4%D0%BB%D0%B8%D0%B1-%D1%81%D1%82%D0%B0%D0%BD%D0%B0-%D1%82%D0%BE%D1%87%D0%BA%D0%B0-%D0%BD%D0%B0-%D1%81%D0%B1%D0%BB%D1%8A%D1%81%D1%8A%D0%BA-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D1%81%D0%B0%D1%89", "text": "Ако погледнем действията на Русия за последните три години от момента на специалната операция в Сирия, то можем да свалим шапка пред целеустремеността на обмислените им действия”, заяви в интервю пред „Взгляд” председателят на президиума на Съвета по външна и отбранителна политика Фьодор Лукянов. Той поясни защо САЩ така настойчиво се опитват да повлияят на заключителния стадий на продължителния конфликт. Ситуацията около сирийския Идлиб, където се образува разсадник на тероризма може да се задълбочи, ако бездействието продължи. Така прессекретарят на президента на Русия Дмитрий Песков отговори в четвъртък на въпрос за връзката между обявените учения на нашите ВМФ и ВКС в Средиземно море и обстановката в Сирия. „Да кажем така, повишените предпазни мерки да напълно оправдани и обосновани”, отбеляза Песков. По-рано в четвъртък представителят на МВнР Мария Захарова съобщи, че бунтовниците, които контролират Идлиб, готвят поредната провокация: инсцениране на атаки на сирийските правителствени войски с употребата на химическо оръжие. „Тук пристигнаха, познайте кой – така наричаните „Бели каски”, ТАСС цитира Захарова. По-рано се появи цяла серия от съобщения, че САЩ могат да нанесат безпрецедентен по сила ракетен удар по Сирия в отговор на инсценирана химическа атака, отговорността за която западната коалиция ще стовари на „режима на Асад”. Наскоро външният министър на Русия Сергей Лавров констатира: Вашингтон „разпалва страстите” около сирийския Идлиб, въпреки, че Дамаск не може да има химическо оръжие, защото САЩ и Франция са го унищожили вече. Тази позиция бе представена до американските партньори и от посланика на Русия в САЩ Анатолий Антонов. Той заяви, че срещата с представители на Държавния департамент е била конструктивна. При това прессекретарят на Държавния департамент Хийтър Нойерт заяви, че САЩ „на много равнища” са изразили притесненията си на руската страна по повод провеждането на „всякакви възможни настъпателни операции в Идлиб”. Защо именно ситуацията в Идлиб стана ключова в сирийската тематика на преговорите между Русия и САЩ? Как реагират на случващото се другите регионални играчи, най-вече Турция? Ще успее ли Русия да доведе до логичен край започнатата преди три години операция? Това пред „Взгляд” разказва председателят на президиума на Съвета по външна и отбранителна политика Фьодор Лукянов. „ Взгляд”: Фьодор Александрович, защо САЩ реагират така рязко на плановете на Башар Асад да си върне Идлиб? Фьодор Лукянов:  Не става конкретна дума за Идлиб, а за това, че това е последният голям анклав, който не е под контрола на Дамаск. Тук са се стекли всички сили, които са излезли от другите територии, постоянно преминаващи под контрола на сирийската армия. Решението на въпроса с Идлиб ще означава край на голямата военна фаза на сирийския конфликт. От това как ще бъде решен този въпрос зависи по-нататъшното разположение на силите в сирийския въпрос. На САЩ явно не им е до намеса в тази ситуация, но им е важно да покажат, че са в играта и остават водещ фактор в сирийския сблъсък. А понеже от своя страна Русия също демонстрира решимост и леко пъчи мускули, то се е наложила класическа ситуация на съперничество между две яки момчета, които трябва да покажат, че важните въпроси не се решават без тях. За Тръмп е важен въпросът на престижа. Винаги е било така, че Америка трябва да бъде най-силната и всички трябва да разбират и да не забравят това. Затова и нанасяха тези удари през 2017 и 2018 г., след които не последва нищо. Ударът за него е самоцел – просто, за да се помни кой е най-якият тук. „ Взгляд”: Тоест става дума за политическия пиар на американците? Ф.Л.:  Не бих наричал този въпрос пиар. Това е абсолютно нормална част от международните отношения в течение на цялата история. Престижът и статутът са материални ценности в международната политика. Това не са просто разговори. От това зависи силата на въздействие. Няма нищо странно в това, което САЩ правят. За жалост, за сирийския процес това значи елемент на разруха, но нищо не може да се промени. Нападенията без последвали действия е напомняне за позициите. „ Взгляд”: А самата възможност Асад да си върне контрола над Идлиб, не притеснява ли САЩ? Ф.Л.:  Въпросът не е за контрола над Идлиб, а в това как се отнасят към факта, че Асад остана. Фактически всички се примириха с това. Независимо от това дали се харесва това на мнозината участници в кризата или не, но с помощта на Русия и Иран Асад, общо взето, спечели войната. А спечелил, то вече е безсмислено да се поставя като условие за решение на конфликта слизането на Асад от власт. С такава сериозна подкрепа отвън Асад дотолкова укрепи позициите си, че този въпрос е свален. Тук Москва много ясно даде да се разбере, че е готова на конструктивен разговор. В идеалния случай Русия би искала да постигне неутралитета на САЩ. Тоест ние разбираме интересите на Израел, а Америка просто може да говори всички, което си поиска, но да не се меси. „ Взгляд”: Тоест всички тези разговори за инсценирането на химическата атака и ракетния удар са по-скоро политическа игра? Ф.Л.:  Не знам доколко тази игра може да се превърне в реална. За жалост, често се получава, че когато започваш да играеш сериозно, в някакъв момент трябва да потвърдиш игровите си заявления. Не бих изключил удар, още повече, че администрацията на Тръмп, вече два пъти демонстрира, че Щатите лесно могат да направят така. Но от друга страна, този елемент на психологическо противостоене: от наша страна – с тези превантивни предупреждения за готвещата се провокация, а от американска – с демонстрацията на решимост да се нанесе удар. „ Взгляд”:Какви са възможностите на американците, освен с ракетен удар, да повлияят на ситуацията около Идлиб? Ф.Л.  Навярно, може да има скрити форми на поддържане по линия на разузнаването и т.н. Но това все пак не е решаващ фактор. Именно ударът би усложнил положението на Русия от психологична гледна точка. Ако преглътнем това, ще се окаже, че ние трябва да признаем правото на американците да правят всичко, което си искат. „ Взгляд”: Какви контрамерки трябва да предприеме Русия в тази ситуация? Ф. Л.:   Предупреждението за подготвяната провокация е една от контрамерките. Но Русия, за разлика от САЩ има едно преимущество, което обикновено не ни е свойствено. Русия има ясно разбиране за това какво иска в този конфликт. Това ако не е стратегия на действията, то това е добре измислена тактика. Ако погледнем на действията на Русия за последните три години, то може да се свали шапка пред целеустремените и премислени действия. Това не е само употреба на военна сила и работа с Дамаск, който сам по себе си е много тежък партньор, но и постоянния дипломатически съпровод, решението на маса тънки въпроси с Турция, Израел, Иран и арабските държави от Персийския залив. Това е образцово-показателен комплексен подход по решаването на тази най-сложна международна криза. Идлиб е последният акт от тази фаза. След него също ще бъде сложно, но това ще бъде друг контекст. Затова Русия трябва да продължи това, което правеше. За тези години тя натрупа уникален опит как да се държи в Сирия. Такъв опит няма никой. „ Взгляд”: А какво е значението на Идлиб за Асад: Ф.Л.:  Асад трябва да покаже окончателно, че е поставил контрол над по-голямата част на Сирия. Това е наистина последният анклав, където са се струпали всички бунтовници. Ние помним зоните на противостоене, когато в един момент руската армия заедно със сирийците откри коридора за терористите, за да им помогне да си тръгнат. Това помогна да се избегнат кръвопролития. И те отиваха последователно в различни места Сега такова място остана единствено Идлиб, който кипи от различен род рейци. И основният събеседник на Русия тук е Турция. В Идлиб има много групировки, които винаги са се намирали именно под турски патронаж. За Турция това е принципен въпрос. Реджеп Тайип Ердоган не може просто да постави кръст на тези, които е поддържал. Това политически-морално не е никак добре. Но къде да ги дене? В значителна степен това са въоръжени ислямисти, радикали. Не може да ги прибере на територията на Турция. Затова и тук основният разговор се води между Москва и Анкара, а също с Техеран. На 7 септември са насрочени преговори на високо равнище в този триъгълник. „ Взгляд”: Тоест една от ключовите роли е именно на Турция? Ф.Л.:  Това е очевидно. Най интересното е, че Русия дипломатически проявява тънкост и изостреност. Турция се намира в тежко положение във връзка със своята сирийска политика. Тази политика се провали напълно, когато през 2011 г. Ердоган изведнъж направи пълен обрат в своята лична дружба с Асад и премина на позиции, че този палач трябва да си отиде. Положението се обърна и сега Турция се старае да се измъкне от нея. И Русия я подтиква към това, внимателно ѝ помага, защото, ако не позволи на Турция да реши този въпрос, то ще ни бъде по-лошо. „ Взгляд”: Какви прогнози за развитието на ситуацията около Идлиб може да дадете? Ф.Л.:  Като минимум има заплаха за началото на широкомащабна военна операция на сирийските сили при поддръжката на руските ВКС. Освен това ще започне интензивна работа с Турция, за да се договори минимизирането на загубите и всички да си запазят гордостта. Това е работа на място с групировките, с което руските военни се занимават от началото на своето присъствие в Сирия. Има шанс за договаряне за щадяща система без масирана военна операция. Има разбиране, че ако няма договорености, тогава Идлиб ще се превърне в зона на бойни действия. За Русия това също не е много добре, защото ще се надигне огромна вълна на възмущение срещу руската военщина. Това не е смъртоносно, но нищо хубаво няма да излезе от това. Бих предположил внимателно, че ще се открие някакво взаимноприемливо решение.", "date": "2018.09.01", "title": "Защо Идлиб стана точка на сблъсък на политиката на Русия и САЩ"}
{"url": "http://www.classa.bg/%D1%81%D0%B2%D1%8F%D1%82/item/386523-%D1%81%D0%B0%D1%89-%D0%BF%D0%BE%D0%B4%D0%B0%D0%B4%D0%BE%D1%85%D0%B0-%D0%B8%D1%81%D0%BA-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B2-%D1%81%D1%82%D0%BE", "text": "САЩ подадоха срещу Русия иск в СТО. Причината са въведените от Москва мита върху редица стоки от САЩ. В частност са се увеличили митата върху металите, машиностроителната продукция, петролно-газовото оборудване и прочее. Доста любопитна новина, нали? Особено, ако се вземе предвид постоянното разширяване и продължаване на санкциите срещу Русия, обусловено от абсолютно измислени причини (като неизпълняването на „Минските споразумения“, което изобщо не зависи от действията на Русия, или от съшития с бели конци „Случай Скрипал“, в който няма и една улика срещу Москва). Вече не обръщам внимание на разгърнатата от Вашингтон „търговска война срещу половината свята, оръжие на което стана повишаването на митническите тарифи. Тоест Вашингтон може да си прави каквото иска, чак до въвеждане на икономически санкции, обосновавайки се с измислени от него причини, а другите нямат право адекватно да отговорят на тези агресивни действия? Струва ми се, че е време Щатите да слязат от небето и да свалят короната от главата – историята на еднополюсния свят приключи. И със сигурност САЩ няма да могат да диктуват условия на Русия – срещу всяка агресия ще бъде даден адекватен и тежащ отговор.", "date": "2018.09.01", "title": "САЩ подадоха иск срещу Русия в СТО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386524-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B0%D0%B3%D0%BE%D0%BD%D0%B8%D1%8F-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "Оставките на трима министри са повече и по-важни дори от оставката на цялото правителство. Да отстреляш наведнъж трима наведнъж означава, че нещо много страшно те е заплашило, което ще те доведе не просто до политическото небитие, а ще ти стовари сериозни житейски грижи. Бойко Борисов се е обучил в „маньовъри” и понеже вярва, че държи положението вътре в партията в собствените си ръце, отново се решава на „маньовър”, за да спаси от потъване своя кораб. Борисов не жертва тези свои пешки за атака, а защото е изпаднал в глуха защита, както и за да се опита да вкара мисленето на опонентите и общественото мнение в доста избледнялата легенда за неговата сила, справедливост, принципност и решителност. Проблемът не е в прословутия път, където стана жестоката катастрофа, а в оголени някъде другаде слабости и далавери, нуждаещи се от време, за да бъдат прикрити, излъскани и представени като пореден успех. А за това е необходимо време. Трагедията край Своге е ужасяваща, но тя е резултат не от състоянието на държавата, а от пътно-транспортно произшествие. Катастрофи стават навсякъде и по всяко време. Ще е преувеличено да се твърди, че случаят е толкова важен, че да разклати държавата и оспори здравината на властта. Големите проблеми са в срива на Търговския регистър, фалита на застрахователната компания „Олимпик” и аферата с чумата по овцете в Странджа. В тях не са загинали хора, ала показват състоянието на държавата и зависимостите на нейните управници. Няма съмнение, че причините за тяхното пораждане са в най-високите етажи на властта. И то не поради някаква небрежност, недоглеждане и незнание. Борисов панически се мъчи да прикрие причините и да не се види кои точно са тези етажи. И май е убеден, че го е направил. Но ние знаем, че няма как да го направи. Ние нямаме съмнение в това кой кой е в правителството, кой какво е направил в тези случаи, какво е направил и какво би следвало да получи за това. Тогава защо трябва да се спасява правителството, високопоставените функционери, властта? Борисов обаче си мисли, че като си отидат тримата министри, може да му се размине. Е, добре: ще му бъде ли позволено да го направи и този път? Ето въпросът, на който БСП е длъжна да отговори. Ако БСП отново замълчи и угоднически се съгласи да слуша угодническите пелтечения и бръщолевенията на Борисов в парламента заедно с предложенията му за общи комисии и програми, може и да му се размине. Борисов и ГЕРБ са в политическа агония. Сега те са готови на всичко само за една единствена глътка въздух. Защото за тях агонията, колкото и мъчителна да е, е за предпочитане пред политическата смърт. Но тази глътка не бива да им се дава. В политиката евтаназията не само е позволена и допустима, но е задължителна, тъй като е най-важното средство, с което опозицията взима властта. А нали БСП била по думите на нейните сегашни лидери „единствената опозиция”. Ако наистина е такава опозиция, нека действа решително и смело, а не постоянно да се оправдава. С пресконференции и речи в парламента няма да стане. Сега е решителният момент и от това дали ръководството на БСП ще се възползва или ще го проспи, трябва да зависи неговото бъдеще.", "date": "2018.09.01", "title": "Политическата агония на Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386525-%D0%B1%D0%BE%D0%B9-%D0%B2-%D0%BF%D0%BB%D0%B0%D0%B6%D0%B5%D0%BD-%D0%B1%D0%B0%D1%80-%D0%BE%D0%B1%D0%BE%D1%80%D0%B2%D0%B0-%D1%83%D1%81%D0%BF%D0%B5%D1%85%D0%B8%D1%82%D0%B5-%D0%BD%D0%B0-%D0%B5%D0%B2%D0%BE%D0%BB%D1%8E%D1%86%D0%B8%D1%8F%D1%82%D0%B0", "text": "Топла августовска нощ, бар на бургаски плаж. Голяма част от посетителите изглеждат така, сякаш някой е прекалил с натискането на Ctrl+C и Ctrl+V - тениски и ризи с къс ръкав са пред скъсване от напомпаните за вечерта мускули; късите гащета демонстрират защо не трябва човек да се пропуска \"leg day\"; тук-там се мярка и диагоналка за бонус точки \"мъжественост\". \r\n Всеки от стадото се чуди как да изглежда \"по-мъжкар\", но накрая всички изглеждат еднакво нелепо. \r\n Сякаш неизбежно в тази атмосфера, нагнетена с тестостерон и купени на черно парфюми, между представителите на две отделни компании се стига до размяна на любезности по семейна линия. Напрежението нараства за секунди и публиката настръхва в очакване на първия удар... \r\n Вместо това следва най-мъжественият ход, познат на човечеството - индивид от едната компания дърпа за косата един от другата. Скубе го, бе! Скубе го! \r\n Скубането, скъпи читатели, е доказан от праисторически времена метод за показване на симпатия - момченцата в детската градина скубят момиченцата, които харесват; разярени жени изразяват топлите си емоции, опитвайки се да си свалят скалповете една на друга с ръце и нокти; и, както изглежда, по този начин батки приканват себеподобните си да си играят на \"Конър МакГрегър и оня другия\". \r\n После идва циркът. \r\n Уловеният от охранителни камери бой в бургаския бар \"Сакса\" е доказателство, че може би няколкото хиляди години еволюция и развитие на човешкия вид не са били чак толкова успешни, колкото си мислим. \r\n От National Geographic или Animal Planet спокойно могат да пратят телевизионен екип на обиколка из черноморските барове и дискотеки, за да заснеме научнопопулярен филм по темата \"Може би Дарвин е прибързал с изводите\". В това животинско царство боят е както за надмощие, така и за забавление. Все пак в киното е тъмно и няма как да \"покажеш тяло\", а четенето в живота на повечето такива индивиди е ограничено до преглед на написаното в менюто. \r\n От боя в Бургас поне разбрахме защо този тип \"мъжкари\" се подстригват толкова късо - за да не ги скубят по дискотеките. \r\n Трудно е човек да избяга от клишетата, когато те се въргалят на пода пред очите му. Ясно е, че видът \"съвременна българска мутра\" продължава спокойно да си вирее сред нас. \r\n Може изобщо да не става дума за представител на \"ъндърграунда\". Това е прост(о) човек, който се стреми да отговаря на критериите за визия и поведение, които другите преди него са наложили - от помпането във фитнеса на принципа \"голямата бицара компенсира малкото мозък\" до търсенето на \"нЕкой да се биеме\" по дискотеките. \r\n И защо да не се бият? Сериозни последствия няма да има, както показва примерът с един от задържаните биячи. Той наскоро е излежал почти едногодишна присъда за участие в престъпна група. Спокойно - пуснали са го по установения ред, не е упражнявал модерното в момента (и изглежда изненадващо лесно) спортно занятие \"Бягство от затвора\". \r\n Дни по-късно той отново се изживява като Роки в бар на плажа. Дотук с митовете за превъзпитаващия ефект на затвора... \r\n Едно е сигурно - покрай другите безумия по родните курорти, подобни сценки са още една причина все повече българи да минават първо през границата, когато отиват на море. \r\n Не е лоша идея да се създаде една Българска кеч федерация, в която индивиди като тези от бургаския бар да могат да изразяват мачовството си без риск за невинни свидетели, туристи и сервитьорки. И преди някой да е казал, че вече има федерация по ММА (смесени бойни изкуства), ви обръщаме внимание на видеото - всичко започва със скубане на коса, хора се катерят и скачат от маси, хвърчат столове, а някои от \"биячите\" падат на земята, докато се опитват да се ритнат... \r\n Това не е бой, това е развлекателно шоу. От трагикомичен тип. \r\n Закривай! \r\n    ", "date": "2018.09.01", "title": "Бой в плажен бар оборва успехите на еволюцията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386526-%D1%81%D1%82%D0%B8%D0%B3%D0%B0,-%D0%B4%D0%BE%D0%BD%D0%B5%D1%81%D0%B5%D1%82%D0%B5-%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5", "text": "Три глави с един замах - такава сеч в правителството не се беше случвала отдавна*. Някак изненадващо, катастрофата край Своге се оказа последното повикване за вътрешния министър Валентин Радев. Изненадващо е не за друго, а поради факта, че Радев се разминаваше с мъмрене след всеки ехтящ неуспех в службата си - въоръженото бягство на затворниците-рецидивисти, двойното убийство в Ботевград, провала на МВР при залавянето Владимир Пелов ( ), серийните гафове в граничния контрол на Летище София. Радев оцеля и след онзи случай, в който намери за уместно да се маскира с   в знак на съпричастност с служителката на МВР, ранена по време на поредната лумпениада на футболните агитки. Дори скандалът с   за негов съветник по \"пътната безопасност\" не го поклати. Ирония на съдбата. Валентин Радев изтегли късата клечка едва тогава, когато никой не се сети да му поиска оставката. Ако полицията има вина в случая със Своге, тя е косвена - че не е изискала от АПИ да забрани движението по целия път Своге-София след седмото поредно предупреждение за висока опасност от катастрофи в проблемната отсечка. Уволнението на Ивайло Московски от Министерството на транспорта - което има слабо отношение към разследването извън техническия преглед на автобуса и професионалната годност на шофьора - също не буди възражения. Учудващо е само присъствието на Московски в изпълнителната власт 6 месеца след фаталния инцидента в Боровец, по който прокуратурата все така продължава да мълчи. Още по-учудващо е, че досега не е отстранен и заместникът му Ангел Попов, срещу когото се води съдебно дело за измама с разрешителни за товарни превози. Регионалният министър Николай Нанков явно също влиза в графата \"Той си знае защо го бият\" - нищо, че седи на стола на Лиляна Павлова едва от 1 година. Поне Борисов няма да мисли  , който спря гладната си стачка още преди Народното събрание да гласува оставките на тримата \"отговорни\" и преди да се завърти рулетката с имената на наследниците им. Поуката? Сякаш се свикна с разбирането, че оставка никога не се подава при видими грешки, серийни провали и осъзната некадърност . Оставка не се подава нито при срив на личния рейтинг, нито при срив на Търговския регистър (справка, Цецка Цачева). Не се подава и при гузна съвест, разочарование от ведомствения батак или друг дискомфорт, провокиран от нарушените норми на държавническо поведение. Министърът е длъжен да пази строевата дисциплина и да напуска поста само по команда. При отклонение - следва вменяване на съучастие в \"ченгеджийски номера\" (справка, Веселин Вучков). Намек за доброволна оставка може да се спомене само устно, с прокашляне в шепа, в неангажиращ разговор на свободни теми в кьошетата на Министерски съвет, където протокол не се води, а стените нямат уши. На хартия не се пише нито ред, нито знак, преди началството да усети назряването на момента. Оставката ти я подават, без писмени мотиви. Персонална вина не се признава, загатва се за слабости на подчинения колектив. На прощаване се обнародва дискретна, но респектираща статистика за революционните реформи и славното наследство от мандата. При така изтъкнатите високи управленски постижения, уволненият следва да бъде повишен - с връщане на депутатска служба в Народното събрание (каквото очаква Валентин Радев, Ивайло Московски и Николай Нанков), с 9-годишен пристан в Конституционния съд (за където вече спрягат Цецка Цачева и Сотир Цацаров), или с друга отговорна позиция зад граница, от която никой не може да ви побутне с пръст. Така както няма кой да побутне фирмата-строител \"Трейс\", която \"по БДС\" е построила полирано-гладък път без отводняване, който да поеме натоварен трафик по наклоните и завоите на Искърското дефиле. Дано поне се намери кой да поръча пълна и дълбочинна ревизия на десетките й обществени поръчки из цялата страна, включително, стратегически обекти като метрото в София. Иначе - новите министри ще трябва да си пишат оставките отсега.", "date": "2018.09.01", "title": "\"Стига, донесете оставките\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386518-%D0%BD%D0%BE%D0%B2%D0%B8%D1%8F%D1%82-%D0%B5%D0%B4%D0%B8%D0%BD%D0%B5%D0%BD-%D0%B7%D0%B0%D0%BA%D0%BE%D0%BD-%D0%B7%D0%B0-%D0%B7%D0%B5%D0%BC%D0%B8%D1%82%D0%B5-%D0%B2%D1%8A%D0%B2%D0%B5%D0%B6%D0%B4%D0%B0-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%BA%D0%BE%D0%BC%D0%B0%D1%81%D0%B0%D1%86%D0%B8%D1%8F", "text": "Уедряването на разпокъсаната собственост на земите е една от целите в предложения от агроминистерството единен законодателен акт за сектора. В момента наличието на много наследници на всяка нива затруднява окрупняването на площите, мащабните и дългосрочни инвестиции. Обществената консултация по проекта на Закона за поземлените отношения и опазването на земеделските земи продължава до 26 септември. Новият проект обединява действащите сега Закон за собствеността и ползването на земеделските земи (ЗСПЗЗ) и Закон за опазване на земеделските земи (ЗОЗЗ), между които анализ установи противоречия. В новия проект изрично е включена глава  „Уедряване на земеделските земи по собственост“ . Решението за изготвяне на план за комасация се взема от общото събрание на собствениците с единодушие. То ще определя имотите, които се включват в плана, необходимия бюджет, ще учредява местен комитет и ще приема проекта на плана за уедряване. За откриване на процедура собствениците ще подават заявление до агроминистъра, който назначава постоянна комисия, приемаща проекта. В глава „Промяна на начина на трайно ползване“ е регламентирана процедурата, по която всеки собственик или упълномощено от него лице може да промени начина на трайно ползване на земеделските си имоти или на части от тях за други земеделски нужди. За да бъдат предотвратени измамите с наеми на ниви, се запазват последните законови промени, направени във ЗСПЗЗ. Предвижда се процедурата за уедрено ползване на ниви да бъде уредена в глава „Създаване на масиви за ползване на земеделски земи“. Комисията, която ръководи процедурата, ще изготвя проект, който да влиза в сила, когато споразумението не е подписано от всички участници в посочения в закона срок или не са отстранени констатирани пропуски и недостатъци. Нов подход ще гарантира  правата на собствениците на т. нар. „бели петна“ . Заповедта, с която директорът на областната дирекция „Земеделие“ одобрява масивите, ще влиза в сила след заплащането на дължимите суми за ползването на имотите. Записани са правила за отстраняване на  явна фактическа грешка  в карти и регистри. Включени са правила за управлението на земите от държавния поземлен фонд и общинския поземлен фонд, както и за земите от  бившите стопански дворове  (ТКЗС-та). Отпада конкурсната процедура за отдаване под наем или аренда  на земи от държавния и общинския фонд, като тя ще бъде заменена от търгове с цел свободна конкуренция. Има промени и в процедурата по  разпределение на общинските и държавни пасища, мери и ливади. Разписани са правила за  учредяване на различните видове ограничени вещни права  (право на строеж, сервитут и право на ползване - за концесия и за устройване на постоянни пчелини). Добавена е възможност за  замяна  на държавни с общински земеделски земи при реализиране на проекти за социално-икономическото развитие на общината. Процедурата по продажба земи от държавния или общинския фонд с  овощни насаждения  е допълнена. Когато се променя предназначението на земеделската земя в неземеделска , актовете на комисиите вече ще могат да се обжалват в съда. Предвидена е  забрана за строителство в пасища и ливади , включени в слой „Постоянно затревени площи“. Така ще се изпълнят поетите от България като член на Европейския съюз ангажименти за опазване на постоянно затревените площи в страната, обясняват авторите на проекта. Предвижда се да бъдат изрично регламентирани хипотезите, в които комисиите, утвърждаващи площадки или трасета, да отказват да утвърдят площадка за проектиране, но според вида на обекта ще има изключения от общото правило. Отпада изискването в тригодишен срок от влизане в сила на решението за промяна на предназначението на земя да бъде поискано издаване на разрешение за строеж. Въведена е нова процедура -  промяна на предназначението на неземеделска земя в земеделска  за ниви извън урбанизираните територии.", "date": "2018.09.01", "title": "Новият единен закон за земите въвежда правила за комасация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386519-%D0%BA%D0%B0%D0%BA%D0%B2%D0%BE-%D1%83%D1%81%D0%B5%D1%89%D0%B0-%D1%87%D0%BE%D0%B2%D0%B5%D0%BA,-%D0%BA%D0%BE%D0%B3%D0%B0%D1%82%D0%BE-%D1%83%D0%BC%D0%B8%D1%80%D0%B0-%D0%B8-%D0%B8%D0%BC%D0%B0-%D0%BB%D0%B8-%D1%81%D0%B8%D0%BB%D0%BD%D0%B0-%D0%B1%D0%BE%D0%BB%D0%BA%D0%B0", "text": "Психолозите казват, че страхът от смъртта живее във всеки един от нас, дори и да не го осъзнаваме. И, честно да си кажем, наистина има от какво да се страхува човек в момента когато умира и няколко часа по-късно, уточняват те.  Покойникът съзнава, че е умрял, заявиха американски учени след дългогодишни наблюдения. Оказало се, че дори и след спирането на сърцето, хората се намират в съзнание и усещат света около тях. Те могат да чуват и виждат другите, но тялото тялото вече не им се подчинява.     Работата е в това, че в преобладаващото мнозинство от случаите лекарите засичат времето на смъртта в момента, в който сърцето спира. От този момент кръвта спира да постъпва в мозъка и работата му започва да се забавя. Забавя се, но не спира. Смъртта на невроните може да отнеме няколко часа след смъртта на сърцето. И през цялото това време мозъчната кора бавно, но ще работи. А човекът ще чувства. С това се обяснява и факта, че след клинична смърт почти 50% от хората могат да разкажат за преживяванията си, а някои - дори да преразказват разговорите на лекарите. Някои пациенти съобщават, че сякаш са паднали в капана на собственото си тяло: разбирали са всичко, което става около тях, но не са можели дори да си помръднат пръста. Ад и рай в главата Какво точно усещат умиращите? За да разберете това, помагат отново разказите на пациенти за клинична смърт. Така учените успяват да обобщят 7 основни сценария на предсмъртните усещания: Страх  Изображения на животни или растения  Ярка светлина                                                                                                                                                                          Насилие и преследване  Чувства дежавю  Изображения на членове на семейството  Спомени за истинските събития, случили се около умиращия Емоциите на пациента в последните мигове от живота му варират от страховитото до приятното. Някои съобщават, че са \"били дърпани дълбоко под вода\" или осъдени на изгаряне, други - за усещане на мир и спокойствие. Някои видели лъвове и тигри, докато други \"се къпели в лъчите на ярка светлина\". Някои от пациентите са се срещнали с починали свои роднини, а други чувствали, че се отделят от собствените си тела Учените смятат, че формата на халюцинации зависи от житейския опит и убежденията. Така например, индийците виждали Кришна, а американците - Исус Христос. Боли ли наистина смъртта? Австралийски експерти твърдят, че болезнената смърт е много рядко явление. Много по-често хората преди смъртта си се оплакват от умора, безсъние и проблеми с дишането. Те също така отбелязват, че тези симптоми стават все по-слаби и по-слаби при приближаването на смъртта. А учени от САЩ казват, че умиращите хора се страхуват от смъртта много по-малко от живите и здравите. Авторите са изследвали блоговете на неизлечимо болни пациенти. Оказа се, че думите \"щастие\" и \"любов\" се срещат в тях много по-често от думите \"страх\", \"ужас\", \"тревога\". Подобни резултати са получени и при изучаването на последните думи на осъдени на смърт. Те са били сравнени с думите на хора, които били помолени да си представят, че са обречени на смърт. Оказало се, че думите на истинските затворници са много по-малко негативни от тези на хора, които не са били заплашени от смърт в близко бъдеще. И двата експеримента показват, че умиращите хора по-често мислят за смисъла на живота, религията и семейството, а не за самата смърт.", "date": "2018.09.01", "title": "Какво усеща човек, когато умира и има ли силна болка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386515-%D0%BF%D0%B8%D1%81%D0%BD%D0%B0-%D0%BC%D0%B8-%D0%B4%D0%B0-%D0%BF%D0%B0%D0%B4%D0%B0%D1%82-%D1%82%D1%80%D0%BE%D0%B9%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8,-%D0%B7%D0%B0-%D0%B4%D0%B0-%D1%81%D0%B5-%D1%81%D0%BF%D0%B0%D1%81%D0%B8-%D0%B1%D0%B0%D1%86%D0%B5%E2%80%A6-%D0%B2%D0%B7%D0%B8%D0%BC%D0%B0%D0%B9-%D1%81%D0%B8-%D0%B3%D0%B8-%D0%B2%D1%81%D0%B8%D1%87%D0%BA%D0%B8%D1%82%D0%B5-%D0%B8-%D1%81%D0%B5-%D0%BC%D0%B0%D1%85%D0%B0%D0%B9%E2%80%A6", "text": "Тая схема държавата постоянно да се клати от най-малкия повод, и всеки път да откупуваме време с министерски глави, трябва да приключи. Проблемът не е в министрите, проблемът е в началника им. За 10 години управление, едно нещо не стана като хората, извъртяха се десетки министри. Е, писна ми вече. Ако и на вас ви е писнало, да му кажем ясно: Бойко, прибирай си министрите, депутатите, събирай си цялата Шайка, и се махай. Писна ни от теб… От теб ни писна, ти си проблемът!    ", "date": "2018.09.01", "title": "Писна ми да падат тройки министри, за да се спаси Баце… Взимай си ги всичките и се махай…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386516-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%83%D0%B2%D0%B5%D0%B4%D0%BE%D0%BC%D0%B8%D0%BB%D0%B0-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%B7%D0%B0-%D0%BE%D0%B3%D0%BD%D0%B8%D1%89%D0%B5%D1%82%D0%BE-%D0%BD%D0%B0-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B0-%D1%87%D1%83%D0%BC%D0%B0", "text": "Ветеринарните власти днес ще вземат проби от всички прасета в 3-километровата зона около огнището на африканска чума във варненското село Тутраканци. Започва преброяване и на всички домашни свине в 10-километров радиус около селото. Към момента унищожаване на прасета, извън тези в Тутраканци, не се налага. Във всяко населено място, където пробите докажат болно животно обаче, ще бъдат евтаназирани всички свине. Храните от свинско месо ще се конфискуват още на границите. \"С Пътната агенция сме се разбрали, всички паркинги, където спират тирове, своевременно да бъдат почиствани и боклуците унищожавани. Същото се отнася и за пристанищата - отпадъците от корабите, отнася се за всички граници на България\", каза директорът на Агенцията по храните Дамян Илиев. Той допълни, че дезинфекция се прави на всички влизащи в страната автомобили. Всички частни собственици, чиито прасета бъдат унищожени заради чумата, ще бъдат обезщетени по пазарни цени. Пролбем ще е да се опазят индустриалните свинеферми, в които се отглеждат половин милион животни.", "date": "2018.09.01", "title": "България е уведомила Еврокомисията за огнището на африканска чума"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/386517-%D0%B7%D0%B0-%D1%81%D0%B5%D0%B4%D0%B5%D0%BC-%D0%BC%D0%B5%D1%81%D0%B5%D1%86%D0%B0-%D0%BF%D0%B5%D1%87%D0%B0%D0%BB%D0%B1%D0%B0%D1%82%D0%B0-%D0%BD%D0%B0-%D0%B1%D0%B0%D0%BD%D0%BA%D0%B8%D1%82%D0%B5-%D1%81%D0%B5-%D0%B5-%D1%83%D0%B2%D0%B5%D0%BB%D0%B8%D1%87%D0%B8%D0%BB%D0%B0-%D1%81-%D0%BD%D0%B0%D0%B4-20", "text": "Печалбата  на банковата система за първите седем месеца на 2018 г. възлиза на 951 млн. лв., докато за същия период на миналата година беше 790 млн. лв. На годишна база тя се увеличава с над 20%, показват изчисленията на   въз основа на новите данни, публикувани от Българската народна банка (БНБ). Разходите за обезценка  на финансови активи, които не се отчитат по справедлива стойност в печалбата или загубата, за този период, са 270 млн. лв. (при 287 млн. лв. година по-рано). В края на юли  активите  на банковата система нарастват на месечна база с 2,1% (2,2 млрд. лв.) до 102,3 млрд. лв. Позицията пари, парични салда при централни банки и други депозити на виждане се увеличава, а делът ѝ в общите активи в края на месеца е 19,8%. В централната банка отчитат ръст на другите депозити на виждане и паричните наличности. Балансовата (нетната) сума на кредитите и авансите отбелязва месечно увеличение, като делът ѝ в активите достига 62,2%. При  портфейлите с ценни книжа и ма слабо намаление и делът им се понижава до 13,1%. Брутните кредити и аванси се увеличават спрямо края на юни с 2,6% (2,2 млрд. лв.), изчисляват в БНБ. Растеж се наблюдава при вземанията от кредитни институции и в  кредитния портфейл , а намаление – при експозициите в централни банки. Брутният кредитен портфейл (без кредитите и авансите за секторите централни банки и кредитни институции) се увеличава през миналия месец с 1,4% (826 млн. лв.) до 59,7 млрд. лв. Заемите за фирмите нарастват с 1,91% (390 млн. лв.), за другите финансови предприятия  – с 9,5% (257 млн. лв.), за домакинствата с 0,8% (174 млн. лв.) и за сектор “Държавно управление” с 0,9% (6 млн. лв.). Депозитите  в банковата система през юли се увеличават с 2,1% (1,8 млрд. лв.) и в края на месеца достигат 88 млрд. лв. Увеличение има при спестяванията на фирмите с 5,9% (1,4 млрд. лв.), при домакинства – с 0,8% ( 410 млн. лв. ) и при кредитните институции – с 5,3%(284 млн. лв.). Спад има при депозитите от други финансови предприятия – с 8,1% (254 млн. лв.) и от сектор “Държавно управление” – с 2.4% (58 млн. лв.). Собственият капитал  в баланса на банковата система в края на юли възлиза на 12,2 млрд. лв., като за месец нараства със 174 млн. лв. (1,4%). Ликвидният буфер и нетните изходящи ликвидни потоци към 31 юли са съответно 24,7 млрд. лв. и 7,6 млрд. лв. Съотношението между двете величини – отношението на  ликвидно покритие  е 325,9%. Към 30 юни съотношенията на базовия собствен капитал от първи ред, на капитала от първи ред и на общата капиталова адекватност са съответно 19,31%, 19,74% и 20,82% (при 19,34%, 19,79% и 20,91% към края на март 2018 г.", "date": "2018.09.01", "title": "За седем месеца печалбата на банките се е увеличила с над 20%"}
{"url": "http://www.classa.bg/%D1%81%D0%B2%D1%8F%D1%82/item/386509-%D0%B2-%D0%B3%D1%80%D1%83%D0%BF%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0-%D0%B4%D0%B5%D1%82%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0,-%D1%81%D1%80%D0%B5%D0%B4-25-%D0%B4%D0%B5%D1%86%D0%B0,-%D1%81%D0%B0%D0%BC%D0%BE-2-%D0%B1%D0%B8%D0%BB%D0%B8-%D0%B3%D0%B5%D1%80%D0%BC%D0%B0%D0%BD%D1%87%D0%B5%D1%82%D0%B0", "text": "Ние се чувстваме чужденци в собствената си страна, казва жителка на германския град Есен. Тя публикувала видеообръщение, което за една седмица набрало повече от 2 милиона гледания. После тя била принудена да се извини за резкия си тон, но в   пак заявила, че продължава да счита тази ситуация за обезпокоителна.  ", "date": "2018.09.01", "title": "В група на германска детска градина, сред 25 деца, само 2 били германчета"}
{"url": "http://www.classa.bg/%D1%81%D0%B2%D1%8F%D1%82/item/386510-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B8%D0%B7%D0%BF%D1%80%D0%B0%D1%82%D0%B8-%D0%BF%D0%BE%D0%B2%D0%B5%D1%87%D0%B5%D1%82%D0%BE-%D1%89%D0%B0%D1%82%D1%81%D0%BA%D0%B8-%D0%BF%D0%B0%D0%B7%D0%B0%D1%80%D0%B8-%D0%B2-%D1%87%D0%B5%D1%80%D0%B2%D0%B5%D0%BD%D0%B0%D1%82%D0%B0-%D0%B7%D0%BE%D0%BD%D0%B0", "text": "Американските пазари приключиха петъчната сесия със спад, след като САЩ и Канада достигнаха крайния срок на търговското споразумение без ясно решение, предава CNBC. Индексът на сините чипове  Dow Jones Industrial Average  завърши сесията на червена територия с понижение от 92 пункта като загубите на американския производител на самолети Boeing и Goldman Sachs компенсираха доброто представяне на Apple и Nike.  Широкият измерител  S&P 500  също отбеляза спад с 0,2% до 2901,56 базисни пункта, докато технологичният индекс  Nasdaq Composite  се търгуваше преди края на сесията с ръст от 0,3% или 24 пункта достигайки ниво от 8112,46  базисни пункта.     Петък беше денят, поставен като краен срок за сключване на нова търговска сделка между САЩ и Канада. Канадският представител, ангажиран с преговорите, Кристия Фриланд, се очаква да посети Вашингтон във вторник. Разговорите между двете правителства бяха нарушени от публикуването в началото на деня интервю на американския президент Доналд Тръмп пред Bloomberg, в което държавният глава заявява, че няма да направи никакви компромиси в преговорите с Канада. На фона на тези събития  щатският долар  поскъпна спрямо канадската валута с 0,7 на сто. Опасенията около търговското напрежение продължиха да влияят негативно върху инвеститорите в края на седмицата, след като стана ясно, че администрацията на   още през следващата седмица. На пазара на облигациите  доходността по 10-годишните и 30-годишните ценни книжа  отбеляза повишение съответно до 2,866% и 3,025%. На петролните пазари международният бенчмарк  Brent , който се добива в Северно море, се търгуваше по-ниско при 77,42 долара за барел, докато  фючърсите върху американския суров петрол WTI  завършиха сесията с понижение от 45 цента до 69,80 долара за барел. При пазарите на валута  индексът на долара , измерващ силата на американските пари спрямо кошница от шест конкурентни валути, завърши сесията с повишение от 0,4%. Еврото  поевтиня с 0,6% до 1,601 долара, повлияно от американските мита, насочени главно срещу германските автомобилни производители. Златото  също отчита растеж на цената в петък като фючърсите върху ценния метал отчитат поскъпване до 1205,30 долара за тройунция.", "date": "2018.09.01", "title": "Доналд Тръмп изпрати повечето щатски пазари в червената зона"}
{"url": "http://www.classa.bg/%D1%81%D0%B2%D1%8F%D1%82/item/386511-%D0%B5%D1%81-%D0%B2%D0%B8%D0%B6%D0%B4%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B2-%D1%80%D0%B0%D0%B7%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B8-%D0%BC%D0%B5%D0%B6%D0%B4%D1%83-%D1%81%D1%8A%D1%80%D0%B1%D0%B8%D1%8F-%D0%B8-%D0%BA%D0%BE%D1%81%D0%BE%D0%B2%D0%BE", "text": "Германия предупреди, че преначертаването на сръбската граница с Ксово ще предизвика етническо напрежение, като и според други европейски държави размяната на територии между двете страни е прекалено опасно начинание. Белград и Прищина по-рано този месец излязоха с предложения за разширяване на своите територии за сметка на другата държава. Идеите обаче така и не бяха синхронизирани, като сръбският президент Александър Вучич вече отхвърли възможността за размяна.     Според политици и анализатори в Белград споразумение, което дава на Сърбия контрол върху Северно Косово в замяна на Прешевската долина в Южна Сърбия, може да се окаже приемливо и за двете страни, въпреки че подобен вариант все още е далеч от масата за преговори. Постигането на разбирателство между Белград и Прищина е от особена важност и за двете страни, тъй като е едно от условията за членството им в Европейския съюз. Съседните държави се договориха през 2013 г., че ще решат всички висящи въпроси помежду си, но досега са постигнали слаб напредък. При пристигането си за среща на европейските външни министри и балканските им колеги първият дипломат на Германия Хайко Маас заяви, че дискусиите за размяна на територии не са правилният ход. „Вярваме, че това може да отвори твърде много стари рани у населението и по тази причина сме много скептични“, каза Маас пред репортери. Неговата позиция бе повторена и от останалите европейски министри. Според първия дипломат на Люксембург подобни действия биха имали „много негативни последствия“, а за финландския външен министър Тимо Сойни такъв ход би бил рискован. От своя страна сръбският вицепремиер Ивица Дачич заяви, че страната му търси мирно решение с Прищина, въпреки че не даде повече подробности. По-рано този месец косовският президент Хашим Тачи заяви, че ще представи плана си пред своя сръбски колега Александър Вучич по време на двустранната си среща през септември в Брюксел. След решението на Великобритания да излезе от състава на Европейския съюз, блокът се опитва да покаже, че все още има намерение да се разширява, разчитайки на членството на страните от Западните Балкани. Албания, Босна и Херцеговина, Косово, Македония, Черна гора и Сърбия се надяват да се присъединят към съюза, като преговори вече започнаха с Белград и Подгорица. През юни Франция и Холандия неочаквано забавиха решението си за начало на преговорите за членство със Скопие и Тирана от страх от антиимигрантски настроения у дома, с което допълнително усложни процеса по разширяване на блока.", "date": "2018.09.01", "title": "ЕС вижда заплаха за Балканите в размяната на територии между Сърбия и Косово"}
{"url": "http://www.classa.bg/%D1%81%D0%B2%D1%8F%D1%82/item/386512-%D1%83%D0%BA%D1%80%D0%B0%D0%B9%D0%BD%D0%B0-%D0%B1%D0%B5-%D0%BE%D0%BA%D1%83%D0%BF%D0%B8%D1%80%D0%B0%D0%BD%D0%B0-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D1%81%D0%BB%D1%83%D0%B6%D0%B1%D0%B8", "text": "Сергей Юриевич, нашият разговор прекъсна с това, че Тръмп е решил да извърши в САЩ революция и да свали местната олигархия. Тръмп и неговите привърженици усетиха опасността за САЩ от т.нар. глобализация, изгода от която имат съвсем малко сенчести собственици на огромни състояние. И тук какво нещо започна за Тръмп!... Да, ние виждаме, че този финансов олигархат изобщо не дава на Тръмп да се разгърне. Ще ви кажа една леко необичайна хипотеза. Според някои източници целта на „случая Скрипал” е следният: г-жа Хилари Клинтън, когато иска да намери допълнителни аргументи срещу своя конкурент на изборите за президент на САЩ, се обърна за помощ към бившия директор на английската специална служба Ми-6, поиска да напише доклад, очернящ Тръмп за негоите взаимоотношения с Русия такъв доклад е изфабрикуван и изпратен от Русия от предателя, бившия полковник на СВР Скрипал. Ми-6, от което е вербован, Скрипал се смята за основен специалист-информатор по Русия и на когото се заръчва подготовката на доклада за Русия. Той и изфабрикува този доклад. Но какво може да напише? Той не е бил в Русия вече осем години, за всичко съди по вестниците и интернет. Получава се каша. Нея англичаните и продават на щаба на Демократическата партия на САЩ. Ми-6 получава пари. На основание на тази каша Хилари, използвайки положението си в този момент, дава заповед да се подслушват хората, споменати в доклада. Днес всичко е излязло на повърхността. Помните ли Уотъргейтския скандал, довел до оставката на Никсън? Също е поставено подслушване срещу политическите противници. Нещата тук са абсолютно симетрични. По молба на тогавашните демократически лидери на американската държава, специалните служби започват подслушване на своите политически противници, опирайки се на изфабрикувания от Скрипал и Ми-6 доклад. Но Тръмп не успява да нанесе удар но Демократическата партия на САЩ. И се замислят как да предотвратят използването на тази информация против Хилари Клинтън и компания.      Ето защо и измислят свръхестественото, което направи от Скрипал герой: абсолютно абсурдната история за отравянето, за използването на химическо оръжие. Неслучайно своите последни санкции те обясниха със случая. И ще отидат до край – никога няма да признаят своето авторство на отърваването от свидетеля. Иначе Тръмп ще ги размаже по стените, както някога размазват Никсън. Оказва се, че нямат никакви варианти, освен да направят от Скрипал герой-жертва. Той е човекът, който изфабрикува срещу пари доклада срещу Тръмп. Това е. Защо Тръмп не преминава в настъпление и не крещи за това на всеки кръстопът? Те са го изпреварили и той през цялото време изостава. Те разбраха, че сега ще бъде нанесен удар и цялата система на фалшифициране на доклада срещу Тръмп ще изплува. По-нататък ще има разследване по подслушването, затова и измислиха мита за употребата на химическо оръжие. Току що приключи срещата на страните, които обкръжават Каспийско море и за първи път на подобен род мероприятия не бяха поканени наблюдатели от САЩ. Президентът на Турция Ердоган обяви, че ще извика при себе си в Анкара президента на Франция, канцлера на Германия и В. Путин – най-влиятелните лидери на европейския континент. Що е това? Опит за изолация на САЩ? Да се разчита, че американският управляващ елит ще бъде по-умен от англичаните преди 100 години, за жалост, не е възможно, те се държат дори още по-глупаво.Това се обяснява с факта, че те не могат да използват военна сила, следователно, военната сила в тази нова хибридна война остава единствено за наказателни цели, когато противникът е вече победен. От друга страна основният фронт на тази валутно-финансова война са санкциите против нас, например, свързани с финансовото им превъзходство. Не бих отписвал способността им да създават караници, да устройват революции. Пред очите ни те превърнаха част от руския народ в необуздани необандеровци, нацисти. Затова заплахата за по-нататъшното разгръщане на хибридната война е напълно реална. САЩ водят война срещу целия свят за запазване на своята хегемония. Но не трябва напълно да изключваме и възможността за „гореща” война. Да не забравяме психозата, която е във Вашингтон, тя може да доведе до всякакви събития, хората губят здрав разум. Американската агония и стремеж за запази световната хегемония, когато вече са загубили икономическата война с Китай, са много опасни. За да се предотврати войната е необходима антивоенна коалиция на страните, които изобщо не се нуждаят от война, които са против войните. Това ще са страните на новия световен стопански ред, чиито доходи растат бързо, чиято система на управление е по-ефективна от американската и за които е нужен мир, за да се развиват и занапред успешно. Това са Китай, Индия, Индокитай, Северна и Източна Азия. На нас тази война не ни е нужна, както не е нужна на Средна Азия. „В Европа, която е епицентър на всички световни войни, лидерите също се боят от войни, затова в Евразия има консенсус, че войната не ни е нужна в никакъв случай и тези сили, които провокират войни трябва да бъдат изолирани. Единствено риска от неприемлива вреда може да обуздае агресора.", "date": "2018.09.01", "title": "Украйна бе окупирана от американските специални служби"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386513-%D0%BD%D0%B0%D1%87%D0%B0%D0%BB%D0%BE-%D0%BD%D0%B0-%D0%B8%D0%BD%D0%B4%D0%B8%D0%BA%D1%82%D0%B0-%D1%86%D1%8A%D1%80%D0%BA%D0%BE%D0%B2%D0%BD%D0%B0-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0", "text": "    Царят на вековете, нашият Господ Бог, положил   (Деян. 1:7), Сам установил в тези времена различни празници за Своето прославяне и за почивка на хората от светските им дела.  (\"Времена\" - продължителни периоди от време и \"години\" - кратки периоди от време, сравни Книтата на прор. Даниил 2:21) Още във Ветхия Завет Той заповядал всяка година особено тържествено да се празнува настъпването на седмия месец, та хората, освободили се от житейската суета, в този ден да служат на Единия Бог. Защото така е написано в Моисеевите книги:  (Лев. 23:24-31) Както някога Сам Творецът, в шест дни създал света със Словото Си, благословил и осветил седмия ден, почивайки си от всичките Си дела (Бит. 2:2-3; Изход 20:11; Евр. 4:4); и както впоследствие дал и на човека заповед: (Изх. 20:9-10; Лев. 23:3; Втор. 5:13), така Той благословил и осветил седмия месец и заповядал на хората в това време да почиват от светските си дела. За това Господ повторно заповядал на Моисей, казвайки:  (Лев. 23:39) По каква причина бил установен този празник? Именно в този месец, когато водите на потопа започнали да намаляват, Ноевият ковчег се установил на Араратските планини. В този месец свети пророк Моисей слязъл от планината с лице, осияно от Божествената слава, и донесъл новите скрижали, на които бил написан законът, даден от Самия Господ. В този месец било започнато съоръжаването на Господнята Скиния сред стана на израилтяните. В този месец първосвещеникът, един-единствен път в годината, влизал в Светая Светих да принася служба, \"и то не без кръв... за себе си и за греховете на народа, сторени по незнание\". В този месец Божият народ, смирявайки с пост душите си и принасяйки на Господа жертва на всесъжение, приемал очистване от греховете си, извършени през годината. В този месец се извършило тържественото освещаване на великолепния храм Господен, построен от цар Соломон, и в този храм бил внесен Ковчегът на Завета. В този месец всички колена на Израилския народ отвсякъде се стичали в Иерусалим за празника, изпълнявайки Господнята заповед: От този месец започвало броенето на годините, отделно за всеки петдесет години. По времето, когато израилският народ влязъл в обетованата земя, Господ заповядал хората отделно да празнуват всяка петдесета година; и не само те да участват в празника, но и слугите и добитъкът им; даже самата земя, където се поселили израилтяните, било заповядано да се оставя да почива, да не се оре и засява, да не се събират нито класове, нито лозови, нито градински плодове: всичко това се предоставяло за храна на бедните, а също и на зверовете и птиците. За това в Моисеевите книги е написано следното: , и не обирайте посветените (на Бога) по нея, но  . В тази петдесета година се опрощавали всички дългове на длъжниците, освобождавали се робите, и всеки човек внимателно следял себе си ­ да не прогневи Господа с някакъв грях и да не наскърби ближния си. Това била година на всеопрощаване и очистване от грехове. Този петдесетгодишен кръг, по повеление на Господа, се разделял на седем годишни седмици (тоест седем пъти по седем години) и всяка седма година се наричала събота или покой. За това чрез Моисей Господ дал следната наредба:   и ще умножа житата, но  Всички тези години, в които Господ установил празнична почивка и за хората, и за земята, също започвали, по повеление на Господа, от месец септември.   ­ казал Господ ­  тоест през септември, тъй като септември е седмият месец, считано от март, първия месец от сътворението на света. Но годината започвала от първи септември не само по ветхозаветния, но и по езическия индиктион. За този индиктион се разказва следното. Когато Август, след като победил Антоний и Клеопатра, управляващи Египетската страна, и станал единовластен над цялата вселена, то, за по-удобно събиране на данъците от всички страни, той установил индиктион на петнадесет години. Този индиктион Август разделил на три периода от пет години, така че в продължение на целия индиктион три пъти, веднъж на всеки пет години, да се събират данъците. Този закон бил издаден най-вече за отдалечените области на държавата, в които ежегодното събиране на данъците било затруднено, тъй като събраните данъци и след пет години едва успявали да стигнат до столицата Рим. Всеки петгодишен период се наричал \"луструм\", тоест \"светло\", защото, давайки кесаревото Кесарю, хората в това време се отдавали на веселие и палели свещи. Народът не изнемогвал от данъците, защото те били неголеми и поносими, и се плащали доброволно. Индиктионът продължавал петнадесет години по следната причина. В първите пет години плащали данък с желязо и мед, които се използвали за изработване на мечове, копия, шлемове, щитове, брони и всякакво друго оръжие; във вторите пет години се събирал данък от сребро за заплата на войската; а в третите пет години в Рим донасяли злато за украсяване на идолите. Като завършели петнадесетгодишния кръг на индиктиона, започвали следващия и първата година от индиктиона наричали нова година. Този обичай бил установен от първи септември, защото именно на този ден била извоювана победа над Антоний и било провъзгласено единовластието на Август.   Иисус Христос в синагогата. Рисунка от Николай Николаевич Ге (1831-1894).   Светата Църква също установила обичай да празнува началото на индиктиона на първи септември. Това било установено, тъй като в това време, когато в Иудея и в цялата вселена се празнувало новолетието, нашият Господ Иисус Христос дошъл в Назарет, където бил възпитан. Това станало в събота, а в този ден иудеите имали обичай да се събират в синагогата и да прекарват времето си в четене на пророческите книги. Господ, \"по обичая Си\", също влязъл в синагогата и застанал сред учителите. Подали Му книгата на  ; и Той, отваряйки книгата, намерил мястото, където било написано:  ( ) И като затворил книгата и я дал на слугата, Той започнал да говори, че прочетеното пророчество се е изпълнило върху Него, че Той е истинският Месия, пратен от Бога Отца за спасението на човеците и обновлението на живота им.  Празникът на новолетието бил установен от светите отци на  . Това станало по времето, когато цар Константин Велики, след като победил Максенций, просветил вселената със светлината на благочестието, изкоренил идолските празненства, освободил Христовата вяра от тежките гонения и установил свои индиктиони. Тогава светите отци установили да се празнува новолетието, като начало на християнската свобода, за възпоминание на Христовото посещение в иудейската синагога в този ден и проповедта Му за благоприятната Господня година. Оттогава и ние празнуваме първия ден на септември. Но това вече е празник не на Ветхия Завет, а на новата благодат. Защото в този ден Сам Законодателят, слязъл от небесата и носещ в Себе Си Духа на Отца, явил Себе Си на света и начертал Божия закон не с пръст, но със Своя Божествен език и пресладки уста, и не на каменни скрижали, \"а върху плътени скрижали на сърцето\". Съзиждайки Своята Църква, чийто предобраз била ветхозаветната Скиния, Той принесъл на Бога жертва не без кръв, именно Самия Себе Си. Сам Великият Първосвещеник, преминал през небесата, очиствайки ни от греховете ни със Своята кръв, пролята за нас, ни направил свят храм, по думите на Апостола: \"Божият храм е свет, а тоя храм сте вие\". Принасяйки благодарение на Господа за всичко това, ние празнуваме \"благоприятната Господня година\": получили от Него много неизказани блага, да побързаме и самите ние да Му бъдем угодни. Ние празнуваме не установен от римските царе индиктион, а узаконения от Небесния Цар на славата ­ Христос. Христовият индиктион ­ това са Неговите свети заповеди, които сме длъжни да пазим и изпълняваме. Нашият Цар Христос не иска от нас нито мед, нито желязо, нито сребро, както е обяснил Давид, който някога е казал:   Но вместо желязо и мед Господ иска от нас твърдост и сила в добродетелите, православна вяра в Бога. Защото нашата вяра е основана върху кръвта на изтерзаните с железни и медни оръдия свети мъченици, за всеки от които може да се каже, че душата му е преминала през желязо. Небесният Цар и наш Бог ни е заповядал да вярваме в Него с право сърце и благочестиво: \"със сърце се вярва за оправдаване\". Нека и ние побеждаваме врага с тази вяра, като с желязно оръжие и меден щит. Нека последваме нашите свети праотци, \"които чрез вяра победиха царства, вършиха правда, получиха обещания, затулиха уста на лъвове, угасиха огнена сила, избягнаха острието на меча, от немощни станаха крепки... обърнаха на бяг чужди пълчища\". Вместо сребро нашият Цар Христос иска от нас втората добродетел, несъмнената надежда на Бога. Тази добродетел, повече от среброто, дава на човека благополучен живот. Ако този, който е забогатял с много сребро, е уверен, че ще получи всички земни блага, и уповавайки се на богатството, прекарва дните си весело; то колко повече богатият с несъмнената надежда на Бога, и на Него Единия възложил всичкото си упование, ще получи всичко, което желае, и ще живее в радост, като пренебрегва всички беди и скърби, идещи от света, плътта и дявола, и претърпява всичко това с наслада, заради наградата в бъдещия живот. Често среброто лъже своя господар и, изчезвайки внезапно, го оставя в нищета; и този, който се е надявал до края на живота си да има всичко в изобилие, изведнъж се лишава от насъщния си хляб. Надяващият се на Господа \"е като планина Сион ­ няма да се поклати вовеки\", надеждата му не го посрамва. Именно това невеществено сребро от нас иска Господ, и заповядва да не възлагаме надеждите си на непостоянното богатство, а на живия Бог, Чиито думи \"са думи чисти, сребро, очистено от пръст в горнило\". Той ни е дал нелъжливо обещание за неизказаните вечни блага в Своето Царство, за да изповядваме и с уста преголямата Му благост към нас: \"с уста се изповядва за спасение\". Нека и ние, като добри Христови воини, с надеждата за бъдещата награда да насърчаваме сами себе си към по-големи подвизи. Нали надеждата за награда подтиква воина към борба, както казва свети Иоан Дамаскин за страстотерпците: \"Твоите мъченици, Господи, утвърдили се във вярата и укрепили се с надежда, победиха мъчителството на враговете и получиха венци\". Вместо злато Христос, нашият Цар, иска от нас най-скъпоценната добродетел ­ нелицемерната любов към Бога и ближния. По своето високо значение любовта винаги се представя от учителите на Църквата в образа на злато; защото както златото е по-скъпоценно от среброто, медта и желязото, така и любовта стои по-високо от надеждата и вярата.   Такова именно злато иска от нас Господ и заповядва да Му се молим нелицемерно, не само вярвайки със сърцето си и изповядвайки с устата си, но и проявявайки тази любов на дело. Ние трябва да бъдем готови да положим душите си за Него и да претърпим смърт заради Неговата Божествена любов към нас. При това трябва да обичаме и ближните си, както ни учи възлюбеният Христов ученик Иоан Богослов. \"Чеда мои, казва той, нека любим не с думи или с език, а с дела и истина\". Такава любов се приема като украшение на най-прекрасния! от синовете човешки, на Христа нашия Бог, както Сама казва Божията Премъдрост: \"украсих се и станах хубава пред Господа и пред човеците: с единомислие между братя и любов между ближни\". Ето такъв християнски индиктион празнува днес, вместо древния езически, православната Църква,  (Кол. 3:9-10). Нека и ние празнуваме новолетието така, както ни съветва апостолът:  (Рим. 7:6)  Нека празнуваме индиктиона, подчинявайки се на заповедите на Господа, нашия Бог, дадени чрез Моисей, в чиято книга четем:   казва Господ Бог Израилев (Лев. 26:3-4, 6-7, 11, 12). Благослови венеца на годината с Твоята благост, Господи.", "date": "2018.09.01", "title": "Начало на Индикта - Църковна нова година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386514-1-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1271 г. - Григорий X е избран за римски папа.   1364 г. - Папа Урбан V издава указ за създаване на Краковската академия.   1581 г. - Казашкият атаман Ермак Тимофеевич започва военния си поход в Сибир.   1804 г. - Немският астроном Карл Лудвиг Хардинг открива третия астероид в Слънчевата система - 3 Юнона.   1870 г. - Френско-пруската война: В Битката при Седан Прусия постига решителна победа.   1887 г. - Съставено е петнадесетото правителство на България, начело със Стефан Стамболов.   1897 г. - В Бостън, Масачузетс е открито първото метро в Северна Америка.     1914 г. - Санкт Петербург сменя името си на Петроград.   1916 г. - Първа световна война: България обявява война на Румъния.   1920 г. - Франция създава Ливан, който е под френска протектура до 1946 г.   1923 г. - Голямото земетресение в Канто опустошава района на Токио в Япония, жертвите са над 140 000, а бездомните 2,5 милиона.     1928 г. - Албания е обявена за кралство и първи крал става Зог I.   1937 г. - Открит е изложбеният център Ърлс Корт Сентър в Лондон, Великобритания.   1939 г. - Втора световна война: Нацистка Германия напада Полша, с което започва войната.   1950 г. - В Париж се състои първият конгрес на Международната астрономическа федерация.   1965 г. - Създадена е израелската комунистическа партия Маки.   1968 г. - Водачът на Пражката пролет Александър Дубчек претърпява автомобилна катастрофа и по-късно умира през 1992 г.     1969 г. - След държавен преврат в Либия, полковник Муамар ал-Кадафи взима властта, която по-късно предава на Народни Комитети.   1972 г. - В Рейкявик, Исландия, американецът Боби Фишер побеждава руснака Борис Спаски и става световен шампион по шахмат.   1974 г. - Във Враца е открит газопроводът СССР-НРБ.   1979 г. - Американският космически кораб Пионер 11 става първият апарат, който посещава Сатурн, като минава покрай планетата на разстояние от 21 000 км.   1983 г. - Студената война: Военни изтребители на СССР свалят над остров Сахалин южнокорейски пътнически самолет Боинг-747, когато навлиза в съветското въздушно пространство; всичките 269 пътници на борда загиват.     1985 г. - Съвместна американско-френска експедиция локализира останките на Титаник.   1991 г. - Узбекистан обявява независимостта си от СССР.   1997 г. - 11 миньори загиват в мини Бобов дол вследствие на експлозия.   1999 г. - Ботев (Луковит) отново започва дейност   2004 г. - Терористичен акт в Беслан: Въоръжени терористи взимат за заложници стотици ученици в руския град Беслан в Северна Осетия.  ", "date": "2018.09.01", "title": "1 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386508-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BE%D1%82-%D0%BF%D1%8A%D1%80%D0%B2%D0%BE-%D0%BB%D0%B8%D1%86%D0%B5-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%BE-%D1%87%D0%B8%D1%81%D0%BB%D0%BE", "text": "Институциите в България не работят, защото постепенно се научиха, че всичко се случва само по лична заръка на премиера. Както е тръгнало, той самият ще трябва да съобщи и за смъртта на демокрацията             Само в рамките на една седмица от уж ваканционния месец август получихме две неопровержими доказателства, че държавният апарат в България не работи, че самото му устройство очевидно тихомълком се е променило, че институциите са закърнели. Разбира се, това не е новина, доколкото отдавна има съмнения, че в България всичко се случва не по утъпкан административен път, както в нормално функциониращите демократични държави, а по лична заръка на министър-председателя.   Връх на безотговорността   За катастрофата край Своге въпросите вече са повече от отговорите, а развръзката са десетки разбити семейства и човешки съдби. Некачествен път, лошо изпълнение, липса на контрол при поне три правителства стоят в основата на трагичния инцидент. А последната върхова точка на безотговорност от страна на институциите е назрелият спор между пътната агенция и общината кой е поставил некачествената мантинела, неуспяла да удържи автобуса. Разбира се, и АПИ, и община Своге отричат да имат вина. Ако следваме логиката им, ще излезе, че въпросното съоръжение се е появило от само себе си на това място.     За да тушира ситуацията, в която самото то е изключително уязвимо, правителството обяви създаването на нов неясно какъв орган, който да отговаря за пътната безопасност. И понеже във всяка уважаваща себе си трагедия трябва да има и гротеска, междувременно узнахме, че такъв орган съществува от 15 години - нарича се Държавно-обществена консултативна комисия по проблемите на безопасността на движението по пътищата. За дейността ѝ не се знае нищо - дори ресорните репортери не се сетиха за нея при анонса на правителството за повторното ѝ създаване.   На пряко подчинение   За да звучи по-внушително и да намеква за отговорност, бе обявено, че е възможно новият орган да бъде на пряко подчинение на премиера. Нищо чудно всъщност: през последните години медиите и самите институции успяха да внушат на българските граждани, че ако дадена структура не е към премиера, тя просто не функционира. Така стигаме до втората случка от последните дни. И в този сюжет премиерът се намеси като върховен арбитър и централен източник на власт. Става дума за казуса \"Силистар\", при който Общинският съвет в Царево гласува възможност за застрояване на местността, а премиерът забрани на кмета да изпълни решението. Обяснението за тази реакция гласеше: общественото мнение.   Еднолично управление   След като гръмката новина се появи в медиите, никой не допусна, че Бойко Борисов няма право да забранява на местната власт каквото и да било, защото тя е законно избрана, а решенията ѝ не подлежат на санкция от страна на правителството. Но премиерът демонстрира сила, показа, че в държавата всичко е на ръчно управление, а обществото приветства намесата му, защото \"ето, министър-председателят спаси част от Черноморието\". Но същото това общество не се усъмни, че с подобни еднолични решения може и да се злоупотребява. Злоупотребата с власт, която би следвало да представлява колосален проблем в една демократична държава, в България всъщност е малката драма. Голямата е, че систематичното еднолично властване уби механизмите на функциониране на тази страна, която просто не работи, ако не се намеси първият държавен и партиен ръководител (аналогията със соца не е неволна). В България нищо не работи, ако премиерът не заръча. И никой не носи отговорност именно защото нищо не работи. Затова пътната агенция и община Своге не знаят кой е сложил некачествената мантинела - защото поставянето ѝ не е било наредно лично от Борисов. А не е било наредено, защото един човек просто не може да управлява всички процеси. Съществува и това подозрение: министър-председателят не върши всичко сам от добро сърце или защото няма кой да го свърши. Още от първия си мандат той се научи да управлява така задкулисните процеси в страната. И превърна метода си в политика.   Резултатът   За да поискат гражданите друг тип държавническо поведение, някой трябва да им обясни връзката между убиването на държавния апарат с \"Аз-а\" на който и да било управник и истинската, реална смърт на 17 души. Но няма кой да го направи, няма кой да им го обясни, защото хората, които това работят - журналистите, нерядко се поставят в позиция на просител съм същия този \"Аз\". Да си припомним, че само преди броени дни журналисти организираха подписка до премиера с молбата да възстанови на работа техен приятел и служител в пресцентъра на Министерския съвет. Така се стига до момента, в който ако Борисов лично не постави мантинела, никой не знае кой го е сторил. В резултат загиват хора, а обществото очаква от Борисов ако не да монтира лично, то поне лично да разпорежда монтажните дейности. А журналистите само съобщават безкритично за случилото се, след което подписват прошения до премиера. Затова дори няма кой да съобщи за смъртта на демокрацията, ако и с тази задача не се нагърби министър-председателят. Лично.", "date": "2018.09.01", "title": "В България: управление от първо лице единствено число"}
{"url": "http://www.classa.bg/%D1%81%D0%B2%D1%8F%D1%82/item/386505-%D1%80%D0%B0%D0%B1%D0%BE%D1%82%D0%B0-%D0%B4%D0%BE-%D0%B3%D1%80%D0%BE%D0%B1-%D1%80%D1%83%D1%81%D0%BA%D0%B8%D1%8F%D1%82-%D0%BF%D0%BB%D0%B0%D0%BD-%D0%B7%D0%B0-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B0%D1%82%D0%B0-%D0%B2%D1%8A%D0%B7%D1%80%D0%B0%D1%81%D1%82-%D1%81%D0%B5-%D0%BF%D0%BE%D1%81%D1%80%D0%B5%D1%89%D0%B0-%D1%81-%D0%B2%D1%8A%D0%B7%D0%BC%D1%83%D1%89%D0%B5%D0%BD%D0%B8%D0%B5", "text": "Руският президент Владимир Путин иска да повиши възрастта за пенсиониране на 60 години за жените и 65 за мъжете. Тази политика не е много популярна, особено в страна, където очакваната продължителност на живота при мъжете е около 66 години. Марина Николаевна останала без работа миналата година и сега й е трудно да си намери нова, защото работодателите предпочитат по-млади кандидати. „Не ме вземат заради възрастта ми“, казва 53-годишната жена, която щеше да се пенсионира по настоящето законодателство. Само че сега правителството иска да увеличи пенсионната възраст. Марина Николаевна казва, че е „категорично против“ повишаването на възрастта. „Имам много приятели и никой от тях няма да ви каже, че е съгласен“. Много руснаци са против плана на държавата за увеличаване на възрастта за пенсиониране с най-малко 5 години – мярка, която президентът Владимир Путин защити в сряда в национално телевизионно обръщение, макар да призна, че предложението е „неприятно“. Путин, който е на 65 години, заяви, че възрастта за пенсиониране трябва да се стане 60 години за жените и 65 за мъжете, тъй като Русия се бори със „сериозни демографски проблеми“ и натискът върху пенсионната система се увеличава. Според данни на Световната банка отпреди две години 43 процента от руските мъже едва ли ще доживеят до 65 години при очаквана средна продължителност на живота в Русия от 66 години за мъжете и 77 за жените. Само един от руските участници в допитване на ДПА изрази подкрепа за увеличаването на възрастта. Владимир Николаевич, 57-годишен икономист, казва, че повишаването на прага ще му даде възможност да работи по-дълго и да печели повече пари, отколкото ако се пенсионира, при положение, че работниците често са принуждавани да се пенсионират, когато навършат изискваната възраст. „Подкрепям увеличаването на пенсионната възраст, тъй като това ми дава шанс да остана на пазара и да продължа да работя и да печеля средства за семейството си“, казва този московчанин. Положението е доста по-различно за Марина Николаевна, която живее в промишления град Толиати, където преживяващото трудности автомобилостроително предприятие „АвтоВАЗ“ е единственият работодател. Жената, която била съкратена от работа като заместник-директор на училище, казва, че получава около 4500 рубли (65 долара) месечно от социалните, а разходите й за комунални услуги са 4200 рубли. Опитала се да си намери нова работа като продавачка. „Те просто ви казват: „Не сте подходяща заради възрастта“. Максим, 47-годишен графичен дизайнер от Московска област, е съгласен с нея, че за човек, който наближава традиционната пенсионна възраст, е трудно да си намери работа. Той описва своя бранш като „много конкурентен“ и казва, че в него „е лесно се взимат на работа млади хора“. „Цените на хранителните стоки и лекарствата растат. Няма гаранции, че ще успееш да покриеш разходите си“, казва той. Максим отбелязва, че семейството му има късмета да притежава апартамент, който може да дава под наем, за да свързва двата края. Руският парламент вече даде първоначалното си одобрение за повишаване на пенсионната възраст от 55 години за жените и от 60 години за мъжете. Ако мерките бъдат приети, пенсионната възраст в Русия ще се вдигне за първи път от 80 години. Предложението предизвика протести в цялата страна и подкопа доверието в лидерските качества на Путин, показват допитвания. Равнището на доверието се е сринало от 60 процента преди половин година на 48 процента, сочат данните от сондажи на най-големия независим институт за социологически проучвания „Левада Центр“. Михаил Александрович, 68-годишен пенсиониран инженер от Москва, твърди, че Русия е северна страна с „тежък климат, по-скоро некачествено здравеопазване и доста бедно население“. Ранното пенсиониране компенсира това, когато „хората вече не могат да работят“, каза той и допълва: „Правителството се опитва да покрие задълженията си, като използва парите на възрастните граждани“. Четиридесет и четири годишната Светлана, учител по чужд език в Москва, казва, че не може да си представи, че някой може да одобрява покачването на пенсионната възраст – „освен нашите власти…, които заграбват цялото богатство и се възползват от другите“. „Те крадат парите, които хората са изработили. Могат да правят каквото си щат. Като при феодализма. Не можем да се защитим“, възмущава се тя. Светлана също е съгласна, че за хората на възраст е трудно да си намерят работа. „Те ще бъдат лишени от всякакви средства за оцеляване“, отбелязва тя. „Тази промяна е глупост, не трябва да се пестят пари за сметка на възрастните“, казва 32-годишната Анастасия Палони, която работи в технологичния отрасъл в Москва. Според нея е трудно да се предскаже какво ще е положението, когато стане време тя да се пенсионира след 30 години. „Аз не разчитам да получавам пенсия. Това очевидно не е приоритет за руското правителство“, казва тя и обяснява, че има двойно гражданство – руско и американско. Анастасия подчертава, че Русия не е единствената страна, която се затруднява да подсигури възрастните си граждани. „Не разчитам на никакви осигуровки и в САЩ“, казва тя.", "date": "2018.09.01", "title": "Работа до гроб? Руският план за увеличаване на пенсионната възраст се посреща с възмущение"}
{"url": "http://www.classa.bg/%D1%81%D0%B2%D1%8F%D1%82/item/386506-%D1%84%D1%80%D0%B5%D0%BD%D1%81%D0%BA%D0%B0%D1%82%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F-%D0%B7%D0%B0%D1%82%D1%8F%D0%B3%D0%B0-%D0%BA%D0%BE%D0%BB%D0%B0%D0%BD%D0%B8%D1%82%D0%B5", "text": "В стремежа си да пести от какво ли не Франция ще намали средствата, предвидени до 2022 г. за дипломатическата й мрежа, въпреки афишираните амбиции на президента Еманюел Макрон на международната сцена. Премиерът Едуар Филип описа положението пред посланиците, събрани тази седмица в Париж за традиционното откриване на новия дипломатически сезон. Той разкритикува „добавянето на нови пера“ и призова за „връщане към основните“. Поставената цел е до 2022 г. да се намали с 10 на сто общата сума на заплатите – това означава 100 милиона евро, тъй като френската държава използва в чужбина услугите на 20 000 души от различни професии: дипломати, военни, преподаватели, бизнесмени . . . „Може да помислим за по-добро разпределение на държавните постове в чужбина и на извършваните дейности (…), без да преразглеждаме нито вашите мисии, нито качеството на условията за работа“, забеляза премиерът. Още не се знае къде ще удари теслата – неясен е примерно броят на застрашените постове, но дипломатите вече се възпротивиха. „За 30 години ресурсите на министерството са намалели с 53 на сто и с една трета за 10 години“, което води до „напрежение, несравнимо с това в другите министерства“, се посочва във вътрешна записка на Ке д’Орсе, изтекла през юни в медиите. Досегашните усилия в тази насока, включително затварянето на консулства и преотстъпването на престижни сгради, няма как да продължат, без да бъдат „накърнени възможностите за действие на министерството“ и „силните амбиции на Франция“ в лицето на Еманюел Макрон, допълва документът. С оглед новите бюджетни условия посланиците ще трябва занапред да действат като мениджъри, по логиката на стартъп компаниите, и всеки да предложи в кратък срок проект за реорганизация на своя екип, разкрива един дипломат. Посланици-„мениджъри“ Правителството се кани да ограничи по-специално постовете от поддръжката (логистиката, човешките ресурси, информационните системи и т. н.). Възможно е също вместо служителите, изпращани в чужбина, да се използва местна работна сила, например в културните и търговско-икономическите служби. За да подслади горчивия хап, външният министър Жан-Ив Льо Дриан предпочита да акцентира върху допълнителните суми, осигуряващи в някои сектори „уверена в себе си“ и „находчива“ дипломация. „2019-а ще бъде година, в която ще си възвърнем средствата (. . .) Ще станат повече нашите конкретни лостове за действие“, обеща пред посланиците в сряда френският първи дипломат, свикнал с по-благосклонни решения на властта, докато бе министър на отбраната (2012-2017 г.) Даренията за развойни проекти например ще нараснат догодина четворно – на 1,3 милиарда евро. Заемите за хуманитарни акции, по-ниски от тези в страни като Белгия, ще бъдат увеличени с 40 процента – на 100 милиона евро. Доброволните помощи за агенции на ООН, спаднали под 50 милиона евро през последните години, също ще достигнат 100 милиона евро. Щом пое държавното кормило, Еманюел Макрон се ангажира да увеличи средствата, отделяни от Франция като помощи за развитие, спаднали през 2016 г. на 0,38 процента от брутния национален доход, за да достигнат 0,55 процента в края на петгодишния му мандат през 2022 г. При все това нивото им ще остане под 0,7 процента, какъвто е международно приетият ангажимент, изпълнен вече от Великобритания и Германия. По друга тема министърът обеща за две години да бъдат отделени и 100 милиона евро за подсилване на мерките за сигурност във френските посолства и училища в чужбина, все повече застрашени от тероризма. В тези трудни условия някой може и да се подразни от назначаването на писателя Филип Бесон, приятел на Еманюел и Брижит Макрон, за генерален консул на Франция в Лос Анджелис. „Изобщо не раздавам постове срещу услуги“, увери Еманюел Макрон. Писателят, който го следваше в перипетиите на президентската кампания през 2017 г., описва в последния си роман пътя му към Елисейския дворец. „С тези длъжности се разпорежда правителството“, отбелязват хората на Ке д’Орсе без повече коментари. Министерството току-що добави нови 22 „особено важни“ места за генерални консули в списъка на позициите, достъпни за кандидати извън държавния апарат.", "date": "2018.09.01", "title": "Френската дипломация затяга коланите"}
{"url": "http://www.classa.bg/%D1%81%D0%B2%D1%8F%D1%82/item/386507-%D0%B4%D1%83%D0%BC%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%BF%D1%80%D0%BE%D0%BC%D0%B5%D0%BD%D0%B8%D1%85%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Точно преди три години Ангела Меркел изрече тези думи, които впоследствие промениха Германия: \"Ние ще се справим\". Ще се справим ли, наистина? Ще успеем ли да възобновим диалога помежду си?             Един ден, когато германците си спомнят за ерата Меркел и потърсят някакво нейно изявление, което характеризира времето, изречението \"Ние ще се справим\" има всички шансове да се класира на първо място. Точно преди три години канцлерката изрече тези думи. И оттогава насам това е най-интерпретираното, анализираното и дискутирано политическо изречение в Германия. Само преди три години ли беше това? Човек има чувството, че е изтекла цяла вечност. Това се дължи на факта, че тези думи и свързаната с тях бежанска политика и политика за предоставяне на убежище коренно промени Германия. Не в институционално и икономическо, а в политическо, обществено и преди всичко в духовно отношение. Справихме ли се оттогава насам? И да, и не. През 2015 година в Германия бяха пристигнали близо един милион бежанци. поне в началото те бяха приети радушно от много доброволни помощници, общини, организации, църкви и сдружения. Голяма част от бежанците беше прилично приета и се държи прилично. Значи в това отношение ние се справихме. Дълго време обаче в страната пристигаха напълно безконтролно много хора и градовете и общините отрано изразиха резерви, че не можем да се справим толкова лесно. Създаде се усещането, че държавата и политиката не са в състояние да регулират процесите и да гарантират сигурността. Междувременно правителството на Ангела Меркел стъпка по стъпка затегна бежанската политика. Не на последно място и поради това, че правителството не можа да спечели мнозинство за един друг, либерален курс. Нито в Европа, нито в Германия. Да не говорим пък в редиците на собствената партия. И сега вече става дума не само за политиката за предоставяне на убежище или за това колко бежанци може да понесе една толкова голяма страна като Германия. Сега става дума за това, че темата бягство и миграция беше и продължава да е повод за дълъг списък от проблеми - най-грубо казано - в комуникацията между политиката и народа. Изведнъж на преден план отново излязоха уж преодолените предубеждения и предразсъдъци между Изтока и Запада, между града и селото, между дясното и лявото. Различните обществени групи не могат да се разберат по въпроса коя е правилната политика спрямо бежанците. Тонът стана агресивен и неонацистите го използват за свои цели. Бяха нарушени табута. Стандартите бяха изместени. Както в подбора на думите, така и в аргументацията.   Кой се крие зад това \"ние\"?   Днес мнозина тълкуват изречението на Меркел по следния начин: те твърдят, че местоимението \"ние\" не се отнася до всички. Според тях, основното бреме на бежанската политика носят полицаите, представителите на властите, жителите в близост до бежанските приюти, градовете и общините. Но не и политиците на федерално равнище в тяхната кула от слонова кост в Берлин. Някои хора дори твърдят, че политиците изобщо не се интересуват от народа, от обикновените гражданки и граждани на Германия. Не се интересуват от това как ще се справим с глобализацията, с безбройните щекотливи трудови отношения и със социалната несигурност. Ето защо занапред думите \"Ние ще се справим\" трябва да вземат под внимание и няколко допълнителни въпроса. Ще успеят ли обществото, политиката, сдруженията, управляващите и гражданите отново да водят конструктивен диалог? Ще успеят ли да се обединят около стълбовете на нашия обществен ред? Ще постигнат ли съгласие по отношение на върховенството на закона, демокрацията и социалното равенство? Да, включително и по отношение на бъдещето на бежанската политика? Вероятно това ще стане още по-трудно, отколкото е и без това сложното и трудно приемане и интегриране на бежанците.", "date": "2018.09.01", "title": "Думите, които промениха Германия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386500-%D0%B4%D0%B0%D0%B2%D0%B5%D0%BD%D0%B5-%D0%B8-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%BD%D0%B0-%D0%B4%D0%B5%D1%86%D0%B0", "text": "Мъчения, сексуални издевателства и убийства. Така е изглеждало ежедневието на децата в сиропиталището в американския град Бърлингтън. Скандалът с разкритията за дейността на няколко монахини набира все по-голяма сила. Децата са били настанявани в това сиропиталище, управлявано от църквата от 1930 година до 1974-та, но истината за това, което се е случвало там, излиза на бял свят едва сега и е наистина ужасяваща. Според разказите на различни свидетели децата са били толкова брутално изтезавани, че някои от тях са умирали. Главният свидетел е Сали Далей, която прекарва в сиропиталището най-много от всички - цели 21 години.      Тя напуска дома на ужасите, когато е вече на 23 години. Сали даде зловещи, 19-часови показания пред съда, в които, например, описва как една от монахините изхвърлила дете през прозореца. През 1944 година, когато била на шест години, се разхождала на двора, когато чула вик и чупене на стъкло. Вдигнала поглед и видяла как от прозорец пада момченце. Над него седяла една от сестрите и се усмихвала. \"След като падна, не помръдна. Беше умрял на място. Сестрата ме погледна, издърпа ми ухото и ми забрани да говоря за случилото се\", спомня си тя. Друг път видяла как сестра изхвърля от лодка в езерото друго малко момченце. По онова време това бил начинът да научат децата да плуват. Когато момченцето така и не изплувало, просто се отдалечила с лодката, без да направи опит да го потърси. Боят и различните изтезания били ежедневие в дома. Едно от най-страшните преживявания за Сали било, когато монахиня я накарала да целуне изгорелия труп на момче, умряло след силен токов удар. Делото срещу църковната общност, която е държала сиропиталището, продължава и в момента. На този етап обвинените отричат да са извършвали жестокостите, за които разказват десетки свидетели.", "date": "2018.09.01", "title": "Давене и изнасилване на деца!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386501-%D1%82%D0%BE%D0%B7%D0%B8-%D0%BA%D0%BE%D1%88%D0%BC%D0%B0%D1%80-%D0%BD%D0%B5-%D0%B5-%D0%B7%D0%B0-%D0%B3%D0%BB%D0%B5%D0%B4%D0%B0%D0%BD%D0%B5", "text": "Британската премиерка Тереза Мей продължава с обиколката - и танците си, из Африка. Тя показа (не)завидни умения в опит да се нагоди към африканските ритми, но затова пък завиден ентусиазъм. Мей безспорно притежава много качества, но пластичността и чувството за такт не са сред тях.  \r\n   \r\n   За втори път в рамките на тридневната си визита Тереза Мей се впусна в \"танцова дипломация\", присъединявайки се към Ерик Солхайм, ръководителя на Програмата на ООН за околната среда в кампуса на ООН в Найроби. Събитието в столицата на Кения ознаменува пускането на нов бадж - \"plastic challenge\", за водачи и скаути, чиято цел е да насърчи опазването на природата от замърсявания с пластмаси. \r\n   \r\n    И Мей се включи в спектакъла заедно с някои от скаутите. Предишната ѝ танцова изява бе в първия ден от африканката ѝ обиколка, започнала от Кейп Таун, Република Южна Африка. Тя бе посрещната там със специално представление, в което реши да се включи с танц. В социалните мрежи, главно в Twitter, тя си спечели много подигравки заради него. Някои стигнаха дотам, че я оприличиха на Тенекиения човек от \"Магьосникът от Оз\". \r\n    ", "date": "2018.09.01", "title": "Този кошмар не е за гледане"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386502-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-1-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Трябва да се заемете със здравето си, да укрепите имунитета и външния си имидж. Като цяло, ако посветите този ден на себе си, няма да сбъркате. В края на деня може да бъдете поканени не само на важна среща, но и такава с романтичен отенък. Така че, трябва да помислите за това, как да завладеете сърцето на човека отсреща. Въпреки че и една усмивка, ще ви свърши работата - не се притеснявайте. ТЕЛЕЦ ( 21 април - 21 май )  Очаква ви конкуренция и съперничество, което ще ви разстрои по време на работа. Буквално ще ви разкъсват на части, което ще ви пречи да се концентрирате върху основните аспекти на деня. В любовта, ще бъдете изпълнени с нежност и страст, което няма да остане незабелязано. Вечерта ще трябва спешно, да се приготвите за пътуване. Къде точно, ще разберете. БЛИЗНАЦИ ( 22 май - 21 Юни ) Трябва да се съсредоточите върху задачите, а не само да говорите с всички подред. Имайте предвид, че работата от само себе си няма да се свърши, а само ще си докарате безброй проблеми. Добре е да се заемете с благотворителност, спорт или да посетите културно събитие. Ако сте активни и действени в този ден, ще успеете.   РАК ( 22 юни - 23 юли ) Не се препоръчва да влизате в компания на хора, които не подкрепят вашите усилия. Мнозина ще се опитат да ви се качат на главата, но напразно. Трудно, но все пак ще решите, финансовите проблеми. От това зависи не само кариерата в бизнеса, но и от личния ви живот. В края на краищата, избраникът ви вече е уморен да чака, кога ще стъпите здраво на краката си. ЛЪВ ( 24 юли - 23 август ) Може сериозно да се влошат отношенията с човек, когото искрено уважавате. Въпросът е, че вашите мнения по една важна тема, ще са коренно различни. Горещ спор, може да се разрази на обществено място, сред много хора. Също трябва да се погрижите за здравословното си състояние, по-точно за стомаха. Не прекратявайте започнато лечение. ДЕВА ( 24-ти август - 23 септември ) Днес слушайте шестото си чувство, за да разберете кой ви е истински приятел и кой е само делови партньор. Ще бъдете изпълнени с енергия и дори ще имате в излишък, затова я прилагайте по предназначение. Ако редувате релаксацията с физически упражнения, то за дълго време ще укрепите здравето си. Но и ще се отървете от негатива. ВЕЗНИ( 24 септември - 23 октомври) Днес ще бъдете толкова активни и импулсивни, че лесно ще запалите с вашият темперамент всички наоколо. Опитайте, да се държите в ръце, а най-добре се отпуснете и починете. Между другото, един пикник е отлична възможност да общувате с природата и със себе си. Във финансовата сфера, могат да се появят перспективи за бързо забогатяване.   СКОРПИОН ( 24 октомври - 22 Ноември ) Трябва да отворите сърцето си за нова любов. Достатъчно сте страдали и спомняли онова, което е останало в миналото. Проблемите могат да дойдат от там, от където не ги очаквате. Но ако ги третирате леко и спокойно, решението ще дойде от само себе си. В семейството, насочете енергията си към градивни неща, така че да няма кавги.   СТРЕЛЕЦ ( 23 Ноември - 21 Декември ) Денят е благоприятен за промени, както външни, така и вътрешни. Като цяло се ангажирайте с преструктурирането на всичко, което ви заобикаля. В любовните отношения, трябва да сте изключително прозорливи, за да не позволите на избраника да ви манипулира. Между другото, имате ли нужда от това? В крайна сметка, вие толкова добре чувствате кой може да ви предаде и с кого може да продължите. КОЗИРОГ (22 Декември - 20 януари ) Днес не правете планове за бъдещето, защото всичко може да се промени за един час. Ако нямате опит в паричните сделки или в търговията, тогава е по-добре да не се месите в тази сфера. Задълженията в личния живот ще се превърнат в истински окови и ще се почувствате по-лошо, отколкото в плен. Сами решете, как да действате. Може би, откровен разговор ще помогне?  ВОДОЛЕЙ ( 21 януари -  19  февруари ) Днес, ще искате всички около вас да ви разберат, да ви правят комплименти и дори да ви отстъпят място в автобуса. Но какво сте направили, че да искате да бъдете третирани по този начин? Необвързаните днес, трябва да посещават многолюдни места, за да направят романтични запознанства. Има шанс да очаровате някой, ако обновите вашия гардероб и се усмихвате сладко.   РИБИ ( 20 февруари - 20 март ) Възможно е да изпаднете в критично финансово положение, така че по-добре дръжте парите си при вас. На работа ще поемете твърде много, за което началникът няма да ви похвали, но ще го забележи. Днес се откажете от екстремните спортове, пътуванията в чужбина и работа на високо. Този ден е опасен и може да се случат травми и наранявания.", "date": "2018.09.01", "title": "Дневен хороскоп 1 септември"}
{"url": "http://www.classa.bg/%D1%81%D0%B2%D1%8F%D1%82/item/386503-%D1%80%D1%83%D1%81%D0%BA%D0%B8-%D0%B0%D0%B4%D0%BC%D0%B8%D1%80%D0%B0%D0%BB-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B8%D0%BB%D0%B8%D1%82%D0%B5-%D0%BD%D0%B0-%D0%B2%D0%BE%D0%B5%D0%BD%D0%BD%D0%BE%D0%BC%D0%BE%D1%80%D1%81%D0%BA%D0%B8%D1%8F-%D1%84%D0%BB%D0%BE%D1%82-%D0%B2-%D1%81%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE%D0%BC%D0%BE%D1%80%D0%B8%D0%B5%D1%82%D0%BE", "text": "Увеличаването на групировките на ВМФ на Русия в Средиземно море е призвано да предотврати възможен ракетен удар на САЩ и НАТО по позициите на сирийските правителствени войски, заяви за РИА Новости във вторник бившият командващ балтийския флот (2001-2006) адмирал Владимир Валуев. По-рано в някои руски средства за масова информация беше публикувана информация, съгласно която Русия е пристъпила към разгръщане в Средиземно море на най-мощната групировка от бойни кораби за цялото време на своето участие в сирийския конфликт. В нейния състав влизат десет кораба, в това число въоръжени с крилати ракети „Калибър“, а също две подводници.     „Появата на толкова голяма групировка на ВМС е необходимо за предупреждаване на агресията срещу Сирия, в това число за възможна неутрализация на ударите с морско базирани крилати ракети „Томахоук“ по обекти на сирийската инфраструктура“ - каза Валуев.", "date": "2018.09.01", "title": "Руски адмирал коментира увеличаването на силите на военноморския флот в Средиземноморието"}
{"url": "http://www.classa.bg/%D1%81%D0%B2%D1%8F%D1%82/item/386504-%D0%B5%D0%B2%D1%80%D0%BE%D0%BF%D0%B0-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D1%81%D0%B5-%D0%B8%D0%B7%D0%BC%D1%8A%D0%BA%D0%BD%D0%B5-%D0%BE%D1%82-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BD%D0%B0-%D1%81%D0%B0%D1%89", "text": "За това ще се наложи да се промени политиката на Съвета за сигурност на ООН и да бъде привлечена Русия към обезпечаване на сигурността в Европейския съюз. Европа започна да я тресе. Почти в буквалния смисъл на думата. В течение на последната половин година нейната външна политика все повече напомня малко предсказуеми рикошети на куршуми от многобройни наклонени повърхности. Ту Берлин заявява за необходимостта от продължаване на антируските санкции в угода на САЩ, ту приема закон, защитаващ немските (по-широко – европейските) компании от американско преследване за участие в газпромовския проект „Северен поток-2“.     Ту Брюксел заявява за ненужността от по-нататъшно разширяване на НАТО, а то и изобщо поставя под съмнение самото съществуване на Блока, и в същото време канцлерът на ФГР с официална визита посещава Азербайджан, който разглежда визитата, в това число и като перспектива за ускоряване на процедурата за влизане в Североатлантическия алианс. При това интересът на немците към Азербайджан е прозрачен. Ангела Меркел се интересуваше от перспективата за по-нататъшното развитие на Южния газов коридор. Когато европейската комисия санкционира идеята се очакваше, че от залежите на каспийския шелф Баку ще може да доставя в Европейския съюз на първия етап минимум 10 млрд. кубически метра газ на година. По-нататък, с развитието на добивите от находището Шахдениз, обемът трябваше да се увеличи два пъти. Освен това, по транскаспийския газопровод през бакинския хъб в Европа трябваше да нахлуят още около 130 млрд. кубика средноазиатски газ, което силно да измести доминирането на руския износ. Като единствена принципна преграда се считаше неопределеността на юридическия статут на Каспийско море. Но подписването на Каспийската декларация   от 12 август 2018 година практически сне всички препятствия, освен най-важното – за прокарване на газопровод по дъното на морето все пак трябва съгласие на всички прикаспийски държави. Така Меркел фактически пристигна преди всичко да провери перспективите. За Германия резултатът от оценката за реалистичността на максималния вариант на ЮГК има важно значение. От това зависи позицията, която Берлин може да заеме по отношение на Москва в предстоящото обозримо бъдеще. А какво може да бъде то, предполага се Владимир Путин ясно е изложил   по пътя от „австрийската сватба“.", "date": "2018.09.01", "title": "Европа се опитва да се измъкне от контрола на САЩ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386498-%D0%BC%D0%B5%D0%BB%D0%B0%D0%BD%D0%B8%D1%8F,-%D0%BC%D0%B5%D1%80%D0%BA%D0%B5%D0%BB,-%D1%85%D1%8A%D1%80%D0%B2%D0%B0%D1%82%D1%81%D0%BA%D0%B0%D1%82%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%BA%D0%B0-%D0%B8-%D0%B4%D1%80%D1%83%D0%B3%D0%B8-%D0%BF%D1%80%D0%BE%D1%87%D1%83%D1%82%D0%B8-%D0%B4%D0%B0%D0%BC%D0%B8-%D0%BB%D1%8A%D1%81%D0%BD%D0%B0%D1%85%D0%B0-%D0%BF%D0%BE-%D0%B1%D0%B0%D0%BD%D1%81%D0%BA%D0%B8", "text": "Ние сме свикнали да виждаме принцесите и първите дами в консервативно, официално облекло, което съответства на техния статут. Но те също се нуждаят от почивка и като нас всички обичат да прекарват ваканцията си на плажа.  Най-хубавото е, че изглеждат отлично в оскъдните си бански костюм и все пак успяват да показват кралско достойнство. Бихме искали да ви покажем някои снимки, на които едни от могъщите и известни дами на планетата са само по бански и изглеждат страхотно. От Мелания Тръмп, през Кетй Мидълтън, Меган Маркъл, Кралица Елизабет II, че чак до Ангела Меркел и страхотната хърватска президентка Колинда Грабар-Китарович – всички са великолепни .     16. Хилъри Клинтън    Бил и Хилъри Клинтън танцуват по време на почивката си на плажа Магънс Бей, Вирджински острови.   15. Мелания Тръмп    Мелания Тръм наскоро сподели тази архивна снимка. Първата дама вече не е модел, но не се притеснява да споделя снимките си от миналото.   14. Кейт Мидълтън    Снимката е на Кейт и принц Уилям, които са на почивка в Ибиса през 2006 г., преди да се оженят. Таблоидите, които публикуват тази снимка, споменават, че Кейт е показала добрия си вкус при избора на бикини. Белият цвят подчертава тена й, а формата му - красивото й тяло.   13. Беатриче от Йорк    Внучката на кралица Елизабет II не обича официалните събития, а семейството й я подкрепя в това решение. Вместо това Беатриче се фокусира върху образованието си… и почивките, естествено.   12. Дона Беатриче Боромео    Пиер Касирахи, по-малкият син на принцесата от Монако, се ожени за Беатриче Боромео, известен журналист и аристократ, през 2015 г. Тя вече беше известна преди брака и дори беше лицето на Шанел, но след това предпочиташе професионална кариера в журналистиката.   11. Колинда Грабар-Китарович        Първата президентка на Хърватия, 49-годишната Колинда Грабар-Китарович, се смята за една от най-красивите държавни ръководители в света. Това не е изненада, просто погледнете снимката й в бански костюм.   10. Сорая Есфандиари-Бахтияри, кралицата на Иран    Шах Мохамад Реза Палави беше толкова запленен от красотата на Сорая Есфандиари-Бахтияри, че реши да й предложи веднага след като видя снимките й. След сватбата си Сорая оглавява благотворителна организация в Иран. Но бракът завършва през 1958 г. поради безплодието на кралицата.   9. Каролайн, принцеса на Хановер    Каролайн, най-голямото дете на Райер III, принцът на Монако, и американската актриса Грейс Кели трябваше да поемат всички отговорности на майка си след трагичната й смърт. Каролайн също оглавява благотворителния фонд на Грейс Кели, а също така отговаря за комисията на Фестивала на изкуствата.   8. Ангела Меркел    Всеки има нужда от почивка. Тук Ангела Меркел е снимана по време на великденската й почивка в Италия.   7. Принцеса Стефани от Монако    Принцесата Стефани някога е певица (доста успешна), модна дизайнерка и дори се опитва да бъде актриса. Понастоящем принцесата е президент на няколко асоциации, включително Младежкия център в Монако и Борба със СПИН Монако. Тя също е посланик на ООН по въпросите на ХИВ / СПИН.   6. Шарлена, принцеса на Монако    Шарлийн (както още е известна Шарлена) е родена в Африка и е била олимпийски плувец. Тя се ожени за принц Алберт II през 2011 г. Днес тя се смята за една от най-елегантните дами в Европа.   5. Принцеса Шарлот Касирахи    Принцеса Шарлот е внучка на Грейс Кели и единадесета в претенциите за наследяването на трона на Монако. Тя е успешна журналистка и бизнесдама. Шарлот също е страстен атлет и отговаря за много благотворителни проекти, които помагат на много хора.   4. Принцеса Мария-Олимпия на Гърция и Дания    Мария-Олимпия, най-възрастното дете и единствената дъщеря на Павлос, принцът на Гърция и съпругата му Мари-Шантал Милър, не е срамежлива, когато става въпрос да покаже тялото си в бикини, въпреки че противоречи на високия й статус на принцеса. Тя има профили в различни социални мрежи и споделя различни снимки на начина й на живот със своите последователи, включително времето си на плажа.   3. Принцеса София, херцогиня на Върмланд    Преди брака си с принц Карл Филип, херцог на Вармланд, през 2015 г., София беше бляскав модел и телвизионер. Тя се отказва от моделската си ариера и сега се фокусира върху благотворителността.   2. Принцеса Мадлен от Швеция    Принцеса Мадлен е втората дъщеря и най-малкото дете на царя и кралицата на Швеция. Тя обаче е само седма по линията на приемственост за шведския престол. Принцесата активно се занимава с благотворителност, обича пътуванията и вярва, че по-голямата част от времето й трябва да бъде изразходвана за семейството и децата й.   1. Меган Маркел    Меган Маркел изглежда чудесно както в консервативно облекло, така и в бански костюми. Нейният прекрасен външен вид се дължи на здравословното й хранене и редовната йога практика, която й помага да остане във форма.   Бонус: Кралица Елизабет II    Каквото ида кажем тук ще е малко. Коя от тези дами изглежда най-добре по бански според вас? Споделете вашите мнения в коментарите по-долу.", "date": "2018.09.01", "title": "Мелания, Меркел, хърватската президентка и други прочути дами лъснаха по бански!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386499-%D0%BE%D0%B3%D1%80%D0%BE%D0%BC%D0%BD%D0%B0-%D0%BB%D1%8A%D0%B6%D0%B0-%D0%BD%D0%B0-%D1%81%D1%83%D0%B7%D0%B0%D0%BD%D0%B8%D1%82%D0%B0", "text": "Изплува грозен чат между гаджето на Сузанита и негова приятелка. В него Александър споделя, че двамата са се разделили защото певицата е \"пикла, която не знае какво иска и мисли, че като е известна може да върти 15 човека\". Скрийншот от скандалния чат тръгна навсякъде по социалните мрежи.      Певицата криеше известно време, че двамата са разделени, но малко след това явно са се събрали, защото отново започнаха да се показват навсякъде заедно и да демонстрират любовта си в снимки и клипове. Сузанита е популярна с палавия си нрав и скандалните си прояви.      Този път тя се опита да се защити като излъга, че с Александър не са разделени. Малко след това скрийншотът от чата започна да се разпространява скорострелно.", "date": "2018.09.01", "title": "Огромна лъжа на Сузанита!"}
