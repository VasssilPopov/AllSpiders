{"url": "http://www.classa.bg/%D1%81%D0%B2%D1%8F%D1%82/item/391800-%D0%B8%D1%80%D0%B0%D0%BD-%D0%BD%D1%8F%D0%BC%D0%B0-%D1%82%D1%8A%D1%80%D0%BF%D0%B5%D0%BD%D0%B8%D0%B5-%D0%B4%D0%B0-%D1%83%D0%BD%D0%B8%D1%89%D0%BE%D0%B6%D0%B8-%D0%B8%D0%B7%D1%80%D0%B0%D0%B5%D0%BB", "text": "Началникът на военновъздушните сили на Иран обяви, че Ислямската република е нетърпелива да се сражава с Израел и да го унищожи, съобщават ирански медии, цитирани от “Ройтерс”.  настоя бригаден генерал Азис Насирзадех, цитиран от сайт, контролиран от държавната телевизия.     По-рано днес израелските въоръжени сили обявиха, че атакуват позиции на Иранската революционна гвардия в Сирия няколко часа след изстрелването на ракета към северните части на Голанските възвишения, които са контролирани от Израел. “Започнахме да удряме позиции на Революционната гвардия на Иран на територията на Сирия. Предупредихме сирийските въоръжени сили да не се опитват да причинят щети на израелски сили или територия”, подчертаха израелските въоръжени сили в “Туитър”. Сирийската държавна новинарска агенция САНА посочи, цитирайки военен източник, че сирийската противовъздушна отбрана “посрещна израелска въздушна атака, насочена към южния регион и я възпрепятстваха да постигне която и да е от целите си”. Вчера премиерът на Израел Бенямин Нетаняху обяви, че еврейската държава не желае иранско присъствие в Сирия.  ", "date": "2019.01.22", "title": "Иран няма търпение да унищожи Израел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391801-%D0%B6%D0%B8%D0%B2%D0%BA%D0%BE%D0%B2,-1981-%D0%BE%D1%82%D1%8A%D1%80%D0%B2%D0%B5%D1%82%D0%B5-%D0%BD%D0%B8-%D0%BE%D1%82-%D1%87%D0%B0%D0%BD%D1%82%D0%B0%D0%B4%D0%B6%D0%B8%D0%B8%D1%82%D0%B5-%D0%B1%D0%BE%D1%80%D0%B8%D1%81%D0%BE%D0%B2,-2019-%D0%BE%D1%82%D1%8A%D1%80%D0%B2%D0%B5%D1%82%D0%B5-%D1%81%D0%B5-%D0%BE%D1%82-%D0%BE%D0%BD%D0%B5%D0%B7%D0%B8-%D1%81-%D0%BB%D1%8A%D1%81%D0%BA%D0%B0%D0%B2%D0%B8%D1%82%D0%B5-%D0%BA%D0%BE%D0%BB%D0%B8", "text": "Как политиката всеки ден дава примери, че модата днес е позабравеното от вчера Речите на премиера и някогашния ръководител на социалистическа България често си приличат толкова, че могат да бъдат сбъркани, ако ги няма времевите маркери Политиката непрекъснато ни дава примери, че модата днес е позабравеното от вчера.     Увереност, че само ние знаем и можем – това личеше на кадрите от работната среща на актива на ГЕРБ в неделя. Кадри, които за по-възрастните поколения създават усещане за дежа вю. Особено като се насложи и „грижата за малкия човек“ и необходимостта от самокритика в партийните редици, приликите между ГЕРБ на Бойко Борисов днес и БКП на Тодор Живков вчера стават осезаеми. Но в това няма нищо странно. ГЕРБ е стройна масова партия каквато навремето беше БКП. Кой казва това? Тодор Живков в заключителна реч пред Х конгрес на БКП, 25 април 1971  г. Ако го нямаше маркера „Х конгрес“, можеше да мине за произнесена вчера. Защото вчера в НДК Бойко Борисов изрече следното: ,  казва Тодор Живков в далечната 1971 г. А какво каза Бойко Борисов на 20 януари 2019 г .:   В автобиографичния филм за него  „Човек от народа“ 1981 г. Живков говори за слабостите в партията и за това какви хора трябва да се издигат на партийна работа. И нарежда:  Отървете ни от самозабравилите си, зове Борисов в 2019: . Освен това съпартийците му трябвало да се наблюдават помежду си  И при Живков е същото:  “ Живков обичаше да изказва съображения за грешките на партията. Борисов също не спести тази тема:  И двамата демонстрират завидно умение да общуват със залата,  излизайки извън рамките на темата, по която говорят. , каза Борисов,  качвайки се на трибуната след изказването на заместника си. И Тодор Живков постъпва така на 9 април 1987 г. преди да започне речта си пред Х конгрес на Българските професионални съюзи. , казва Живков тогава. И може би точно това умение да общува с всеки човек, да чувства залата, да говори на езика на обикновения българин гарантираха на Живков такова политическо дълголетие. Борисов неведнъж е казвал, че се е учил от бившия Първи. Е, това е дарба. За нея няма университети. Колкото до политиката за масите – и там няма нищо ново. Още от времето на Макиавели принципите за влиянието върху масите са едни и същи. “Владетелят” знае, че грубата сила не е дос­татъчна; народът трябва да бъде и омаян…      ", "date": "2019.01.22", "title": "Живков, 1981: Отървете ни от чантаджиите! Борисов, 2019: Отървете се от онези с лъскавите коли!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391802-%D0%BD%D0%BE%D1%89-%D0%BD%D0%B0-%D0%B8%D0%B4%D0%B5%D0%B8%D1%82%D0%B5-%D0%B2-%D1%81%D0%BE%D1%84%D0%B8%D1%8F,-2019", "text": "    Ерве Льо Тро  е световноизвестен френски климатолог, специалист в електронните климатични симулации, член на Френската академия на науките. Той е директор на Института „Пиер-Симон Лаплас“. Неговите международно признати трудове му дават възможност да се присъедини към Междуправителствената експертна група по изменение на климата към ООН и да участва в ръководния комитет на Конференция на ООН по изменението на климата в Париж през 2015 г. (COP21).      Франсоа-Мишел Ламбер  е член на Парламента на Франция и на комисията за устойчиво развитие и устройство на територията към Националното събрание. Той е президент и основател на Института за кръгова икономика, който е асоциация на компании, неправителствени организации и висши учебни заведения, насърчавща развитието на икономика, основаваща се на ресурсите, тяхното опазване и ефективно използване. Институтът е референт във Франция и партньор на публичните власти. Г-н Ламбер е удостоен с наградата „Marianne d'Or“ за устойчиво развитие за своята проактивна дейност в подкрепа на кръговата икономика.     Клоди Еньоре  е учен, специализиран в невронаука (Национален център за научни изследвания, Франция, CNRS), космонавт и политик. През 1985 г. е избрана от Националния център за космически изследвания, Франция (CNES) за кандидат-космонавт. След обучение в Звездния град в Русия тя прави през 1996 г. своята първа космическа мисия от 16 дни на борда на космическата станция „Мир“ и става член на корпуса на европейските космонавти към Европейската космическа агенция през 1999 г. преди да осъществи своята втора комисческа мисия от 10 дни на борда на международната космическа станция (МКС) през 2001 г. Член на правителството на Жак Ширак, делегиран министър по въпросите за научните изследвания и нови технологии (2002 – 2004 г.), делегиран министър по европейските въпроси (2004-2005), съветник на генералния директор по въросите за европейската космическа стратегия към Европейската космическа агенция (2005 – 2009 г.), главен изпълнителен директор на Universcience (2009 – 2015 г.), в момента тя е специален съветник на генералния директор на Европейската космическа агенция (ESA). Велик офицер на Ордена на почетния легион, Доктор хонорис кауза на Федералното политехническо училище в Лозана (EPFL), член на Френската академия на науките, на Френската спортна академия, на Френската академия на науките на отвъдморските територии, на Белгийската академия на науките, тя е полковник от гражданския резерв на Френските военновъздушни сили.     Жан Пиер Еньоре  е инженер, командир летец-изпитател и космонавт. През 1985 г. е избран за космонавт от Националния център за космически изследвания, Франция. Първоначално се подготвя по проекта за европейска совалка \"Хермес\". През 1990 г. преминава обучения за космонавт в Зездния град в Русия. Първият му престой в космоса е с продължителност от 22 дни през юли 1993 г. Следващата му мисия на станция Мир е през 1999 г. и продължава 6 месеца. Със своя полет от над 188 денонощия Еньоре подобрява постижението на Томас Райтер за престой на чужденец на \"Мир\". След този полет той е назначен за ръководител на Дирекцията за космонавти на Европейския космически център (EAC) в Кьолн. През 2003 г. става старши съветник на директора на Европейската космическа агенция по въпросите за програмата за ракетите \"Союз\". Командир на Ордена на Почетния легион, Кавалер на националния орден за заслуги на Франция, също така той е отличен с Ордена на дружбата на Русия.     Алксандър Алксандров  е инженер, доктор на техническите науки, старши научен сътрудник, военен летец първи клас, заслужил летец и генерал-майор, Герой на Република България и Герой на Съветския съюз. Завършил е Висшето Военновъздушно училище и е служил във Военновъздушните сили на Република България. Преминал е подготовка за първия български космически полет през 1979 г. по програмата „Интеркосмос” като борд-инженер на космическия кораб „СЪЮЗ“ и орбиталната станция „САЛЮТ-6“. Преди втория космически полет е заместник директор на Института за космически изследвания към Българската Академия на науките и ръководител направление „Специални космически изследвания“. Участвал е в създаването на апаратурата и експериментите на българската научна космическа програма “ШИПКА”. Извършил е космически полет от 7 до 17 юни 1988 г. на космическия кораб “СЪЮЗ ТМ-5” , орбиталния комплекс ”МИР” и космическия кораб “СЪЮЗ ТМ-4” като космонавт-изследовател. За времето на космическия полет е провел над 56 успешни научни експеримента на Орбиталния комплекс “МИР” в 4 основни направления: космически технологии; космическа медицина и биология; космическа физика и астрофизика; дистанционно изследване на Земята от Kосмоса.     Марк Болар  е съосновател на“Насекомо“ и се занимава с производствената и с научно-изследователската част в стартъпа за отглеждане на насекоми. След над 15 годишен опит в отрасъла животновъдство, той първоначално участва в геномната революция с генетичното подобряване на млекодайния едър рогат добитък като директор производство в първата френска фирма в областта на генетиката. По време на тригодишния си опит във Виетнам, където подпомага създаването на млекодобивна верига, се запознава отблизо с насекомите, с тяхната роля за храненето на човека и с използването им в местната фармакопея. По образование е зоотехник и инженер-агроном, завършил парижкия институт АгроПариТек, а също така е специализирал в еко-етологията, популационна и количествена генетика в университета в Тур. Живее в София. Интересува се от новите форми на обучение и възпитание на бъдещите поколения, в продължение на четири години е президент на френското училище „Виктор Юго“ в София.     NASEKOMO  е иновативен български стартъп в областта на земеделските биотехнологии, създаден през 2017 г. Основната му цел е да отговори на нарастващото търсене на качествени животински протеини за нуждите на обществото, с минимален екологичен отпечатък, както и да рециклира планините от органични отпадъци от консумираните от нас храни. Идеята на стартъпа е да храни насекомо – детритофаг с остатъци от растителен произход и така отгледаните ларви да бъдат транформирани в съставки в храната на домашните ни любимци, селскостопанските и всеядните животни: кучета, котки, риби, птици, свине, влечуги и други. За да направи революция в хранителната ни верига, NASEKOMO работи за разработването на методи за възпроизвеждане и отглеждане на своето насекомо , както и за технологиите за индустриализация на тези процеси, така че да достигне необходимите измерения за постигане на истински обрат в животновъдството и третирането на отпадъци.  Насекомото в сърцето на реактора се нарича „черната муха- войник“, или Hermetia Illucens. Мухата е разпространена в Европа и почти навсякъде в света в тропическите и умерените климатични зони, не е носител на нито една позната болест и човешката среда не я привлича. Храни се изключително с отпадъци в естествената й среда и никога не използва човешките хранителни ресурси.     WIND 2WIN Challenge  е първото морско предизвикателство с уиндсърф проведено в България. То се осъществи през септември 2018 год. по протежението на черноморското крайбрежие между с. Дуранкулак и с. Резово. Каузата на предизвикателството е да привлече вниманието на обществеността върху проблема със замърсяването с пластмаса на водите в Черно море.", "date": "2019.01.22", "title": "Нощ на идеите в София, 2019"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391803-%D1%81%D0%B8%D0%B4%D0%B5%D1%80%D0%BE%D0%B2-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B5-%D0%BF%D0%BE%D0%BB%D0%B8%D1%82%D0%B8%D0%BA-%D0%BE%D1%82-%D1%80%D0%B0%D0%BD%D0%B3%D0%B0-%D0%BD%D0%B0-%D1%88%D0%B0%D1%80%D0%BB-%D0%B4%D1%8C%D0%BE-%D0%B3%D0%BE%D0%BB,-%D0%B0%D0%B4%D0%B5%D0%BD%D0%B0%D1%83%D0%B5%D1%80,-%D0%BA%D0%B5%D0%BD%D0%B5%D0%B4%D0%B8-%D0%B8-%D0%B4%D1%80%D1%83%D0%B3%D0%B8-%D1%82%D0%B8%D1%82%D0%B0%D0%BD%D0%B8", "text": "    Според Волен Сидеров ГЕРБ определя всичко в парламента. „От доста време групата на патриотите не решава кворума. Г-н Цветанов си прави кворума с „Воля“ и ДПС. Г-н Цветанов – един опитен парламентарен играч, голям политик, за мен сравним с Шарл дьо Гол, Аденауер, Кенеди и други титани в световната политическа история – той наистина е много опитен политик и той отдавна не залага кворума в парламента на групата на патриотите“, каза лидерът на “Атака” и редседател на ПГ на Обединените патриоти пред БНР.   Сидеров апелира да се намали изборната бариера за европейските избори. „Предлагам да се спази европейският норматив. В момента българският Изборен кодекс го нарушава. Европейският норматив казва, че бариерата не може да бъде повече от 5%. В България при изборите за ЕП бариерата реално е близо 6%. Всичко това ощетява по-малките партии“, обясни депутатът в предаването “12+3” и попита: „Защо сега има незаконна методика?“.         По думите му, ГЕРБ определя всичко в парламента: „От доста време групата на патриотите не решава кворума. Г-н Цветанов си прави кворума с „Воля“ и ДПС. Г-н Цветанов – един опитен парламентарен играч, голям политик, за мен сравним с Шарл дьо Гол, Аденауер, Кенеди и други титани в световната политическа история – той наистина е много опитен политик и той отдавна не залага кворума в парламента на групата на патриотите“. “Седейки в парламента, не мога да бъда част от управлението. Нещата, които съм предлагал, не са минавали… Малката коалиция влезе в управляващата коалиция с намерението да направи неща, касаещи доходи, пенсии и т.н. Вместо това ни се предлага да похарчим 2 млрд. лв. за най-луксозната военна стока Ф-16, които по никакъв начин не ни повишават защитата, а хората ще ме питат – какво стана с пенсиите”, отбеляза Волен Сидеров. По думите му, цялата отговорност е в ръцете на ГЕРБ: „Цялата власт в България е в ръцете на Министерски съвет. Когато някой се сети за нещо, продължават да идват в парламента. Самият парламент прилича на Капалъ чаршия, вътре не можеш да се разминеш от хора. В Министерския съвет не можеш да влезеш. Кой където се сети, идва да протестира пред парламента. Ние сме министерска република, трябва да е ясно. Най-подлото през всички последните десетилетия е, че негодуванието и възмущението на хората беше през медиите насочено към парламента“. Според лидера на “Атака” целият апарат, който има достъп до ресурсите, остава абсолютно на тъмно: „Тези чиновници, този апарат, който стои там – някои от тях по 20 години, се подсмихват, когато идват избори, и си казват: „Този министър сега ще си отиде, а ние сме пак тук и ще продължим да крадем. Това е сериозният проблем за страната ни“. Сидеров посочи, че на 15 януари в ЕП е гласувана резолюция, в която се защитават правата на мигрантите, търсещи убежище: „Дават се права на мигрантите да идват тук, да се заселват, да изнасилват, да убиват и т.н.“, каза депутатът и изброи как са гласували българските евродепутати, като единствено Николай Бареков е гласувал против тази резолюция. Вчера от „Атака“ обявиха, че ще подготвят нормативни предложения евродепутатите да се отказват от заплатите си. Волен Сидеров подчерта, че евродепутатите са с огромни заплати, но никой не знае те какво правят: „Аз предложих и ще го оформя и законодателно, и като юридическа формула, че този, който се кандидатира за евродепутат, да декларира, че парите, които взима над средната българска заплата, ще отиват в специален фонд за подпомагане на болни деца. Ако някой не иска да направи това, да не се кандидатира за евродепутат. Или ако не иска, но се кандидатира – да излезе и да обясни защо не иска да дарява тези пари“. Сидеров сравни конгреса на ГЕРБ с 13-ия конгрес на БКП и се обърна към ГЕРБ: „Ако искат да приличат на БКП, то нека да върнат цената на тока, водата и парното, както бяха тогава“. В ефира на “Хоризонт” лидерът на “Атака” разкритикува БНР и БНТ. Според него дневният ред на медиите се разминава с този на обществото. БHP      ", "date": "2019.01.22", "title": "Сидеров: Цветанов е политик от ранга на Шарл дьо Гол, Аденауер, Кенеди и други титани"}
{"url": "http://www.classa.bg/%D1%81%D0%B2%D1%8F%D1%82/item/391794-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%BD%D0%BE%D1%82%D0%BE-%D1%82%D1%80%D0%BE%D0%B9%D0%BD%D0%BE-%D1%8F%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%E2%80%9E%D0%BA%D1%8A%D1%80%D0%B2%D0%B0%D0%B2%D0%B0%D1%82%D0%B0-%D1%81%D1%83%D0%BF%D0%B5%D1%80%D0%BB%D1%83%D0%BD%D0%B0%E2%80%9C", "text": "В нощта на 20 срещу 21 януари, естественият спътник на нашата планета бе „оцветен\" в червено, по време на пълно затъмнение, давайки място на така наречената Кървава суперлуна. Това бе комбинация от три астрономически събития едновременно: пълно лунно затъмнение, „кървава луна\" и „суперлуна\".   Явлението се видя изцяло от американския континент, както и от западните региони на Европа и в Северозападна Африка. Не бе необходимо да се вземат специални предпазни мерки, когато се наблюдава, тъй като луната не бе достатъчно ярка, за да повлияе отрицателно на очите, както в случай на слънчево затъмнение. Мътният червен цвят, който оцветява земния сателит, е оптичен ефект, който се случва, когато нашата планета е между Слънцето и Луната, а тя се намира в най-тъмната зона на сянката на Земята. Тогава настъпва пълното лунно затъмнение, но Луната не е напълно невидима, тъй като малко слънчева светлина се пречупва от земната атмосфера и достига Луната, заобикаляйки Земята. По този повод затъмнението се появи в близост до перигея на Луната, точката на орбитата й, когато е най-близо до нашата планета. Това означава, че нашият спътник изглежда малко по-ярък и по-голям от нормалното, събитие, известно като \"суперлуна\". Това астрономическо събитие ще се състои отново на 26 май 2021 година.", "date": "2019.01.22", "title": "Грандиозното тройно явление на „Кървавата суперлуна“"}
{"url": "http://www.classa.bg/%D1%81%D0%B2%D1%8F%D1%82/item/391795-%D0%BB%D0%B8%D0%B1%D0%B8%D0%B9%D1%81%D0%BA%D0%B8%D1%82%D0%B5-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D1%81%D1%80%D0%B5%D1%89%D1%83-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D0%BA-%D0%BD%D0%B0-%D1%80%D1%83%D0%BF%D1%82%D0%BB%D0%B8", "text": "Десетки журналисти излязоха по улиците на столицата Либия, Триполи и на град Бенгази, за да осъдят насилието срещу медиите в страната, което доведе до смъртта на сътрудника на видео агенцията Руптли, Мохамед Бен Халифа.   Някои от протестиращите символично бяха залепили устата си с лента. Журналистите носеха портрети на Бен Халифа и лозунги на арабски, английски и френски, които гласят „Либия без медии\" и „Журналистиката не е престъпление\".   \"Той умря, докато защитаваше и настояваше за нашите права като журналисти,\" каза репортерът Тарик ал-Хуни, колега на убития журналист. Междувременно медийните работници в Бенгази издадоха съвместно изявление, в което се казва: \"Ние осъждаме последните нарушения, извършени от въоръжени милиции, които се опитват да сплашат и потиснат журналистите.\"   Бен Халифа бе убит в събота, в сблъсък близо до Триполи, когато отразявал настъпилото увеличение на насилието между съперничещи въоръжени групировки. Младият мъж, на 35 г., бе женен и баща на шестмесечно бебе.", "date": "2019.01.22", "title": "Либийските журналисти протестират срещу убийството на сътрудник на Руптли"}
{"url": "http://www.classa.bg/%D1%81%D0%B2%D1%8F%D1%82/item/391796-%D0%B7%D0%B0%D1%81%D1%82%D1%80%D0%B5%D0%BB%D1%8F%D1%85%D0%B0-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B8%D1%8F-%D0%BB%D0%B8%D0%B4%D0%B5%D1%80-%D0%BD%D0%B0-%D0%BA%D1%80%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B1%D0%B5%D0%BD%D0%B7%D0%B8%D0%BD-%D0%B2-%D0%B8%D0%B4%D0%B0%D0%BB%D0%B3%D0%BE", "text": "Група непознати открили огън сутринта в неделя, на автомагистрала Миксукиауала-Тула в мексиканския щат Идалго, срещу колата на предполагаемия водач на групите, извършили кражбата на гориво. Те са го ранили смъртоносно. Човекът е идентифициран като Хулио Сезар Зунига Круз, наричан още „La Parca\". Други хора, които били в колата, са оцелели след атаката и се опитали да помогнат на ранения, който бе обявен за мъртъв след пристигането в болницата, съобщава вестник La Jornada.   Мястото, където е бил убит Зунига, е близо до фокуса на смъртоносната експлозия в петък, 18 януари, тъй като община Миксхияауала е в непосредствена близост до Талуеилпан. Броят на загиналите от експлозията нарасна тази неделя до 85. Повече от 50 души ранени продължават да бъдат хоспитализирани.", "date": "2019.01.22", "title": "Застреляха в Мексико предполагаемия лидер на кражбата на бензин в Идалго"}
{"url": "http://www.classa.bg/%D1%81%D0%B2%D1%8F%D1%82/item/391797-facebook-%D0%B7%D0%B0%D0%BF%D0%BB%D0%B0%D1%88%D0%B5%D0%BD-%D0%BE%D1%82-%D1%80%D0%B5%D0%BA%D0%BE%D1%80%D0%B4%D0%BD%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F-%D0%BD%D0%B0-%D0%BF%D0%BE%D0%B2%D0%B5%D1%80%D0%B8%D1%82%D0%B5%D0%BB%D0%BD%D0%BE%D1%81%D1%82%D1%82%D0%B0", "text": "Федералната търговска комисия на САЩ (ФТК) обмисля налагането на глоба на Facebook за нарушаване на споразумение с правителството за защита на личните данни на своите потребители, информира The Washington Post, цитирайки източници, запознати със ситуацията.   Според вестника, глобата вероятно ще надхвърли 22,5 милиона долара, които регулаторът принуди Google да плати през 2012 г. за пропускане на контролите за неприкосновеност на личния живот в браузъра Safari на Apple. Това ще бъде първото голямо наказание, наложено на Facebook в САЩ, откакто през миналия март се появиха доклади, че политическата консултантска компания Кеймбридж аналитика е злоупотребила с данните на 87 милиона потребители на Facebook без тяхно знание. Междувременно петте члена на комисията, които проучват Facebook от март 2018 г., се срещнаха в средата на декември, съобщава вестникът. От своя страна, членовете на персонала за защита на потребителите и правоприлагане информираха комисарите за актуалните данни за предполагаемите нарушения на неприкосновеността на личния живот, но окончателният доклад все още предстои.   Понастоящем ФТК разследва дали Facebook е нарушил условията на декрета за съгласие, който двете страни подписаха през ноември 2011 г., което изисква Facebook да получи разрешение от потребителите, преди да сподели данните им с трети страни. Прекъсването на споразумението ще струва на Facebook до 40 000 долара на ден, което може да доведе до милиарди глоби, според Bloomberg.   Засега нито Федералната търговска комисия на САЩ, чиято дейност е била ограничена от закриването на правителството, нито Фейсбук, са коментирали по случая.", "date": "2019.01.22", "title": "Facebook заплашен от рекордна глоба за нарушения на поверителността"}
{"url": "http://www.classa.bg/%D1%81%D0%B2%D1%8F%D1%82/item/391798-%D0%BC%D0%BE%D0%BC%D1%87%D0%B5-%D0%BF%D0%BE%D1%81%D0%B5%D1%82%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%8F-%D1%81%D0%B0%D0%BC%D0%BE%D0%BB%D0%B5%D1%82-%D0%BD%D0%B0-%D0%BF%D1%83%D1%82%D0%B8%D0%BD-%D0%B8-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D1%80%D0%B5%D0%BF%D0%BE%D1%80%D1%82%D0%B0%D0%B6-%D0%BE%D1%82%D0%B2%D1%8A%D1%82%D1%80%D0%B5", "text": "Арслан Кайпкулов, ученик в руския град Сибай (Република Башкортостан), на когото на 25 декември в рамките на проекта \"Мечтай с мен\", руският президент Владимир Путин организира обиколка на президентския самолет, публикува в събота в своя профил в YouTube „репортаж\", който показва отвътре самолета IL-96-300. \r\n     \r\n   Путин научил за мечтата на Арслан, който страда от първичен имунодефицит, при посещение във Форума на доброволците на Русия в началото на декември миналата година, чиито участници му разказали за проекта \"Мечтай с мен\", предназначен да помогне на желанията на сериозно болни деца. \r\n     \r\n   Репортажът, за монтажа на който на непълнолетния са помагали служителите на държавен канал, е заснет с камера, даден на Арслан от самия президент, разказа 15-годишния ученик по време на интервю за РИА Новости. \r\n     \r\n   \"За мен бе голяма чест да вляза в такъв таен обект, в който само един единствен филмов екип е успял да се качи пред мен\", казва Арслан, когато започва обхода си на президентския самолет. \r\n     \r\n   Докато показва вътрешността на самолета, Арслан забелязал, че на ъгъла на дълъг коридор има просторна стая с голяма конферентна маса, кожен диван и президентски стол, в който ученикът дори имал възможност да поседне. \r\n \"Сега съм в стола, на който ще седне Владимир Путин. Зад мен е гербът на Руската федерация и знамето\", каза Арслан. \r\n     \r\n Продължавайки обиколката, студентът обяснява, че всички комуникационни системи \"в този специален самолет\" са криптирани и защитени от хакерство. \r\n     \r\n   Също така, тийнейджърът успял да види и стаята за придружители. \"Има одеяла, възглавници за дълги полети и бонбони\", каза той. \r\n     \r\n От своя страна персоналът на президентския самолет е дал интервю на импровизирания журналист. \r\n     \r\n \"Всеки полет е специален и интересен\", казва стюард, отговаряйки на въпроса на ученика за най-запомнящия се момент от 7-годишната му работа. Друг член на екипажа обяснил на непълнолетния, че \"длъжността на лицето, за което се подготвя самолетът, не е толкова важна\". \"Важното е самолетът да транспортира хора и ние трябва да направим всичко възможно да направим полета безопасен\", каза той. \r\n     \r\n   Арслан също успял да посети и други помещения, включително и кокпита. Той обаче не го е заснел, тъй това като е строго забранено. \r\n     \r\n   След записването на репортажа, тийнейджърът споделил с президента своите впечатления от посещението, чрез телефонно обаждане. \r\n \r\n", "date": "2019.01.22", "title": "Момче посети президентския самолет на Путин и публикува репортаж отвътре (Снимки видео)"}
{"url": "http://www.classa.bg/%D1%81%D0%B2%D1%8F%D1%82/item/391799-%D1%80%D1%8A%D1%81%D1%82%D1%8A%D1%82-%D0%BD%D0%B0-%D0%B1%D0%B2%D0%BF-%D0%BD%D0%B0-%D0%BA%D0%B8%D1%82%D0%B0%D0%B9-%D1%81-%D1%80%D0%B5%D0%BA%D0%BE%D1%80%D0%B4%D0%BD%D0%BE-%D0%BD%D0%B8%D1%81%D0%BA%D0%BE-%D0%BD%D0%B8%D0%B2%D0%BE-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-28-%D0%B3%D0%BE%D0%B4%D0%B8%D0%BD%D0%B8", "text": "Ръстът на брутния вътрешен продукт (БВП) на Китай през 2018 г. се забави до 6.6%, в сравнение с 6.8% през 2017 г. - най-лошата цифра през последните 28 години, въпреки факта, че този показател е по-добър от официалната прогноза (6,5%), според данните на Националната статистическа служба на китайското правителство, публикувани вчера.   Според доклада, БВП на Китай през 2018 г. е 90,03 трилиона юана (около 13,04 трилиона долара). По-специално годишният растеж на БВП през първото тримесечие е достигнал 6.8%, през второто - 6.7%, през третото - 6.5% и през четвъртото - 6.4%. Няколко експерти, цитирани от Ройтерс, посочиха търговската война със САЩ, както и слабото вътрешно търсене и инвестиционна активност, сред причините, свързани с това забавяне.   Въпреки това в документа се отбелязва, че през 2018 г. са постигнати поставените цели за социално-икономическото развитие на страната: подобряване на качеството на живот на населението; нарастване в разумни граници на националната икономика; запазване на стабилността.   AFP показва в инфографиката ръста на китайския БВП от 1978 г., година, в която реализира своята програма за икономически реформи.", "date": "2019.01.22", "title": "Ръстът на БВП на Китай с рекордно ниско ниво за последните 28 години"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391788-22-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1690 г. - Индианското племе Ирокези подписва мирен договор с британските власти в Северна Америка.     1723 г. - В Русия е издадена заповед за борба с некачествената продукция на Тулския оръжеен завод. Счита се, че това е първата намеса на държава за по-качествени стоки.   1724 г. - Петър I издава заповед за задължителното познаване на законите и указите от държавните служители и въвежда глоби за неизпълнение.   1863 г. - В Полша избухва т. нар. Януарско въстание срещу руското владичество.   1872 г. - Изпратени са писма от патриаршията на всички български митрополити, в които с ултимативен тон се иска да се покаят, че са нарушили клетвата си към \"Великата църква\".   1873 г. - Султан Абдул Азис потвърждава смъртната присъда на Васил Левски.   1878 г. - Открити са първите български пощенски станции в Свищов, Велико Търново и Габрово.   1878 г. - Руски войски са съсредоточени в Одрин.   1893 г. - Обнародван е Законът за търговските и индустриалните марки.     1901 г. - Едуард VII става крал на Обединеното кралство, след като неговата майка, кралица Виктория, умира.   1903 г. - САЩ и Колумбия подписват договор за строителството на Панамския канал.   1905 г. - Поставено е началото на трудовото законодателство в България с приемане на Закон за защита на женския и детския труд.   1905 г. - Кървавата неделя в Русия: Царската лейб-гвардия открива огън срещу мирна демонстрация в Санкт Петербург, при което загиват над 1000 души; актът става повод за избухване на Революция в Русия през 1905 г.   1918 г. - Украинската народна република обявява независимостта си от Русия.   1920 г. - Учреден е Руско-български културно-благотворителен комитет с председател архимандрит Стефан в залите на Руската легация.   1931 г. - В Англия е открит метод за имунизация срещу детски паралич.   1935 г. - Съставено е петдесет и първото правителство на България, начело с Петко Златев.   1939 г. - В Колумбийския университет е разделен атомът на урана.   1941 г. - Втората световна война: Неуспешно завършва мисията на американския полковник Донован, който идва в България за да за предотврати сключването на съюз с Германия.   1944 г. - Втората световна война: Американската армия навлиза откъм морето в Анцио (Италия).   1944 г. - Издадена е съветска нота против строежа на германски военни кораби във Варна.   1947 г. - 6 Велико народно събрание обсъжда на първо четене законопроекта за БАН.   1947 г. - Стартира съдебния процес срещу нелегалната военна организация \"Неутрален офицер\".   1972 г. - Великобритания, Дания, Ирландия и Норвегия се присъединяват към Общия пазар.   1973 г. - Върховният съд на САЩ разрешава абортите.   1980 г. - Андрей Сахаров е арестуван в Москва.   1984 г. - Фирмата Apple представя първия си компютър Макинтош.   1991 г. - Регистрирана е партия Български бизнес блок.   1997 г. - С официалното встъпване на Петър Стоянов като президент на България започва традиция, която е последвана от Георги Първанов през 2002 и 2007 г.    ", "date": "2019.01.22", "title": "22 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391789-%D0%BF%D0%BE-%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8%D1%82%D0%B5-%D0%B7%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D1%89%D0%B5-%D0%B3%D0%B8-%D0%BF%D0%BE%D0%B7%D0%BD%D0%B0%D0%B5%D1%82%D0%B5%E2%80%A6-%D0%B7%D0%B0%D1%89%D0%BE-%D1%81%D0%BF%D0%BE%D1%80%D0%BE%D0%B2%D0%B5%D1%82%D0%B5-%D1%81%D0%B0-%D0%B1%D0%B5%D0%B7%D1%81%D0%BC%D0%B8%D1%81%D0%BB%D0%B5%D0%BD%D0%B8,-%D0%BD%D0%B0%D0%B8%D0%B2%D0%BD%D0%B8-%D0%B8-%D0%BB%D0%BE%D0%B1%D0%B8%D1%81%D1%82%D0%BA%D0%B8", "text": "Изборът на изтребител Ф16 вече е направен, ще има преговори. Но скандалите са показателни, че българското общество е инфантилно, а медии и политици са готови на всичко да се сложат на когото трябва. Споровете в политиката и из интернет за избор на изтребител стигнаха до лудост. Политически запалянковци се замеряха с аргументи за дължина на полета, скорост и въоръжения и прочее.     Темата за изтребителите беше разисквана и от Цветанка Ризова, която зададе смешния въпрос, за хеликоптерите „Кугър“ като алтернатива на изтребители.    Този избор се превърна в политическа схватка, за която видът изтребител е само повод. Има хора без никакво отношение към военна техника, за които обаче е въпрос на чест и вътрешно удовлетворение България да избере американският изтребител Ф16. Някои управляващи с изказвания в полза на американските изтребители искаха да засвидетелстват, че са евроатлантици и приятели на САЩ. Всяко отклонение от тази позиция те заклеймяват като теглене към Русия и лобиране за изтребител „Грипен”. А за „Грипен” говорят, сякаш е руски изтребител, а не шведски и като за израз на корупция… Политическите им противници пък искат изтребител „Грипен”, само да не е американски, да е обратното. И обясняват колко е скапан, стар и прочее Ф16. Напомня караница в детската градина. Лобирането за един или друг изтребител светкавично се пренесе от коридорите на властта в медиите и социалните мрежи. Досега в e-vestnik не пуснахме нито един коментар в полза на този или онзи. Не лобираме за никого. Пуснахме коментар още преди 10 години, когато за пръв път се заговори за купуване на изтребител. И каквото написахме тогава, това стана: „…И сигурно ще има страшен вой – защо такива изтребители, а не онакива…” (виж  ). А отвсякъде валяха „експертни” анализи за изтребители. Някой написал във Фейсбук, че Ф16 бил като „Голф 4”, а „Грипен“ като „Опел Астра”. Да се разплачеш… Пък въоръжения, пък стандартите на НАТО и т. н. Цветанка Ризова в предаването си с бивш военен министър зададе въпрос за хеликоптерите „Кугър” като алтернатива на изтребител… Само че всички споровете за Ф16 или „Грипен” до голяма степен бяха безсмислени. Защо?  С 8 изтребителя Ф16 или с 10 „Грипен” – все тая. За сравнение – Турция има над 300 бойни самолета (без транспортни, логистични и тренировъчни). Гърция има около 230 – може би да противостои на съюзника си от НАТО Турция… Слава Богу Турция и Гърция не са врагове на България като преди. Макар и преди да поддържахме добри съседски отношения от двете страни на Желязната завеса. А сегашният ни потенциален враг е Русия. Там са хиляди самолети и ракети. На тях ли ще противостоим с 20-30 изтребителя? От тази гледна точка какви изтребители са нужни на България? Само и единствено за помощ при случаи на тероризъм, отвлечен граждански самолет, за патрулиране при нарушение на въздушното пространство и др. подобни. Не и за бойни действия. (Впрочем, преди 15 години нарязаха за скрап и някои чисто нови МИГ23. Те не ставаха ли за патрулиране поне?). България е бедна страна, не е в състояние да води въздушни боеве, не може да се мери с който и да е съперник, освен с някои малки балкански държави. Затова споровете за „Грипен” и Ф16 са абсурдна запалянковщина и лобиране. Както каза Борисов от Брюксел през декември, „предишните” купували само транспортни самолети без въоръжение, „колкото да натоварят генералния щаб и да бягат”. А той щял да купи изтребители, които „да влизат във военни действия и да надделяват”. Изказванията му напомнят един виц за самия него – Веднъж Бойко Борисов свалил бомбардировач, като го посочил с пръст и казал „Бум!”.", "date": "2019.01.22", "title": "По коментарите (за изтребители) ще ги познаете… Защо споровете са безсмислени, наивни и лобистки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/391790-%D0%B7%D0%B0-%D0%BC%D0%B5%D1%81%D0%B5%D1%86-%E2%80%9E%D0%B3%D0%BE%D0%BB%D0%B5%D0%BC%D0%B8%D1%82%D0%B5%E2%80%9C-%D0%BC%D0%B5%D0%B4%D0%B8%D0%B8-%D1%83-%D0%BD%D0%B0%D1%81-%D1%81%D0%BA%D1%80%D0%B8%D1%85%D0%B0-%D0%B8%D0%BB%D0%B8-%D0%BC%D0%B0%D0%BD%D0%B8%D0%BF%D1%83%D0%BB%D0%B8%D1%80%D0%B0%D1%85%D0%B0-%D0%B5%D0%B4%D0%BD%D0%B8-%D0%BE%D1%82-%D0%BD%D0%B0%D0%B9-%D0%B2%D0%B0%D0%B6%D0%BD%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8", "text": "Само за месец т.нар. големи медии в България се опитаха да скрият няколко важни новини от гражданите. Дали по разпореждане от олигархо-политико-корпоративни кръгове или от самоцензуриране – всеки средно интелигентен човек може да си отговори. Колкото по-малко знаеш, толкова по-добре ще спиш. По-малко разкрития за политиците – повече пари в касата на медията. Останали са буквално – 3-4 сайта и 1-2 вестника, които се ровят в скандали и предоставят информация за случващи се неща, които политици и власт предпочитат да останат скрити. Бойко Борисов неведнъж е заявявал, че българските медии могат да публикуват всичко за всеки. Могат, но не искат. Не искат, защото са обвързани с кръгове от задкулисието, понякога и от мафията. Борисов е наясно, но съвсем логично прехвърля вината за   на медиите към самите медии     Ето какво опитаха да скрият, подменят и манипулират “големите” за месец: 1.      Адвокатът на ДПС депутата Делян Пеевски Александър Ангелов е крайният бенефициарен собственик на офшорката Viafot ltd., регистрирана на Британските вирджински острови. Ошфорката Viafot е собственик на българската фирма „Виафот Инвестмънт България“. А това е ключова за обществено-политическия и икономически живот в страната в последните 4 години компания. Именно тя проявява неприкрити амбиции да завладее завод „Дунарит“ от собственика Емилиян Гебрев. Разкритието е на онлайн изданието „Биволъ“, което се позовава на данни от Панамските документи (Panama Papers). Няколко медии цитират „Биволъ“. „Големите“ медии не обелват и дума. Един от вестниците е знаел отдавна за офшорката и връзката на Ангелов с Пеевски, но умишлено е скривал информацията. 2.    Разкритията за дивашките действия на мутри и държавни служители спрямо либийския танкер BADR са умишлено премълчавани от много медии месеци наред. Новината гръмна първо в Биволъ, след това и в още няколко медии. „Големите“ бяха принудени да признаят новината, но започнаха тотална манипулация като даваха думата само на официални лица, които да отричат разбойническата атака на охранители и гранични полицаи. Плюс важната „роля“ в сюжета на прокуратурата и няколко министерства. Всички те се опитаха да замажат скандала. Той обаче се разраства. Защото са замесени фигури от върховете на политиката. 3.    Доскорошната зам.-директорка Агенцията за държавна финансова инспекция, разкри публично, че е била насилвана от своя пряк началник Георги Начев, бивш служител на ДАНС. Жената твърди, че нейната драма не е единичен случай в държавната администрация. Много от жертвите мълчат от страх и срам. Нито една „голяма“ медия не реагира по никакъв начин. 4.    Доклад на руските тайни служби разкрива, че България е изнесла оръжие за Армения на стойност над 100 млн долара. Москва обвинява Вашингтон и София, че са провалили договори на Русия за стотици милиони с Ереван. Доставките са били направени със самолет на беларуска фирма. Пълно мълчание. Страх от Кремъл? Или от руските служби и някои кръгове? 5.      Николай Панков, тв водещ и юрист, съобщи в предаването „Честно казано с Люба Кулезич“ по Евроком, че финансовият министър Владислав Горанов лично е поискал да се опрости данъчно задължение от 12 милиона лева на мюфтийството. Това станало по време на заседание на парламентарната комисия по вероизповедания, на която са били обсъждани  промените в Закона за вероизповеданията. Горанов искал да прокара решение за еднократна амнистия на това задължение. 6.      Прокурори и служители на ДАНС нахлуха в адвокатска кантора, извършиха обиски в домове на адвокати. На един от тях – Лазар Карадалиев е повдигнато обвинение. Висшият адвокатски съвет реагира остро на беззаконието. Само няколко сайта съобщиха за акцията. 7.      Открито взривно устройство в НДК преди закриването на българското председателство на Съвета на Европа. То е обезвредено, но все още разследването не е открило по какъв начин е вкарано и дали вътрешен човек от службите е замесен. Съмненията за вътрешен човек идват от засилената охрана по време на европредседателството. Пълна тишина. „Големите“ медии отдавна не са големи. Големи манипулатори са. Манипулират събитията, които са се случили или въобще не пишат за тях. Идеята е, че щом хората не научават какво е станало, значи то не е станало. Това напомня времето, когато вождът на Октомврийската революция Ленин бил болен през 1924 г. Всяка сутрин му доставяли основните вестници – „Правда“, „Труд“ и „Известия“. В тях пишело за грандиозните успехи на комунистическата индустрия и икономика, за преизпълнени планове, рекордни добиви и пр. хубавини. Докато един ден самият вожд не узнал, че всеки ден се печатат специални броеве само за него, по заповед на Сталин, с измислени данни и постижения. За поддържане на висок дух… Същата „тактика“ предприемат Хитлер и Гьобелс със създаването на Министерство на народното просвещение и пропаганда. Пред издателите на медии Гьобелс заявява: „Не ни интересува истината, а ефекта“. И медии като „Der Angriff“ (“Атака“), Völkischer Beobachter, “Народен наблюдател“, „Der Stürmer“ (“Штурмовак“ и др. стриктно спазват повелята. Подобно е поведението на немалко родни медии днес и най-вече тези, под крилото на… – знаете на кого. Затова пък ни заляха шербетени репортажи как двама полицаи преследвали кола 360 километра. Зам.-главният прокурор Иван Гешев грееше в целия си блясък по различни казуси. За последно се изяви като ловец на терористи, които не били точно терористи, ама пращали някъде някакви пари. По време на операцията, за която Гешев даде всичко от себе си, са открити 34 000 евро. Малко повече отколкото струва часовника на министър Горанов… Въобще за пореден път шампион на месеца по медийно трополене е прокурор Гешев. Истински стахановец. Молодец! Грейна и еврокомисарят Мария Габриел, която заобяснява напоително какво искал да каже Бойко Борисов с израза “синя лампа” на срещата с актива на ГЕРБ. А един от пеевските флагмани направо комплексира конкуренцията с новината, че на изложението Агра-2019 ще бъде показан дрон-пръскачка… Манипулацията на общественото мнение е в ход от доста време. Възходът на манипулацията е право пропорционален на сриването на свободата на словото – 111-то място. Световноизвестния американския лингвист, есеист и философ Ноам Чомски още преди време описа 10 техники за манипулация на общественото мнение. Разсейване  Основният елемент на социалния контрол е отвличане на вниманието от важните за хората въпроси. Това се случва чрез непрекъснато насищане на медиите с незначителни съобщения, изпращани от управляващия страната политически и икономически кръг. Отвличането на вниманието е съществена възможност гражданите да бъдат лишавани от важни знания в областта на науката, икономиката, психологията, невробиологията и кибернетиката. Постоянното отвличане на вниманието на хората от реалните социални проблеми, преминаването към теми, които нямат реално значение гарантира, че гражданите са винаги заети с нещо и нямат време да мислят. 2. Създаване на проблем и предлагане на решението му  Този метод се нарича “проблем-реакция-решение“. Създава се проблем, вид “ситуация”, която трябва да предизвика реакция сред населението. Тя, сама по себе си, трябва да изисква приемане на мерките за преодоляването й. Например, изброяването на нарастващо насилие в градските райони или организирането на кървави атаки, които са довели до това гражданите да изискват по-строги мерки за сигурност и политики, ограничаващи гражданските свободи. Или, осланяне на икономическата криза, за да бъдат нарушавани социалните права и да бъдат съкращавани градските услуги. 3. Процес на постепенно налагане  За да наложиш една непопулярна мярка, трябва да го правиш постепенно – ден след ден, година след година. По този начин са налагани принципно нови социално-икономически условия (неолиберализма) през 80-те и 90-те години на миналия век.  Намаляването на функциите на държавата, приватизацията, несигурността, нестабилността, масовата безработица, заплатите, които вече не осигуряват достоен живот – ако всичко това се случи по едно и също време, най-вероятно ще доведе до революция. 4. Отлагане  Друг начин да се прокара непопулярно решение е като то се представи като “болезнено и необходимо” и се постигне в момента съгласието на гражданите за неговото прилагане в бъдеще. Много по-лесно е хората да се споразумеят с държавата и с бизнеса за лица, пострадали в бъдеще, отколкото в настоящето. Първо, защото ситуацията няма да се случи веднага. И второ, защото хората по целия свят са склонни винаги да таят наивната надежда, че “утре ще бъде по-добре” и че жертвите, поискани от тях, ще бъдат избегнати. Това дава възможност на гражданите повече време да свикнат с идеята за промяна и смирено да я приемат, когато му дойде времето. 5. Третиране на хората като малки деца  Някои промоционални изяви, предназначени за широката общественост, използват такива аргументи, символи, думи и тон, като че ли хората отпред са деца в училищна възраст със забавяне в развитието, или са психически болни лица.  Заради печалбата, някой се опитва да заблуди слушателя, използвайки инфантилни завои на словото. Защо? Ако някой се отнася към човека, както към дете на не повече от 12 години, има голяма вероятност реакцията на човека да не е критична оценка, която е нехарактерната за децата под 12. 6. Фокусиране върху емоциите много повече от предлагането на храна за размисъл  Въздействието на емоцията е класическата техника, която се опитва да блокира способността на хората да правят рационален анализ и, в крайна сметка, до голяма степен ги лишава от способността на критично мислене. Освен това, използването на емоционален фактор позволява да се отвори вратата на подсъзнанието, за да се насложат там мисли, желания, страхове, принуда или постоянен модел на поведение. 7. Поддържане на невежество сред населението. Култивиране на посредственост  Целта е да се гарантира, че хората не са в състояние да разберат техниките и методите, използвани, за да бъдат контролирани и да се огъват на чуждата воля. Качеството на образованието за по-ниските слоеве на обществото се снижава. Масите са правени бедни и посредствени, така че невежеството, което отделя по-ниски от по-високите социални класи, да остане на ниво, което ниските класи не могат да преодолеят. 8. Насърчаване на хората да се възхищават на посредствеността  Въвеждане в населението на мислене, че е хубаво или правилно да бъдеш глупав, вулгарен и необразован. 9. Засилване на чувството за вина  Внушаване на човека да вярва, че само той е виновен за собствените си нещастия, които се случват поради липсата на негови умствени способности, умения или усилия. В резултат на това, вместо да се бунтува срещу икономическата система, човек започва да се впуска в самоунижение, обвинява се, причинявайки си депресия, което води, наред с други неща, до застой. Без действие, за всяка революция не може и да иде реч! 10. Да знаеш за хората повече, отколкото те знаят за себе си  През последните 50 години напредъкът в науката доведе до образуването на разширяваща се пропаст между знанията на обикновените хора и информацията, която се ползва и се упражнява от управляващите класи.  Благодарение на невробиологията и приложната психология, “системата” има на свое разположение задълбочени познания за човека, както по физиология, така и по психология. Тя е в състояние да научи за обикновения човек повече, отколкото той знае за себе си. Това означава, че в повечето случаи системата има по-голяма мощност и повече хора под контрола си. Българските медии, които бълват фалшиви новини и манипулират истината можете да познаете по непрестанното изтъкване, че са най-големите борци срещу фалшивите новини…    ", "date": "2019.01.22", "title": "За месец „големите“ медии у нас скриха или манипулираха едни от най-важните новини"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391791-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%86%D0%B8%D1%8F-%D0%BE%D0%B3%D0%BB%D1%83%D0%BF%D1%8F%D0%B2%D0%B0%D0%BD%D0%B5", "text": "По БНТ - телевизия, издържана от държавния бюджет, телевизия с образователна функция, тръгна предаване за… конспирации и мистика. А всъщност има само една истински опасна конспирация -  кодовото ѝ име е \"Оглупяване\".         На 1 април 2010 година двама радиоводещи от Флорида пускат в ефир един доста стар майтап: предупреждават слушателите си, че от чешмите им тече диводороден моноксид - „химикал без цвят и мирис, който причинява смъртта на хиляди всяка година“. Шегаджиите обясняват, че симптомите могат да са силно потене, често уриниране и т.н. „Все още не е късно да се наложи забрана! Да спасим света, да спасим децата си, да спасим всички нас!“ - призовават те и предизвикват истинска паника. Малцина се досещат, че всъщност става дума за H2O - тоест, за най-обикновена вода. В случая двамата журналисти все пак имат алиби - шегата им е първоаприлска. Тоест, колкото и да е лековерен, всеки слушател може да погледне календара и да се усети, че го пързалят. По-важното обаче е, че заплатите на водещите в една частна радиостанция не зависят от данъците на същите тези слушатели. Това, естествено, не означава, че водещите са освободени от всякаква отговорност, но определено им дава повече възможности да съобщават щуротии. \" Знаех си! \" И наистина: ако желаете да ви забавляват с глупотевини от рода на предстоящия Апокалипсис или хуманоидните рептили - няма никакъв проблем! Пуснете си маг Илиян с неговата катерица Беатрис по телевизия Х, а ако предпочитате нещо по-сериозно - насочете се към проф. Стамен Стаменов от телевизия У. Ваше право е не само да се забавлявате с приказките за световната еврейска конспирация, ами дори да им повярвате. В такъв случай оглупяването е ваш собствен избор, защото никой не ви го натрапва, нали? На пръв поглед същото може да се каже и за подобно предаване по обществената телевизия: пак вие решавате дали да го гледате. Но разликата все пак е огромна, защото си плащате, за да ви заблуждават. И понеже очаквате от обществената медия да информира, а не да пълни главите на данъкоплатците с небивалици, има опасност да си втълпите, че диводородният моноксид действително е оръжие за масово поразяване. Когато пък това се прави в предаване с претенциозното заглавие „Новото познание“, а водещият най-сериозно тръби, че имате божествен код, като нищо ще възкликнете: „Знаех си, мамка му, че някакви свръхсили пречат на личния ми просперитет!“. Тъй като специфичният ни националконсерватизъм вирее върху чувството за малоценност, той често е склонен да свързва несполуките си с широк кръг от тайнствени виновници. По една проста причина: много по-удобно е да оправдава текущите си несгоди с Големия заговор срещу малките хора, вместо да се мобилизира, за да ги преодолее. Тъй като за последното се изискват усилия и просветеност, за предпочитане са лесните обяснения с глобалното задкулисие на извънземни негодници. Отъпелите тълпи са като пластелин в ръцете на властта Има обаче и друго: с добавената стойност под формата на легитимация от обществените медии, конспиративните теории се превръщат в идеално средство за социално инженерство. Отъпелите тълпи са като пластелин в ръцете на властта, която може да ги моделира както си поиска. Лъготейки ги например, че житейската им безпътица се дължи не на корупция, демагогия и прочие управленски мерзости, а на радиоактивни лъчения от съзвездието Орион или загадъчната звезда Сириус... И да не си помислите, че на водещия ще му е неудобно да обслужи тази планирана операция. Напротив, бариерата между власт и медии отдавна е срутена, а резултатът се вмества в една-единствена дума: цинизъм. Именно срутването на тази бариера нанесе най-тежките поражения на българската публичност. В нея успя да нахлуе всеки, готов да осребри своето съучастие в представянето на измислената медийна реалност за самата реалност. Така бе създадена една несвободна и зависима публика, почти напълно лишена от предлагане на обективност, смисъл и култура. Заливана ежедневно с незначителни интриги или заговори, които рядко имат отношение към собствения ѝ дневен ред, тя напълно загуби представа какво е журналистика (ако въобще е знаела).     Загубиха я обаче и самите журналисти, изключенията се броят на пръсти. Без дори да знае, мнозинството на практика постигна мечтата на някогашния медиен магнат Уилям Хърст „вниманието на хората да бъде отклонявано с клюки, изопачени до крайност слухове и катастрофични прогнози\". Тъкмо в неговия „Сънди джърнъл“ се подвизавало смешното човече Йелоу кид, откъдето дошло и названието „жълта преса“. Но сигурно даже самият Хърст не е предполагал, че пожълтяването ще тръгне на такъв победоносен ход в обществените медии, които не просто няма да се борят с невежеството, а дори ще го приласкават. Същинската конспирация Но ето, че към днешна дата невежеството дори е специално обгрижено - с предаването „Новото познание“ по БНТ-2 на публиката е поднесена чаша студен диводороден моноксид. И това е далеч по-страшно от нападение на гущероподобни разбойници от друга галактика или на илюминати с ококорен триъгълник на челата. Тяхното нападение поне има някакъв шанс да сложи край на глупостта - добре организирана, но и доброволна. Защото ако ще говорим за конспирация, точно тази е същинската. При това финансирана от самите нас. И насочена срещу всички нас.  ", "date": "2019.01.22", "title": "В България: конспирация \"Оглупяване\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391792-%D0%B6%D0%B8%D0%B2%D0%B5%D0%B5%D0%BC-%D0%BD%D0%B5-%D0%B2-%D0%B4%D0%B2%D0%B5,-%D0%B0-%D0%B2-%D0%BD%D1%8F%D0%BA%D0%BE%D0%BB%D0%BA%D0%BE-%D0%BF%D0%B0%D1%80%D0%B0%D0%BB%D0%B5%D0%BB%D0%BD%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%B8", "text": "  \"Най-голямата политическа сила е партията на негласуващите\" - Както навсякъде в \"свободния свят\", така и в България, разслоението на доходите образува формата на круша: горе, на дръжката, са 1% от хората, притежаващи към 50% от доходите; средата на крушата се издължава, като средната класа пропада надолу; а в широката долна част попадат към 40-50% трайно бедните.     В България крушата е още по-удължена, но по няколко допълнителни причини: ниски данъци върху корпоративните печалби, плосък данък върху доходите на физическите лица, нарастващи данъци, повишени застрахователни такси, нарастващи осигуровки (за средната класа, не за богаташите), ценови шок (над 3% за миналата година), пенсии за повечето хора под новото на жизнения минимум...     Така че в момента имаме най-малко три класи български граждани, три отделни паралелни Българии. Извинявам се за понятието \"класа\", но по света то отдавна е придобило гражданственост. Първата класа е тази на \"новобогаташите\", които силно се замогнаха чрез мутренска престъпност и \"законово\" насилие, солидни приватизации, свръхизгодни концесии, невъзвръщаеми кредитни милиони, участие в дебели еврофондове и обществени поръчки, политически далавери, медийна проституция и т.н.      Част най-едрите новобогаташи се превърнаха в реални олигарси, а техните аватари - в лидери на десни НПО-та, депутати, министри и даже президенти. Тези свръхбогати живеят отвъд омразния им \"комунизъм\" - те са толкова заможни, че - ако поискат - могат да си напазаруват летящи чинии от марсианците или ескадрили за две-три армии като нашата, образно казано. И понеже става дума за богатства, придобити чрез въпиеща несправедливост, те са омразни на честните и бедните.         - Изтъняващата средна класа се смалява относително, понеже работи ден за ден, година за година и не може да се наслаждава на инвестиции, които да са конкурентоспособни на тези на новобогаташите. Въпреки сравнително високите си доходи, средняците не могат да се похвалят с особени лични икономически постижения, много често някои от тях печелят, печелят и след това - фалират.     Масовата \"долна класа\" не храни илюзии, че след 30 години \"преход\" ще се появи българският Мойсей, който ще доведе България до средното ниво на обетования богат Европейски съюз. Минималните заплати и минималните доходи не могат да се надпреварват с ръста на цените на благата, необходими за достойно човешко съществуване. Битката е загубена, бедните са обречени - това се чувства в 2/3 от българските семейства. - Отговорността, впрочем, не е само на моментните управляващи; бедността, безнадеждността и мизерията са продукт и проява на неолибералната идеология и новите евроатлантически \"ценности\", които в голяма степен се споделят от Брюксел и София - не само от десницата и \"патриотите\", но и част от левицата. Но за всичко е виновен, разбира се, Путин - това каканижат атлантиците. Ако не се шегуваме, това е типичното неравенство при периферен третичен капитализъм, който е характерен за България и останалите източноевропейски страни. Не само у нас, но и във всички подобни страни като България, е налице натиск върху системата, за да се постигне по-голяма справедливост и по-малко подоходно разслоение. В това отношение \"Визия за България\" на БСП (с всичките й плюсове и минуси), е съществено предизвикателство пред пропагандаторите на уж стабилността и на реалния застой, в който е изпаднала държавата ни. - Това правителство отдавна не се свързва с бюджетен fair play. Идеята е била и е да се залагат по-ниски очаквания, а после уж неочакваният \"излишък\" да се насочва в \"правилната\" посока към точните фирми, общини и партийци. Всичко това става без точни сметки, без разчети и ясни планове, без публично или поне парламентарно обсъждане. С извинение, така не е било във времената на Живков, сега е. Впрочем излишък\" се получава само на 1.01 следващата година, който трябва да преминава към корекция на бюджета, а не да се прави разпределение на тъмно. Как да не възникват сега съмнения за огромна корупция? И със сигурност са основателни. Що се отнася до новите изтребители, които засега ги има най-много на чертожните дъски, то уж \"прозрачният\" конкурс се трансформира в съвсем \"непрозрачни\" преговори на четири очи. Дали ще издам държавна тайна, ако споделя опасенията си, че даже тази сделка да се реализира, армията ни пак ще остане далече под количественото и качественото ниво на съседите? И че трябва само \"Господи помолимся!\" някой да не ни нападне? - Не, разбира се. Не е вярно, че за армията трябват 2% от БВП! Ако САЩ имат около 80 актуални \"туристически\" дестинации на армията си в други страни, страните от ЕС нямат подобни арогантни практики. Ако САЩ не иска да ни \"пази\", ЕС може да си организира европейска армия, но пак с по-малки разходи. Затова зад сделката с изтребителите прозират интересите на организираната десница да опази статуквото, заплащайки на една велика сила, която в момента има икономически притеснения и продава където и както може, включително с политически натиск. Да правим мир, а не война! - Известно е, че най-голямата политическа сила в момента е \"партията на негласуващите\". Няма случайности, огромната част от българските граждани, унижени и оскърбени от \"прехода\", загубиха не само доверие, но стигнаха до пълно отчаяние. Даже насила да ги бутат до избирателните урни, пак ще се пускат масово празни или напълно зачертани бюлетини. При това положение основният въпрос пред нашенската демокрация е: \"Ако на избори гласуват едва 30-40% от избирателите, легитимна ли е демокрацията?\" По дефиниция - аксиома или теорема - отговорът е \"не\". Остатъчните български граждани, ако не броим онези почти 2 млн. бегълци-мигранти от страната, все още може да се \"събудят\". - Възможно е, ако се появи силна лява коалиция или политически лидери като Благоев или Димитров, които да знаят как да тропнат пред съда в Лайпциг. В днешни времена - в бъдещия европейски парламент в Брюксел, за да защитят интересите на огромното мнозинство от българския народ. Изглежда, не съм сложил правилните очила, но нещо не виждам такива... Засега.", "date": "2019.01.22", "title": "Живеем не в две, а в няколко паралелни Българии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391793-%D0%B7%D0%B0-%D0%BF%D0%B0%D1%80%D1%82%D0%B5%D0%BD%D0%BA%D0%B8%D1%82%D0%B5-%D0%B8-%D1%85%D0%BE%D1%80%D0%B0%D1%82%D0%B0", "text": "Скандал! Шок! Ужас! Бомба! Дива паника!!! Махат Вазов, Левски и Ботев от учебниците по литература и история и ги заменят с Орхан Памук и Кемал Ататюрк. Междувременно еврокомисарят по регионалната политика Йоханес Хан прави изказване, че до 40 години и България, и българите в нея ще изчезнат, а САЩ виждат бъдещето на страната в ромското население. За капак на всичко 5 млн. българи живеят под прага на бедността.     Това са три примера за актуалните в момента фалшиви новини, които обикалят из различни малки (и не толкова малки) групи и страници във Facebook, сеейки след себе си смут и разгневени коментари.  Време е да се ядосаме, време е да се разбунтуваме, време е гневно да тропнем по масата...  За сметка на това почти не се срещат мнения, които да оспорят истинността на тези твърдения, въпреки че елементарна проверка може да опровергае всичко написано. Подобни информации най-често преминават под радара и са трудни за забелязване. Те могат да се видят в различни групи във Facebook, посветени на малки и големи градове в България, на протестни движения, или дори в страници, които уж не претендират да имат в себе си нещо политическо. И трудно можете да ги видите, просто скролвайки през нюзфийда си. Леля ви и баба ви (ако имат профил в социалните мрежи) обаче имат голям шанс да са забелязали поне някои от тези партенки. Проблемът с фалшивите новини у нас е абсолютно еквивалентен на този с хвърлянето на пари през балкони на чакащи отдолу ало-измамници. И при двете разни наивни хора стават жертва на хитроумни мошеници, които се възползват от чуждото невежество. Нещо повече - колкото и информационни кампании да направиш по темата с примери, признаци за измамата и начини за предпазване, резултатите са относително никакви и хора продължават да се връзват. Защото дори само с обикновена логика и малко познания за това как работи политиката в днешно време, човек може да улови, че някои неща просто не се вързват с публикуваните твърдения. Най-малкото що за дипломат, издигнал се до един от най-висшите постове в ЕС, би си позволил подобно нелепо изказване за фактическото изчезване на държава-членка на ЕС и завземане на част от териториите й от съседна Турция. Или кой ще е този кариерен самоубиец, който ще предложи двама от най-видните ни автори да отпаднат от програмата по литература за сметка на един турски писател, който макар и бележит, определено не е дори и обмислян за изучаване от ученици. Проблемът е, че сред много хора у нас, основно в онази част от населението, която е над 45-50 години, липсва именно този филтър, който подтиква за проверка на подобни скандално звучащи новини.  Да, знае се, че интернет е пълен с фалшиви новини, че \"медиите повсеместно лъжат\" и т.н., но когато дойде моментът за фактическо подлагане на съмнение на дадена информация (освен ако тя рязко не противоречи с конкретните възгледи на самия човек) всичката критичност изчезва и информацията се приема като чиста монета. И това до голяма степен се дължи на едно повсеместно неразбиране за това как функционира самата държава с всичките й институции, как функционира ЕС като институция и въобще как работи самото общество. А липсата на знания е най-добрата почва за всяка манипулация. Затова и работата на тези, които съчиняват фалшивите новини, става толкова лесна. Рецептата за постигане на гневни реакции и засилване на черногледството е проста - засягане на националната гордост, посипване с реални проблеми и съмнения, които обикновените хора виждат, и накрая посочване на врагове и предатели. Оттам нататък вече гневните реакции идват сами, с едната разлика, че вече са насочени в определена посока. Да говорим откъде идва това видимо целенасочено разбунване на духовете (цели сайтове са посветени само на такива новини с фалшиво или полуфалшиво съдържание и висок емоционален градус) и какво се цели, е до голяма степен безпредметно. Това е така, защото, от една страна, няма как да бъдат изкарани 100-процентови доказателства за това откъде идват и кой плаща. От друга обаче, всички косвени доказателства и логично мислене сочат само в една посока и по темата вече са правени достатъчно изследвания за това как дневният ред на Кремъл се намесва в медийната среда в България. Реалният проблем е друг. Подобни партенки все още успяват да хващат вярващи у нас. И това може да се експлоатира от който и да е играч - както на световно, така и на чисто национално ниво. Да не говорим, че вече се прави отдавна. Докато не решим проблемите със сериозната социална неграмотност в обществото, с това, че един голям процент от българите не знае какви са задълженията на Народното събрание, какво правят точно президентът и Министерският съвет, каква е ролята на ЕС във вътрешните работи на България и т.н., подобни фалшиви новини ще продължават да попадат на плодородна почва. Нещо повече - докато това не се случи, у нас няма как и да протече нормален и смислен дебат за реалните проблеми на държавата. А такива не е като да няма. Ако не знаеш как функционира самата машина, как въобще ще откриеш какво е счупено в нея? Или още повече - как да го поправиш? Истината е, че най-лесно от всичко е да седим, да черногледстваме, да намираме кого да обвиняваме за проблемите, да се гневим и да пишем статуси за една евентуална бъдеща революция. Промяната обаче тръгва от малкото критично мислене, което може да се вложи. И като видиш нещо скандално звучащо - да провериш. Най-малкото накрая може да си спестиш едни нерви, хвърлени в ядосване по абсолютно фалшива информация.", "date": "2019.01.22", "title": "За \"партенките\" и хората"}
{"url": "http://www.classa.bg/%D1%81%D0%B2%D1%8F%D1%82/item/391784-%D0%BA%D0%B0%D0%BA-%D0%B2%D1%8A%D0%B7%D0%BF%D1%80%D0%B8%D0%B5%D0%BC%D0%B0%D1%82-%D0%BE%D1%82%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D0%B1%D1%80%D0%B5%D0%BA%D0%B7%D0%B8%D1%82%D0%B0-%D0%B2-%D0%B0%D0%BD%D0%B3%D0%BB%D0%B8%D1%8F", "text": " на плана на Тереза Мей за напускане на ЕС, бившият ръководител на МВнР на Великобритания и пламенен поддръжник на брекзит Борис Джонсън не планира да заеме мястото й, и е уверен в бъдещето на страната, заяви самият политик в интервю за CNN. Въпреки това, както отбелязва кореспондентът на канала Матю Чанс, ако Лондон отсрочи оттеглянето си от ЕС, много британци ще възприемат това като предателство. Освен това дори самият Джонсън не изключва възможността Лондон да остане в ЕС.     Сделката по брекзита на премиера Тереза Мей претърпя съкрушително поражение, но тя продължава да настоява, че Обединеното кралство може да се оттегли от ЕС в определеното време, т.е. на 29 март - след малко повече от два месеца. Премиерът на Нидерландия Марк Рюте заяви, че според Мей тя няма да се нуждае от повече време за преговори и е убедена, че Великобритания ще спази крайния срок. Рюте каза на Мей, че се съмнява, че настоящата сделка може да бъде преразгледана. Въпреки факта, че Мей остана на поста министър-председател след вота на недоверие, иницииран тази седмица, съперниците й не стоят на едно място. Един от тях е членът на консервативната партия Борис Джонсън. В петък той изнесе голяма реч за брекзит, в която някои видяха желанието на Джонсън да води страната в бъдеще, като заеме мястото на Мей. Нашият кореспондент Матю Чанс разговаря с него след речта и подготви този репортаж. М А ТЮ ЧАНС старши международен кореспондент  на  CNN :  Слушах вашата реч: не на новите данъци, единна Великобритания. Може ли това да се тълкува като откровено предложение да поемете върху себе си ръководството? БОРИС ДЖОНС Ъ Н , член на британския парламент: Но вие искате цялата страна да ви подкрепи по този въпрос? БОРИС ДЖОНСЪН: Но вие сте фигурата, която предизвиква толкова много спорове. Имате ли възможност да обедините партията, да не говорим за страната? БОРИС ДЖОНСЪН :  Тоест, вие нямате за цел да вземете управлението в свои ръце и не искате да бъдете министър-председател? М А ТЮ ЧАНС : Матю Чанс, CNN, близо до Стоук-он-Трент, Централна Англия.", "date": "2019.01.22", "title": "Как възприемат отмяната на брекзита в Англия"}
{"url": "http://www.classa.bg/%D1%81%D0%B2%D1%8F%D1%82/item/391785-%D1%8F%D0%BF%D0%BE%D0%BD%D0%B8%D1%8F-%D0%B5-%D0%B2-%D0%B8%D1%81%D1%82%D0%B5%D1%80%D0%B8%D1%8F", "text": "Дълги години американският кондор удряше тиквата на японските власти с клюна си. Исторически позор! И тези острови са ваши! И Сталин ви унизи! Американците скромно мълчат за Хирошима и Нагасаки, защото „това е обща американско-японска трагедия”. Както се казва, „разбери и прости”. Японското издание „Йомиури” избухна в истинска истерия относно принадлежността на Курилските острови. Японците така си представяха преговорите между Русия и Япония: министърът на външните работи на Русия Сергей Лавров пристига и веднага връща всички острови. Спомниха си и за плешивия Хрушчов с неговата нелегитимна декларация.     Неуважаеми японски власти, наистина ли смятате, че декларацията на Хрушчов относно прехвърлянето на островите Шикотан и Хабомай има по-голяма тежест от решението на Хрушчов да прехвърли Крим от Русия в Украйна? Според японското издание резултатите от преговорите са се оказали изключително негативни за Япония. Цитат на ръководителя на Министерството на външните работи на Русия Сергей Лавров: „Ако Япония не признае резултатите от Втората световна война, ще ни бъде трудно да преминем към решаване на други проблеми”. И този категоричен отговор, в резултат на миналите преговори, предизвика истинска истерия сред японските журналисти. Следва екскурзия по историята на Втората световна война през очите на японците: „Лавров настоява за признание на Русия за правата на нашите четири острова! Но в края на краищата, СССР коварно ни нападна и взе четирите острова! Русия изкривява историческите факти!” Японските журналисти призовават правителството да не се отказва и да обяснява на всички в Япония и в чужбина истинската история на войната. Тоест и на Япония също трябва да се обясни! Значи има процент от японците, които знаят истината за войната. Но това е просто: Съветският съюз побеждава имперската Япония, принуждава я да се предаде и връща руските острови. Тези руски острови, които японците окупират по време на Руско-японската война. Интересното е, че японците по особен начин виждат разрешаването на различните проблеми в процеса на подписването на мирния договор: - начини за връщане на островите; - положението на крайбрежните зони; - отношението към руските жители. Изглежда, че японците са загубили страх и досега го търсят. Да им помогнем с диренето? Като през 1945 г? Призивът им да се увеличат инвестициите в руската икономика, че да бъдем по-сговорчиви звучи банално. Да ги купят ли искат? Вече европейските медии започнаха да се присмиват на опитите на Япония да анексира руските острови. Така Хосе Милязеш (José Milhazes) в материала на португалското издание на Observador с ирония отбелязва: „По-скоро, Япония ще стане република, отколкото руснаците ще изоставят четирите острова на Курилския архипелаг!” Журналистът изключва прехвърлянето дори на един остров на японците, защото смята, че изоставянето на териториите ще доведе до протести и промяна на властта в страната. Милязеш отбелязва, че Сталин е победил милионната японска Квантунска армия в съответствие със съюзническите споразумения и се е възползвал от законната възможност да върне на Съветска Русия принадлежащата ѝ по право територия – южната част на Сахалин и Курилският архипелаг. Португалският журналист подчертава особеното значение на малките острови, тъй като Курилите са богати на минерали, голям брой риби живеят в крайбрежната зона, а от гледна точка на отбраната и сигурността на Русия островите са от стратегическо значение: „Всеки път, когато поредният политик сяда на премиерското кресло на Япония, той на първо място заявява готовността си да върне островите. И това се случва вече дълги години. Без резултат”. Милязеш отбелязва изключително категоричната позиция на Русия в преговорите, а именно пълното признаване от страна на Япония на резултатите от Втората световна война и никакви териториални отстъпки. Пожелаваме успех на нашия дипломатически корпус, воден от Сергей Лавров в следващите кръгове на преговорите! Превод: В.Сергеев", "date": "2019.01.22", "title": "Япония е в истерия..."}
{"url": "http://www.classa.bg/%D1%81%D0%B2%D1%8F%D1%82/item/391786-%D0%B5%D1%81-%D1%81%D0%BB%D0%B5%D0%B4%D0%B8-%D1%88%D0%BE%D1%83%D1%82%D0%BE-%D0%B1%D1%80%D0%B5%D0%BA%D0%B7%D0%B8%D1%82", "text": "Европейските преговарящи за Брекзита „гледат Би Би Си и ядат пуканки“, както се изрази един от тях. Вътрешните британски разногласия за напускането на ЕС са интересен материал за телевизията, но провалят надеждите на Европа за лесна раздяла. Като не знаят дали след 10 седмици Великобритания ще излезе от ЕС без споразумение, дали ще удължи агонията с надеждата да постигне организирана раздяла, или дори ще промени намеренията си и ще остане, съседите й са разкъсвани между „умората от Брекзита“ и притеснението, че той ги разсейва от собствените им належащи проблеми, а започва и кампанията за изборите за Европарламент, насрочени за май.     Часове след като препълнената и шумна Камара на общините скъса споразумението за Брекзита, за което британската премиерка Тереза Мей се бори в продължение на две мъчителни години, в сряда само няколко десетки от техните 751 колеги в Страсбург се появиха в заседателната зала, за да чуят как преговарящият от страна на ЕС Мишел Барние им казва, че няма какво да направят освен да чакат британците да вземат решение. Няколко участници в дебата похвалиха демократичната история на Великобритания и бяха озадачени от провала й с Брекзита. Сред тях беше и холандската консерваторка Естер де Ланг: „Взети заедно, те не знаят какво искат“, заяви тя за работата на Камарата на общините. „Но пък какви прекрасни речи държат по този повод!“ В сравнение с пълната зала на Европарламента при отбелязването на 20-ата годишнина на еврото, отхвърлената от Великобритания валута на ЕС, стотиците празни места около Де Ланг показваха европейската умора от Брекзита. Но те подчертаха и тревогите, че евентуална парализа в Лондон може да раздели и разсее лидерите от други проблеми на ЕС – от забавящата се икономика до дълбоките разделения за валутата, мигрантите и вдъхновените от Брекзита критики срещу Брюксел в много страни членки. Френският президент Еманюел Макрон казва, че не иска да „си губи времето“ с Брекзита, докато продължава курса си към промяна на еврозоната и останалата част на ЕС след европейските избори след четири месеца. Неговата министърка по европейските въпроси Натали Лоазо заяви, че Брекзитът отнема една трета от времето й: „Това е прекалено“, каза тя. „Защото в Европа имаме да вършим и много други неща, освен да се занимаваме с една раздяла“.  „Време е да продължим напред“ Манфред Вебер, съюзник на германската канцлерка Ангела Меркел, която води дясноцентристката кампания, заяви че „вратата на Европа все още е отворена“, ако Великобритания реши да остане. Но пред Ройтерс той каза: „Време е вече да продължим напред и да приключим с Брекзита“. Вебер се оплака, че „безкрайният процес на Брекзита“ е отнел на ЕС „огромно количество време, пари и експертен капацитет“. „Той изхаби ценна политическа енергия, особено в тази изборна година“, каза Вебер. „И ни забави с оформянето на реална, позитивна, европейска програма за бъдещето“. Близо три години след като шокиращият британски референдум за напускане на ЕС накара поддръжниците на европейската интеграция да преминат в защита, на срещата на високо равнище на оставащите 27 лидери, която ще се проведе в румънския град Сибиу на 9 май, ще бъде направен опит да се даде нов тласък на съюза. Замисълът на председателя на Европейската комисия Жан-Клод Юнкер е срещата да накара хората да се замислят за бъдеще без една от трите най-големи европейски икономики и две ядрени военни сили и да се превърне в кулминация на усилията за премахване на преградите, заплашващи единството на ЕС. На срещата на върха на ЕС миналия месец, която те се надяваха да бъде последната за Брекзита, лидерите бяха видимо уморени от него: „Умората беше осезаема“, каза един дипломат, присъствал на заседанието. „Те не искат да се занимават с него. Искат това да свърши“. Единни за Брекзита, разделени за Европа Ако Брекзитът доведе до някакъв положителен резултат, казват лидерите, това е изключителното единство, което показаха при преговорите 27-те страни – въпреки че евентуален стряскащ финален стадий може да постави това единство на изпитание. Освен това мнозина смятат, че хаосът във Великобритания е охладил стремежите да се последва нейния пример. Европейските гласоподаватели се отнасят с повече ентусиазъм към съюза, а евроскептични правителства като тези в Италия, Унгария и Полша подчертават, че критиките им към ЕС не са предизвестие за напускането му. И въпреки това срещата в Сибиу и европейските избори на 26 май са на път да извадят наяве съществуващите разделения по въпроса как ЕС да продължи напред. Страните основателки Франция и Германия не са на едно мнение за засилването на валутния съюз, а Италия и северните й съседи не са на едно мнение по въпроса за приемането на пристигащи по море мигранти. Богатите страни, които са вносители в бюджета на ЕС, и бившият комунистически Източен блок са разделени по въпроса за запълването на дупката, която се отваря в бюджета на ЕС с напускането на Великобритания, а и заради маневрите на някои източноевропейски правителства за задушаване на опозицията. „По въпроса за Брекзита ЕС показа изключително единство – де да можехме да покажем същото единство и по всички други въпроси“, оплака се дипломат, участващ в подготовката на срещата на върха. В резултат на проблемите на Мей може да се окаже, че Великобритания все още ще е член на ЕС по време на срещата в Сибиу и европейските избори – нов проблем, който кара някои да се отнасят предпазливо към удължаването на срока за Брекзита. Малцина обаче изглеждат готови да изхвърлят Великобритания против волята й, поне засега. Удължаването на процеса е лоша новина, заяви представител на неевропейска страна в Брюксел. Лидерите се опитаха да го изтикат по-надолу в списъка с приоритетите си и да ограничат преговорите до екипа на Барние: „Но Брекзитът продължава да се завръща като нежелан досадник“, каза той. „Не можете да го пренебрегнете. Той е предизвикателство и ще продължи да бъде, докато не се намери решение“.   БТА", "date": "2019.01.22", "title": "ЕС следи шоуто Брекзит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/391787-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D1%82%D0%B8%D0%BC%D0%BE%D1%82%D0%B5%D0%B9-%D0%BE%D1%82-%D1%81%D0%B5%D0%B4%D0%B5%D0%BC%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "  Градът Листра се намирал в Ликаония, в Мала Азия . В този град се родил Тимотей ( ), който бил обърнат в християнството от   по време на първото му мисионерско пътешествие. Майка му Евника и баба му Лоида били еврейки, а баща му бил елин. При второто си пътешествие великият апостол на езичниците го обрязал \"заради юдеите, които бяха по ония места\" ( ) и го взел за свой спътник.     От това време нататък Тимотей бил постоянен спътник на св. ап. Павел, който му възлагал важни поръчения. Сведенията, които Тимотей донесъл на своя учител от Солун в Коринт ( ), станали повод за написването на  . Важна роля по отношение на коринтските християни има ап. Тимотей и при третото пътешествие на ап. Павел ( ,  ;  ). Заедно с други шест спътници Тимотей придружавал учителя си и до Йерусалим ( ). Тимотей бил заедно със затворения Павел в Рим ( ;  ;  ), и св. Павел съобщава, че ученикът му преди него бил освободен ( ). През последните години на ап. Павел той бил поставен като негов заместник на отговорното апостолско поприще в Ефес  ( ). Скоро преди смъртта си ап. Павел чувства копнеж да го види и му поръчал да отиде в Рим ( ), след което Тимотей отново се върнал в Ефес .   (263-339) в своята \"Църковна история\" го нарича \"първи епископ на Ефес\". Св. ап. Тимотей бил умъртвен на 22 януари 97 г. от езическа тълпа, защото излязъл пред езическото шествие и го изобличил за безсрамните действия по време на Артемидините тържества. Светите му мощи са били пренесени от император Констанций (337-361) в Цариград и положени заедно с мощите на   и   в храма \"Св. апостоли\". По-късно били отнесени в Италия от кръстоносците. В канона на новозаветните свещени книги влизат две Павлови послания до св. апостол Тимотей ( ,  ), които принадлежат към неговите \"пастирски послания\". Първото е написано след \"първите окови\" на ап. Павел, а второто малко преди неговата мъченическа смърт в 67 година.", "date": "2019.01.22", "title": "Св. апостол Тимотей от Седемдесетте апостоли"}
{"url": "http://www.classa.bg/%D1%81%D0%B2%D1%8F%D1%82/item/391783-%D0%B4%D0%B5%D1%86%D0%B0-%D0%B7%D0%B0-%D1%85%D0%B8%D1%82%D0%BB%D0%B5%D1%80", "text": "\"Бебето е тиранин, чиято воля трябва да бъде прекършена\" - така германската лекарка Йохана Харер е съветвала милиони германски майки по време на войната. Последиците от това се виждат и днес. \"Най-добре е детето да бъде оставено само в стаята си, а започне ли да плаче или да крещи, игнорирайте напълно това. В никой случай не го вдигайте на ръце, не го носете и не го слагайте в скута си, нито пък се опитвайте да го успокоявате. Защото детето много бързо ще разбере, че трябва сáмо да се разреве, за да се притече някоя състрадателна душа на помощ. Скоро след това то ще свикне, че това е негово право и … край на спокойствието – така се създава един малък и безмилостен домашен тиранин.\" Тези съвети за възпитанието на малките  деца са публикувани през 1934 година в книжката \"Германската майка и първото ѝ дете\" от лекарката Йохана Харер. Навремето нейните книги са били истински бестселър в Германия. И в следвоенния период те са били настолно четиво в редица германски семейства. Тази философия е вършела отлична услуга на националсоциалистите. За да се възпитават добри войници и послушни изпълнители на заповеди, режимът на Хитлер е изисквал от майките да не създават емоционална и физическа привързаност между тях и децата им, пише в тази връзка седмичникът „Ди Цайт“.     \"Бебето като тиранин, чиято воля трябва да бъде прекършена\" - така Йохана Харер е гледала на децата. Последиците от подобно отношение могат да се видят и днес. Някои учени, лекари и психолози смятат, че голяма част от познатите психически заболявания могат да бъдат обяснени с това съзнателно наложено незачитане на децата и техните потребности.   \"Обграждането на детето с нежност го прави мекушаво“   По време на посещение на Хитлер във Ваймар, 1934   „Грижите за децата трябва да се свеждат само до основното - да бъдат хранени, къпани и повивани. Всичко останало, от което малките се нуждаят, е да бъдат оставени на спокойствие“, съветва Харер. Тя разглежда само физическите аспекти, но игнорира напълно психическата страна на въпроса и дори предупреждава да не се изпада в \"маймунско възхищение\" от децата: „ако детето бъде отрупвано с нежности, вкл. и от трети лица, това може да се окаже пагубно и да го направи мекушаво“, твърди авторката. Затова тя съветва германските майки да бъдат много внимателни и пестеливи в оказването на внимание. Тя отива и още по-далеч - препоръчва бебето да бъде остане напълно изолирано през първите 24 часа след раждането му, а майката да му говори нормално, като на възрастен човек, а не да преправя гласа си гальовно. \"Ако бебето се разплаче, оставете го да плаче - това ще заздрави белите му дробове и ще го кали\", пише още Харер. Нейните съвети са имали претенцията да са модерни и научно обосновани, но в действителност са били грешни и дори вредни, което до голяма степен е било известно още тогава, четем по-нататък в \"Ди Цайт\". Защото децата имат нужда от физически контакт, а Харер препоръчва той да се избягва почти изцяло. Този феномен си проличава и на много снимки от онова време: майките държат децата неестествено отдалечени от тялото си, така че физическият контакт да е сведен до минимум, и гледат към децата си, но не и право в очите им. Подобно отношение може да породи психически травми, коментира изданието. Екип от психолози от Франкфуртския университет по приложни науки в продължение на няколко години е изследвал хора, чиито първи години са преминали по времето на войната. Учените са установили неочаквано висока степен на лоялност към техните родители. \"Липсата на каквито и да било конфликти също е знак за дълбоко разстройство в отношенията между деца и родители\", казва по този повод психоложката Илка Квиндо, ръководителка на изследването. Неспособни да изпитват чувства Интересен експеримент са провели в Университета \"Тюлейн\" в Ню Орлиънс, щата Луизиана: 136 румънски деца-сираци на възраст от шест месеца до 4 години са били разделени на две – децата от първата група останали в дома, а от втората били дадени на приемни семейства. Всички те били сравнявани с контролна група деца от региона, които се отглеждали от биологическите си родители. Децата от първите две групи показали сериозни езикови и поведенчески проблеми. Един експеримент установил например, че почти всяко второ дете от останалите в дома е било готово да тръгне навън с първия непознат човек, който му предложи това. Два пъти по-малко (24%) деца от групата на онези, които се отглеждали от приемни родители, били готови на подобно нещо, и едва 3,5 процента от децата, отглеждани в семействата си.  \"Деца, които лесно могат да бъдат подмамени, които не мислят и не чувстват, са много удобни за нуждите на една война\", казва по този повод германският психиатър и психотерапевт от Мюнхенския университет Карл-Хайнц Бриш. Той припомня, че също и в антична Спарта деца са били възпитавани в този дух със същата цел. Националсоциалистическият режим на Хитлер целенасочено е подкрепял д-р Харер, макара че тя не е имала никакво педагогическо или педиатрично образование: нейните съвети от книгата ѝ \"Германската майка и първото ѝ дете\" задължително са се изучавали в специални курсове, предназначени за \"майките на Райха\" (Reichsmütterschulungen). Само до април 1943 година през такива курсове са преминали най-малко 3 милиона германки. Освен това концепцията на Харер е била основата за възпитателната работа в детските домове и градини в Германия по онова време. До края на войната съветите на Йохана Харер са издадени в тираж от 690 000 бройки - не без активната подкрепа на националсоциалистите. А заедно с второто преработено издание, вече изчистено от нацисткия жаргон, до 1987 година книгата \"Германската майка и първото ѝ дете\" е била купена от общо 1,2 милиона германци. Други произведения на Харер са \"Мамо, разкажи ми за Адолф Хитлер\" - антисемитска и антикомунистическа пропаганда под формата на приказка за деца, и \"Нашите малки деца\". След края на войната мюнхенчанката е интернирана за година и половина, а самата тя остава убедена привърженичка на националсоциалистите чак до смъртта си през 1988 година, Каквито родителите, такива и децата Деца, които са били възпитавани по този начин, предават въпросния поведенчески модел по-късно и на собствените си деца - до този извод стига екипът на Клаус Гросман от университета в Регенсбург, работил над множество проучвания за връзката между майката и детето. До подобен извод стигат през 2016 година и учени от Амстердамския университет, изследвали поведенческите особености на близо 5 000 души.  ", "date": "2019.01.22", "title": "Деца за Хитлер"}
{"url": "http://www.classa.bg/%D1%81%D0%B2%D1%8F%D1%82/item/391778-%D0%B8%D0%BD%D0%B4%D0%B8%D1%8F-%D1%81%D1%82%D0%B0%D0%B2%D0%B0-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD-%D0%B3%D0%BB%D0%BE%D0%B1%D0%B0%D0%BB%D0%B5%D0%BD-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%B5%D0%BD-%D1%86%D0%B5%D0%BD%D1%82%D1%8A%D1%80-%D0%B7%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-f-16", "text": "Lockheed Martin вижда потенциален износен пазар на стойност над 20 млрд. долара за изтребителите си F-16 от завод за сглобяване в Индия, който предложи да създаде, за да спечели голяма военна поръчка в страната, съобщи ръководител на компанията, цитиран от Ройтерс. Американската компания се конкурира с F/A -18 на Boeing, Gripen на Saab, Rafale на Dassault Aviation, Eurofighter Typhoon и руски самолет за доставката на 115 бойни самолета на индийските военно-въздушни сили в сделка на стойност над 15 млрд. долара.     Lockheed Martin е предложила да мести производствената си линия на F-16 от САЩ в Индия, което би дало най-големия тласък на проекта „Произведено в Индия“ на премиера Нарендра Моди за създаване на отбранителна индустрия и генериране на работни места за хиляди младежи, които навлизат на трудовия пазар всеки месец. Вивек Лал, вицепрезидент на отдела за стратегическо и бизнес развитие в Lockheed, заяви пред Ройтерс, че компанията ще превърне Индия в единствения си глобален производствен център за F-16, който ще отговаря на изискванията на индийската армия, както и на чуждестранните пазари. „Към момента търсенето извън Индия надхвърля 200 самолета. Стойността на първоначалните програми за придобиване вероятно ще надхвърлят 20 млрд. долара“, заяви Лал. Бахрейн и Словакия избраха изтребителите F-16 Block 70, които са били предложени на Индия, отбеляза Лал. „Водим преговори с България и още десет страни. Наблюдаваме нещо като възраждане на F-16”, допълни той. Индийската армия съобщи, че иска 42 ескадрона, или около 750 самолета, които да я защитават от Китай и Пакистан. В момента тя разполага със стари руски самолети като МиГ-21, използвани за първи път през 60-те години, които скоро излизат от употреба. Така че страната може да разполага само с 22 ескадрона до 2031 г., предупредиха официални представители. Лал заяви, че планът за преместване на завода за F-16, който сега се намира във Форт Уърт, щата Тексас, няма да навреди на една от основните цели на американския президент Доналд Тръмп за връщане на производството в Америка. Заводът в Тексас се използва за производството на петото поколение F-35 Joint Strike Fighter, към който преминават американските военно-въздушни сили. Лал заяви, че дейността извън САЩ ще продължи, дори ако производството на F-16 се премести в Индия и се окаже, че целите на стратегиите „Произведено в Индия“ и „Да направим Америка велика отново“ не си противоречат. Lockheed е избрала Tata Advanced Systems за свой индийски партньор за предлагания завод на F-16 и миналата година обяви, че съвместното им дружество ще произвежда крила за самолетите в Индия независимо от това дали получи поръчката на индийската армия. Припомняме, че миналата седмица българският парламент разреши на правителството да започне преговори със САЩ за закупуване на нови изтребители F-16 за военно-въздушните ни сили. Първоначалната оферта на САЩ за нови изтребители F-16 надвишава тавана на бюджета от 1.8 млрд. лева с ДДС, но властта очаква да се стигне до компромисен вариант, каквито ангажименти поеха официални американски представители. Очаква се индийското министерство на отбраната да обяви интерес в идните няколко месеца, последван от искане за предложения в дълъг процес за сключване на договор за доставка на изтребители на военно-въздушните сили.", "date": "2019.01.22", "title": "Индия става единствен глобален производствен център за изтребителите F-16?"}
{"url": "http://www.classa.bg/%D1%81%D0%B2%D1%8F%D1%82/item/391779-business-insider-%D1%80%D1%83%D1%81%D0%B8%D1%8F-%D0%B8%D0%BC%D0%B0-%D0%BD%D0%B0%D0%B9-%D1%81%D0%B8%D0%BB%D0%BD%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B2-%D0%B5%D0%B2%D1%80%D0%BE%D0%BF%D0%B0", "text": "Въоръжените сили на Русия са най-силните в Европа. Това показва класация на 25-те най-силни армии в Европа на изданието „Бизнес Инсайдер”. Класацията отчита броят на въоръжените и оръжейната техника, развитието на страната и различни други критерии. Изчислено е, че армията на Русия наброява 3.5 млн. души. Руските официални данни преброяват 1 920 758 военни, но се смята, че в класацията са отчели и военните в запас. Според американски експерти руската армия наброява 20 000 танка, близо 4000 самолета и един самолетоносач. Военният бюджет на Русия е изчислен на $ 47 млрд.     На второ място е армията на Франция. Тя разполага с 388 660 военни, 406 танка и 1200 самолета. Тройката се допълва от британската армия, която разполага с 279 000 военни, 832 самолета и 227 танка. Следват Турция, Германия, Италия, Испания, Полша и Гърция.     В класацията България се нарежда на 21 място. Страната изпреварва Австрия, Словакия, Белгия и Португалия.", "date": "2019.01.22", "title": "Business Insider: Русия има най-силната армия в Европа"}
{"url": "http://www.classa.bg/%D1%81%D0%B2%D1%8F%D1%82/item/391780-%D1%88%D0%B8%D1%81%D1%82%D0%BE%D0%B2%D0%B8%D1%8F%D1%82-%D0%B1%D1%83%D0%BC-%D0%B2-%D1%81%D0%B0%D1%89-%D1%89%D0%B5-%D0%B4%D0%BE%D0%B2%D0%B5%D0%B4%D0%B5-%D1%81%D0%B2%D0%B5%D1%82%D0%B0-%D0%B4%D0%BE-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0,-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%83%D1%87%D0%B5%D0%BD%D0%B8", "text": "помнете си протестите в БГ срещу добива на шистов газ!         Благодарение на «шистовия бум» САЩ се превърнаха в лидер по добив на нефт, изпреварвайки по този начин не само Саудитска Арабия, но и Русия, пише немското издание Telepolis. По данни на Международната енергийна агенция, през тази година САЩ ще увеличат добива с още 1.1 млн барели. С това към март САЩ ще изпреварят максималните добиви на Русия и Саудитска Арабия, съобщава авторът на статията Флариан Рьотцер. В близките 30 години в резултат на увеличаването на добива на нефт и газ в САЩ в атмосферата се отделят допълнителни 120 млрд тона въглероден диоксид. Тръмп оспорва глобалното затопляне, напусна Парижкото споразумение за климата и прави всичко, за да може САЩ да не играят водеща роля в борбата с глобалното затопляне, отбелязва авторът.", "date": "2019.01.22", "title": "Шистовият бум в САЩ ще доведе света до климатична катастрофа, предупреждават американски учени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/391781-%D0%B0-%D0%BE%D0%BD%D0%B5%D0%B7%D0%B8-%D0%B3%D1%80%D0%B5%D1%88%D0%BA%D0%B8,-%D0%B3-%D0%BD-%D0%B1%D0%BE%D1%80%D0%B8%D1%81%D0%BE%D0%B2", "text": "Любовта между ГЕРБ и българския избирател напомня за онзи виц, в който жената, заловена с любовника си, казала на измамения съпруг: \"Скъпи, ти не ме обичаш вече - вярваш на очите си,  а не на това, което ти казвам\".         Първи по рейтинг, но износени от власт. Така влизат ГЕРБ в двете кампании за изборите през 2019 година. Или по-скоро в една целогодишна кампания, защото за ГЕРБ лято няма да има. Както разпореди Цветан Цветанов на Националната предизборна среща на ГЕРБ, от 1 юни започва здрава работа за местния вот след евроизборите в края на май.   \" Износваме се \"   “Задавам си за мен въпроса - защо сме първа политическа сила, защо обаче и нашата подкрепа намалява. Да, износваме се. Но от първото правителство (на ГЕРБ - бел.ред.) сме само аз и Томислав Дончев, никой друг”, заяви премиерът и лидер на ГЕРБ Бойко Борисов в речта си по време на срещата в НДК. Реч, в която не обеща реформи (че кой прави такива неща в година на избори?). Не обеща и нищо “дясно”, което всъщност не е и необходимо - достатъчно е, че “истинската дясна партия се казва ГЕРБ”, по думите на Борисов. Принадлежността към европейското политическо семейство на десните - Европейската народна партия, се брои за родов белег. Макар делата на ГЕРБ в трите мандата отчасти да се разминават с принципите за икономическа свобода, минимална държавна намеса, свободна конкуренция при ясни и еднакви за всички правила.     Начертаната сега линия гласи: „хората искат справедливост, ще им я дадем”. Все някак износването трябва да се преодолее, дори ако трябва да се къса живо месо от партийното тяло. Но това в ГЕРБ вече си го знаят - Борисов не се колебае да се отърве от всеки, замесен в публичен скандал. Е, не чак от всеки - Делян Добрев например остана в парламента, въпреки обвиненията за кадруване в община Хасково и за бизнес интереси в санирането. Непоклатим е и министърът на финансите Владислав Горанов, проверяван от КПКОНПИ за конфликт на интереси заради луксозния апартамент, в който живее безвъзмездно. Междувременно се оказа, че и бившият министър на регионалното развитие Николай Нанков обитава жилище по подобна схема. За сметка на това депутатът от ГЕРБ Живко Мартинов се сбогува с мястото си заради ония 4 тона суджук, за които изнудвал търговец от Добрич с името на Борисов на уста. Тази година и други ще се разделят с властта, осигурена им от управляващата партия - някои кметове, те си знаят, именно така са разчели следните думи на Борисов: \"Ако не ви светне червената лампичка, аз ще ви светна синята”. Няма да мине без “кръвопускане”. Този път рязането на ленти, пеещите фонтани, пътните отсечки и обновените площади няма да са фокус в предизборната кампания на ГЕРБ, а само фон. Защото това вече сме го виждали. В третия мандат на едно почти десетгодишно управление на ГЕРБ всичко започва да натежава - калпав ремонт на улица, кичозна настилка на площад, скъпо саниране с дефекти... Ако в първия мандат още нямаше редовни печеливши в конкурсите за обществени поръчки, в третия фаворитите вече са известни. Ако в първия мандат лобистките законопроекти бяха стопирани (Синята коалиция не беше като днешната опозиция), в третия те вече са практика. Ако в първия мандат механизмите на сцепление между управляващи и прокуратура още не бяха сработили, във втория и третия вече е налице хармонична симбиоза.   \" Това е политиката  -  да се слееш с народа \"   Изобщо любовта между ГЕРБ и електората стана като в онзи виц, в който жената, хваната с любовника си, казала на измамения съпруг: “Скъпи, ти не ме обичаш вече - вярваш на очите си, а не на това, което ти казвам”. Затова тази година “казването” ще е в повече, а премиерът вече сръчка съпартийците си - да бъдат гласовити винаги, когато някой, било депутат от БСП или Първа дама, ги засегне на постижения. Което означава, че ни очаква потоп от надвикване и патетика, който ще се лее в медиите от сутрин до вечер. А предвид парцелирането им, знаем чия дума ще е последна.В речта си в НДК Борисов не пропусна да се обърне към “малкия човек”: “Всяка душа, всеки човек трябва да чуваме. Ако има грешка - да се поправя на мига”. Или както казваше навремето Тодор Живков, един от кумирите на Борисов: „Това е политиката - да се слееш с народа\". А има толкова много грешки за поправяне - една \"дупка” във Варна, за която държавата плати 43 милиона лева, ликвидирането на “Булгартабак холдинг” със съучастието на властта, осигуряването на милиони чрез схемата “студен резерв” за Ковачки и Доган. Точно тези грешки обаче ГЕРБ няма да се осмели да поправи.", "date": "2019.01.22", "title": "А онези грешки, г-н Борисов?"}
{"url": "http://www.classa.bg/%D1%81%D0%B2%D1%8F%D1%82/item/391782-%E2%80%9E%D0%B4%D0%B6%D0%B5%D0%B9%D0%BC%D1%81-%D0%B1%D0%BE%D0%BD%D0%B4%E2%80%9C-%D0%B2%D0%BB%D0%B5%D0%B7%D0%B5-%D0%B2-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B0", "text": "Те са новите \"шпиони\": в Германия вече се предлага магистърско обучение за сътрудници на тайните служби. Но целта не е създаването на \"джеймсбондовци\" със свръх-умения, а една съвременна \"разузнавателна общност\".         Най-известният агент във филмовата история никога не е следвал. Само след два семестъра Джеймс Бонд е изключен от елитния британски колеж \"Итън\". В 25 филма \"007\" преследва неуморимо злото, а неговите най-силни оръжия се бързите автомобили, пистолетът му Валтер  и изобретенията на агента \"Q\". В този свят на тестостерони жените играят второстепенна роля - като секретарката мис Мънипени. В действителност   няма нищо общо с живота на филмовите герои. И когато германските шпиони в бъдеще говорят по-често за \"MISS\", това не трябва да се бърка с женските завоевания на техния измислен колега. В случая MISS означава \"Master in Intelligence and Security Studies\". Новата магистърска програма се предлага от началото на тази година. \"Това не е обучение в шпионаж, нито пък ще учим студентите как да участват в гонки с коли или да скачат по покривите\", казва Уве Боргхоф за ДВ. Професорът от Университета на Бундесвера в Мюнхен ръководи програмата заедно с Ян-Хендрик Дитрих от Федералното висше училище.  Студенти, а не шпиони Студентите в Мюнхен, Берлин и Брюл ще изучават етика и ще се занимават с политическите и юридическите аспекти на професията. В други държави магистърската програма съществува от няколко години. \"За мен курсът на обучение е изключително интересен, защото тази дисциплина се въвежда за първи път в Германия\", казва Уве Боргхоф.     В учебната програма са залегнали и специалности като \"разузнаване\", \"изследване на тероризма\" или \"комуникации и управление на тайните служби\". Друга основна тема е свързана с  . Двугодишният курс на обучение завършва със защита на дипломна работа в обем от стотина страници. Това е специално обучение  Магистърската програма засега не е достъпна за всички - отворена ,е само за хора от системата на тайните служби, тоест работещи за външното разузнаване, военното контраразузнаване, за Службата за защита на конституцията или в Бундесвера. Говорител на Университета на Бундесвера потвърди, че за тази година са записани 35 студенти. Той обаче не пожела да каже как са разпределени те по служби.     Студенска аудитория в Университета на Бундесвера в Нойбиберг край Мюнхен   \"Този курс на обучение няма да е достъпен за всякакви студенти. Най-малкото защото в сградата на университета в Берлин се влиза само със специално разрешение. В някои от модулите на програмата студентите вероятно ще имат достъп до секретни материали. Затова те ще трябва да се подложат на строги проверки за надеждност\", казва Боргхоф. \"Разузнавателна общност\" Консултативен съвет от високопоставени представители на съответните служби ще решава кой има право да се запише в магистърската програма. Подготовката за нея е започнала още преди четири години, а специална работна група под шапката на канцлерската служба и с участието на силовите министерства - на вътрешните работи и на отбраната - е разработила магистърската програма. Целта е да бъде изградена \"разузнавателна общност\", която да подпомага работата на всички държавни институции, казва Боргхоф. \"Когато един до друг в студентската аудитория седят сътрудници на различните служби и хора от Бундесвера, това ще е полезно за бъдещото по-тясно сътрудничество помежду им\", вярва професорът. И все пак има нещо общо между света на Джеймс Бонд и обучението MISS: и на двете места мъжете имат числено превъзходство. Уве Боргхоф не може да издаде колко са записалите се жени в курса. Само уточнява, че броят им е по-скоро незначителен - каквото и да означава това.    ", "date": "2019.01.22", "title": "„Джеймс Бонд“ влезе в университета"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391774-%D0%BD%D0%BE%D0%B2%D0%B8%D1%8F%D1%82-%D1%81%D0%B5%D0%BA%D1%81%D0%B8-%D0%BA%D0%B0%D0%BB%D0%B5%D0%BD%D0%B4%D0%B0%D1%80", "text": "Нашата подборка от автокалендари с красавици, които определено могат да учестят пулса, а и да повишат температурите в студените зимни дни, е допълнена с екземпляр с горещи хубавици, повечето от които се снимат по голи гърди до доста мощни автомобили.     Традицията да се издават календари с момичета от компанията Inter Cars съществува от 2005 г. насам. Новата година - 2019 не е изключение и като фон за сексапилните момичета бяха избрани скъпи роудстъри и купета.     В заснемането, проведено от фотографа Войо Бакиевиц, са взели участие няколко красавици, както и цяла армия от осветители, гримьори, специалисти по облеклото, които са направили всичко възможно класическата комбинация от момичета и коли да ни въздейства по изумителен начин.                        ", "date": "2019.01.22", "title": "Новият секси календар"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391775-%D0%BA%D0%B0%D0%BA%D0%B2%D0%BE-%D0%B4%D0%B0-%D0%BF%D1%80%D0%B0%D0%B2%D0%B8%D0%BC-%D1%81%D0%BB%D0%B5%D0%B4-%D1%81%D0%B5%D0%BA%D1%81", "text": "За това какво да се прави преди секс, има написани хиляди книги с всякакви съвети как да възбудите сексуалния си апетит, как да предразположите партньора си, коя храна ще ви подейства като афродизиак и какво ли още не. Някои възхваляват достойнствата на любовната игра, други подчертават колко важно е да владеете различни сексуални техники. Но какво правите след секс?   1. Mили думи  След затихването на страстта вие се намирате в една от най-интимните възможни ситуации. Това е моментът, в който изричането на най-съкровените и мили думи биха излезли направо от сърцето. В тези моменти можете да си кажете неща, които иначе не бихте, а и не бихте казали на никой друг. Тези мигове са изключително интимни и лични – направете ги още по-специални, вместо да се обърнете с гръб един към друг и да заспите.    2. Магията на киното  Гледането на филм след секс може да се окаже много добра идея, особено ако е романтичен. Но не е задължително – ако нито вие, нито партньорът ви сте на романтична вълна, не сте длъжни – можете да си пуснете любимата фантастика или пък някой екшън, който да ви накара да се гушнете още по-силно от напрежението. Киното сближава, особено ако харесвате едни и същи филми.  3. По питие  След любовната ви игра позволете на тялото си да си отдъхне и да се отпусне с помощта на чаша шампанско или любимото ви вино. Като допълнение към страстната игра, питието ви гарантира добър сън през нощта.  4. Вземете душ  Много хора не са привърженици на душа след секс, но според лекарите това е най-добрият начин да се предпазите от нежелани инфекции, най-често гъбични. Особено за жените не е добре да оставят влагалището прекалено влажно.  5. Сладък сън  Страхотният секс следва да доведе до спокоен сън. Разбира се, не е задължително да лягате веднага, ако не искате. Можете да се занимаете с любимите си дейности след секс. Това не означава, че сънят ви ще се наруши, особено ако правите секс през светлата част на денонощието. Добрият сън гарантира свежест на следващия ден, което пък е предпоставка за нови любовни игри.", "date": "2019.01.22", "title": "Какво да правим след секс.."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391776-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Ще проявите инициатива, дори там където не е необходима. Ще искате да сте пред всички, само за да постигнете целите си. Точно такава решителност, ви е необходима в любовта, но вие за нея сте забравили. Благоприятен ден за ремонт, почистване и домакинска работа. Разговор вечерта с приятел, ще ви отвори очите за много неща. ТЕЛЕЦ ( 21 април - 21 май )  Не играйте двойна игра, ако на карта са заложени отношенията ви с любимия. Искреното отношение и доверието в партньора, е най-важното за вас. Един добър ден за онези, които са планирали лечение или посещение на лекар. Отказът от вредните навици, ще ви помогне да възстановите силите си, да подобрите настроението и укрепите здравето. БЛИЗНАЦИ ( 22 май - 21 Юни ) Ще трябва да завършите нещата, които преди това сте отлагали. Това може да бъдат, не само работни дела, но и отношения с хора. Доверявай се, но проверявай - това трябва да бъде мотото ви днес. Експерименти с финансите, ще ви донесат само загуби, а разумното и твърдо планиране, напротив, ще доведе до солидно благополучие.   РАК ( 22 юни - 23 юли ) Трябва да станете по-прогресивни, за да постигнете резултати в кариерата. Откажете се от авантюри, за ваше собствено спокойствие. В любовта, на необвързаните, ще се усмихне не само късмета, но и човека, когото харесвате. Един добър ден, за кратки екскурзии, пазаруване и промяна на външния вид. ЛЪВ ( 24 юли - 23 август ) Покажете благородство в любовта, за да докажете истинските си чувства на избраника. Към лидерство, може да се стремят само онези от вас, които имат авторитет. Колективната работа, ще ви донесе успех, пари и постигане на целите. Със здравето, всичко ще бъде наред, ако не пренебрегвате профилактичните прегледи. ДЕВА ( 24-ти август - 23 септември ) Препоръчително е, да се заемете с творческа дейност, а не да ревизирате стократно плановете си. За да не рискувате репутацията си, трябва да се държите обмислено и уверено. Някои моменти в личния ви живот, могат да ви изкарат от емоционално равновесие. Мнителността в любовта, за вас е истински враг, затова бъдете колкото се може по-разумни. ВЕЗНИ( 24 септември - 23 октомври) Трябва да поискате прошка от онези, които сериозно сте оскърбили. Имайте предвид, че животът е бумеранг, така че се откажете от гордостта. Ще се наложи да се адаптирате към нова обстановка, ако сте се устроили в друга компания. Също, трябва да се заемете, със семейните и финансови проблеми, ако не искате всички те, да се превърнат в тежест през следващият месец.   СКОРПИОН ( 24 октомври - 22 Ноември ) Не се препоръчва да играете с думите, а да докажете своите чувства с действия. За финансови решения, ще имате време по-късно. Засега намерете сили, за планиране на бюджета си. Развитието на събитията на работното място, ще бъде непредсказуемо. Но ще може да свършите това, което е на преден план.   СТРЕЛЕЦ ( 23 Ноември - 21 Декември ) Днес ще има приоритет това, което преди сте смятали за безполезно. Сега ситуацията се е променила и вие сте станали, много по-уверени в себе си. В любовта, бъдете нежни, грижовни и не налагайте принципите си на любимия. Възможни са проблеми с кръвното и това да влоши вашето здраве. Вечерта, по-добре си починете. КОЗИРОГ (22 Декември - 20 януари ) Гледайте по-оптимистично на живота, не се разстройвайте от дребни неща и собствени си грешки. Можете да предадете своя опит на младото поколение, както и да помогнете на нов колега. Тези от вас, които искат да отслабнат, трябва да разработят специална програма заедно с инструктор по фитнес.  ВОДОЛЕЙ ( 21 януари -  19  февруари ) По-добре следете за поведението си, отколкото да критикувате по-младите колеги. Вие, като риба във вода, се къпете в чест и уважение, но не трябва да прекалявате. Благоприятни дни за получаване на пари, кредити и големи покупки. Добре е, да обърнете внимание на диетата си или начина на хранене.   РИБИ ( 20 февруари - 20 март ) Погледнете обективно на нещата, които преди това са ви разстройвали. Не преследвайте идеали, защото, вие самите не сте ангели. Лекият флирт, изкушението и интимните отношения настрани, могат да доведат до вътрешни опустошения. Вечерта е възможно да получите изгодно предложение за допълнителна работа, разгледайте го внимателно.", "date": "2019.01.22", "title": "Дневен хороскоп 22 януари"}
{"url": "http://www.classa.bg/%D1%81%D0%B2%D1%8F%D1%82/item/391777-%D0%BA%D0%BE%D0%B3%D0%B0%D1%82%D0%BE-26-%D0%B4%D1%83%D1%88%D0%B8-%D0%B8%D0%BC%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%BE%D1%82-3,8-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D1%80%D1%83%D0%B3%D0%B8-%D0%B2%D0%B7%D0%B5%D1%82%D0%B8-%D0%B7%D0%B0%D0%B5%D0%B4%D0%BD%D0%BE", "text": "Общото богатството на 26-те най-заможни хора в света е достигнало 1,4 трилиона долара през миналата година. Това се равнява на общото имущество на най-бедните 3,8 милиарда души на планетата. Информацията е от нов доклад на конфедерацията от независими благотворителни организации Oxfam International, озаглавен \"Публично благо или частно богатство\". Представените в него данни създават една мрачна картина за света, в който живеем, и продължаващото нарастване на пропастта между най-богатите и най-бедните – потенциален източник на бъдещи обществени конфликти.     Милиардерите в света днес са рекордно много - 2208 души. На снимката: изпълнителният директор на Amazon и най-богат човек в света Джеф Безос.   Хората, които попадат в категорията \"милиардери\", вече са рекордно много – 2208. Техният брой почти се е удвоил от глобалната финансова криза отпреди десетилетие насам. Според доклада на Oxfam нов милиардер се е появявал на всеки два дни в периода между 2017-а и 2018 г. Повечето от хората с най-много пари по света са американци, сочат данните на Forbes, които са били използвани за 106-страничното изследване. Сред тях са Джеф Безос (Amazon), Бил Гейтс (Microsoft), Уорън Бъфет (Berkshire Hathaway) и Марк Зукърбърг (Facebook), които разполагат с общо 357 милиарда долара. Освен това според доклада милиардерите по света стават по-богати със 2,5 милиарда долара всеки ден, докато състоянието на най-бедната част от населението на планетата продължава да намалява.  В същото време време богатите и корпорациите са плащали най-ниските данъци от десетилетия насам. Като пример се посочва, че най-високият данък върху доходите на физическите лица в богатите страни се е смъкнал от 62 процента през 1970-а на едва 38 процента за 2013-а. Средното равнище в бедните страни е само 28 процента. В същото време данъчната тежест на места се разпределя неравномерно. От Oxfam посочват, че в страни като Бразилия най-бедните 10 процента от населението дават по-голяма част от приходите си на държавата отколкото най-богатите 10 процента. Според   разликата в богатството между най-богатите и най-бедните подкопава усилията за борбата с бедността, нанасят щети на икономиките и засилват общественото недоволство по света. То показва как \"правителствата изострят проблема с неравенството като не отделят достатъчно средства за обществени услуги като здравеопазване и образование и същевременно не облагат с достатъчно високи данъци и такси богатите личности и големите корпорации\". Като недостатъчк се посочва и неуспеха на правителствата в това да се борят ефективно с избягването на плащането на данъци от страна на по-заможните. В световен мащаб през 2015-а само 4 цента от всеки долар, събран чрез данъци и такси, са идвали от данък върху богатството – например имотен или наследствен. Тези видове данъци са били ограничени или напълно премахнати \"в много богати страни\" и почти не се прилагат в развиващите се такива, твърде се в доклада.       Отражение върху живота Изпълнителният директор на Oxfam Уини Баянима посочва, че размерът на банковата сметка \"не трябва да определя колко време прекарват децата ви в училище или колко дълго ще живеете – и въпреки това такава е реалността в твърде много държави по света\". За пример е даден Непал, където рискът дете от бедно семейство да почине преди да е навършило 5 години е три пъти по-висок в сравнение с това същото да се случи на дете от богат дом. В Индия очакваната продължителност на живота при жени от по-низшите касти е с 15 години по-къса от тази на жените от по-висшите слоеве на обществото. Разлика има дори в Лондон – в някой от бедните райони на британската столица очакваната продължителност на живота е с 6 години по-ниска в сравнение с някои от най-богатите квартали, намиращи се на едва няколко километра един от друг. Според доклада финансовото неравенство също така е сексистко.  Посочва се, че орязването на данъците за богатите е в полза най-вече на мъжете, които разполагат с 50 процента повече богатство от жените в световен мащаб, и контролират над 86 процента от корпорациите. Биянима коментира, че хората по света са \"гневни\" и е нужно правителствата да им осигурят \"истинска промяна\" като гарантират, че корпорациите и богатите плащат \"справедлива част от данъците\", и инвестират в здравеопазване и образование. Целта – правителствата да осигурят \"по-светло бъдеще за всички, а не само за няколко привилегировани души\". Решението? Според изчисленията на Oxfam ако най-богатият един процент от населението на света започне да плаща с 0,5 процента по-висок данък върху богатството си, това може да осигури повече средства, отколкото са нужни за образованието на 262 милиона деца и за осигуряване на здравни услуги, които биха спасили живота на 3,3 милиона души. Това, разбира се, е само пожелание. Но от организацията все пак дават няколко основни препоръки за това в каква насока правителствата по света могат да вземат мерки, за да се намали неравенството и да се тушира трупащото се напрежение: *  Да осигурят безплатно здравеопазване, образование и други обществени услуги.  Допълнителен акцент – те да са от полза \"и на жените и момичетата\". Призивът към държавите е да спрат да подкрепят приватизацията на публични услуги, като заедно с това осигурят пенсии, детски добавки и други видове социална защита за всички. *  Да се освободи времето на жените чрез намаляване на \"милионите неплатени часове\", които те ежедневно прекарват в грижа за семействата и домовете си.  В тази насока от Oxfam препоръчват повече инвестиции във водоснабдяване и електроснабдяване, както и детски грижи, за да се намали времето, което жените отделят в тази насока. *  Да се сложи край на данъчните облекчения за богатите лица и корпорации.  В тази насока има призив и за по-сериозна борба с опитите за избягване на плащане на данъчни задължения и укриването на такива, както и за създаването на глобални правила и институции, които фундаментално да променят данъчната системата и да я направят \"по-честна\". Според един от заместник-директорите на Oxfam – Пол О'Брайън, предстои \"широк и енергичен обществен дебат\", както в САЩ, така и по света, за това как ще изглежда една такава \"честна и ефективна данъчна система\". Докладът на Oxfam се появява в интересен момент – когато влиятелни личности от политическия и бизнес елит се събират на Световния икономически форум в швейцарския курорт Давос. Форумът ще продължи от 22 до 25 януари и в него ще вземат участие 300 души от 115 държави. Темата тази година е \"Глобализация 4.0: Оформяне на глобалната архитектура в ерата на Четвъртата индустриална революция\". Фокусът ще е върху предизвикателствата пред кооперацията на глобално ниво и промените, предизвикани от дигиталната революция.", "date": "2019.01.22", "title": "Когато 26 души имат повече пари от 3,8 милиарда други взети заедно"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391772-%D1%80%D0%B8%D1%82%D0%B0-%D0%BE%D1%80%D0%B0-%D1%81%D0%B5-%D1%81%D1%8A%D0%B1%D0%BB%D0%B5%D1%87%D0%B5-%D0%B3%D0%BE%D0%BB%D0%B0", "text": "24-годишната британска певица от албански произход Рита Ора позира топлес за секси селфи, докато чакаше да изсъхне спрея за изкуствения тен върху тялото й. Певицата публикува горещата фотография в Instagram, докато беше на почивка в Лос Анджелис, пише \"Сън\". Рита пише: \"Този спрей трябва бързо да изсъхне\"      А феновете на Рита сякаш харесаха това, което видяха. Един от тях пише: \"По дяволите, изглеждаш горещо!\" Друг коментира: \"Толкова си красива! Абсолютно великолепна !!!!\" Рита се среща с актьора Андрю Гарфийлд след като се раздели с Андрю Уат през септември.      Тя разкри малко повече за своите връзки, казвайки, че „няма любим тип мъже\". Звездата каза: „Никога не знам какво търся. Всъщност изобщо нямам любим тип\". Наскоро пък певицата също така призна публично в разговор със свои почитатели, че е била изнасилена на 14 години, но уточни, че и тя е искала дълбоко в себе си това да се случи.", "date": "2019.01.22", "title": "Рита Ора се съблече гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/391773-%D0%BD%D0%B0%D0%B9-%D0%B3%D0%BD%D1%83%D1%81%D0%BD%D0%B8%D1%82%D0%B5-%D0%BE%D0%BF%D0%B8%D1%82%D0%B8-%D0%B7%D0%B0", "text": "Продажбата на употребявани продукти е трудно нещо, но тези момичета са решили да измамят системата и да я направят малко по-лесна за себе си. По-долу можете да видите девойките, които показват нагледно как показвайки сексапилните си форми всъщност най-вероятно пречат за осъществяването на продажбите.      Това момиче е решило да се поразголи, за да се опита да продаде частта        Едва ли някой ще се загледа в телефона, който всъщност се продава      Не се за заблуждавайте от откровените снимка, девойката желае 300 долара за дрехите      Тук пък се продават.... мебелите     Тази жена пък е решила да се покаже топлес, за да продаде употребяваната си пола      Някой да е съсредоточен в китарата, която се продава?        Тази жена пък изглежда доста смела в опита си да продадае колата          Девойката може би все пак трябва да се опита да покаже все пак и колата, която се опитва да продаде", "date": "2019.01.22", "title": "Най-гнусните опити за...."}
