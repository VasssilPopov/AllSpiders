{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382326-%D1%85%D0%B0%D0%B7%D0%B0%D1%80%D1%82%D1%8A%D1%82-%D0%BC%D0%B8-%D0%B5-%D0%BF%D0%BE-%D0%B2%D0%B0%D0%B6%D0%B5%D0%BD-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D1%82%D0%B8", "text": "Трябва ли книгите да станат лотарийни билети, за да са достъпни за всички?   Този провокативен въпрос идва от видео-посланието на издателство \"Жанет 45\", публикувано в навечерието на Деня на българската култура.   Книгоиздателят Манол Пейков прави иронична препратка към рекламния клип на \"Националната лотария\" със Захари Бахаров (\"Лотарията накара хората да мечтаят отново\") и призива за съпротива срещу намеренията на парламента да ограничи масовото разпространение на игрите на късмета.   Организирането на хазартни игри е една от малкото комерсиални услуги, които по закон са освободени от ДДС.   За сметка на това - книжните издателства не влизат в групата на \"културните организации\", чиято дейност може да се ползва с данъчно облекчение.   За да илюстрират диспропорцията - \"Жанет 45\" пуска  специално издание на \"Български хроники\" от Стефан Цанев, в чиято корица е вграден и... талон за търкане .   По този начин историческият роман съкращава 20 на сто от цената си и се превръща в \"щастлива\" книга.   \"Напоследък се говори много за мечти и малко за култура. И понеже е 24 май - да поговорим за книгите.   Факт е, че - с изключение на Дания - България има най-високото ДДС върху книги в Европейския съюз. Така те са по-скъпи, недостъпни са и по-малко хора могат да си ги позволят.   Затова издадохме първата в света книга, която е и скреч-талон. Това е \"щастливото\" издание на \"Български хроники\" и е с 20 процента по-евтино. Защото толкова щеше да струва, ако се ползваше с преференциите на игрите на късмета.   Но трябва ли да разчитаме на късмета, за да станат книгите в България по-достъпни? И още нещо: Наистина ли сме държава, която цени хазарта повече от културата ?\", пита Манол Пейков.   Клипът завършва с призив за подкрепа на петицията \" .   Това е втората социална кампания на \"Жанет 45\" по случай 24 май. През 2017 г. издателството на Божана Апостолова пусна в книжарниците романа на Иван Вазов \"Под игото\", преведен на шльокавица.   За всеки закупен екземпляр на  , пловдивското издателство обещаваше да дари по две български книги на училища, читалища и библиотеки.", "date": "2018.05.24", "title": "Хазартът ми е по-важен от книгата ти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382328-54-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%B0-%D0%B4%D0%BE%D0%B2%D0%BE%D0%BB%D0%BD%D0%B8-%D0%BE%D1%82-%D1%87%D0%BB%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%B2-%D0%B5%D1%81", "text": "54% от българите вярват, че членството в ЕС е нещо добро, и 57% са убедени, че страната им е извлякла ползи от членството си в Съюза. Това показва последното проучване на Евробарометър, поръчано от Европейския парламент, публикувано година преди европейските избори през май 2019 г. За българите приоритетните теми в следващите европейски избори са икономиката и растежът, борбата с тероризма и социалната защита. За България процентът на анкетираните, които считат че техният глас се чува в ЕС, е 44%, което е увеличение със 7 пр. п. в сравнение с 2017 г. Резултатите показват, че средно 60% от гражданите вярват, че членството на тяхната страна в ЕС е нещо добро, а над две трети от анкетираните (67%) са убедени, че страната им е извлякла ползи от членството си в ЕС. Това е най-високият резултат, измерен от 1983 г. насам, се казва в съобщение на Европарламента. 48% смятат, че техният глас се чува в ЕС. Тази тенденция е започнала през втората половина на 2016 г., което вероятно е свързано с последиците от референдума за излизането на Обединеното кралство от ЕС. На предстоящата предизборна кампания европейците очакват от политиците да предложат решения за сигурността, включително и по отношение на миграцията. В същото време въпроси, свързани с личния просперитет и благополучие, са еднакво важни за дневния ред. 49% от европейците посочват борбата с тероризма като приоритетна тема на кампанията, следвана от борбата с младежката безработица (48%), имиграцията (45%), икономиката и растежа (42%). Около една трета от европейците определят като приоритет борбата с изменението на климата и опазването на околната среда (35%). Насърчаването на правата на човека и демокрацията, както и социалната защита на гражданите на ЕС, са важни теми за 32% от анкетираните. За българите приоритетните теми в следващите европейски избори са икономиката и растежът (57%), борбата с тероризма (49%) и социалната защита на гражданите (47%). След тях идват борбата с младежката безработица (44%), защитата на потребителите и безопасността на храните (37%) и имиграцията (35%). Значимост на демокрацията За европейците демокрацията е основна ценност както на равнище ЕС, така и в собствената им страна. Мнозинството от анкетираните продължават да са доволни от начина, по който работи демократичният процес в ЕС (46%). Процентът на българите, които са доволни от начина, по който функционира демокрацията в Съюза, е над средния за ЕС (52%). Между 2013 г. и 2018 г. в държавите членки на ЕС, се появиха над 70 нови партии и политически съюзи, някои от които проведоха успешни кампании срещу политическото статукво. Това развитие се възприема като положително от мнозинството европейци. Все пак 70% от анкетираните смятат, че не може да се постигне подобрение в политическата или икономическата сфера само с противопоставяне. В същото време половината от анкетираните в ЕС (50%) считат, че антисистемните партии или движения не представляват заплаха за демокрацията, докато малко повече от една трета (38%) са на противоположното мнение. 53% от гражданите са съгласни с твърдението, че новите партии и движения могат да намерят нови решения по-успешно от настоящите, а 56% вярват, че те могат да донесат реални промени. Данните за България са близки до тези в ЕС: 57% от анкетираните считат, че новите партии и движения могат да донесат реална промяна, а 52% са съгласни с твърдението, че те могат да намерят нови решения по-добре от сегашната политическа класа. По-ниски от средните са стойностите при нагласите на българите, че с противопоставяне може да се постигне подобрение в политическата или икономическа ситуация (55%) и че антисистемните партии или движения представляват заплаха за демокрацията (20%).", "date": "2018.05.24", "title": "54 % от българите са доволни от членството в ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382329-%D0%BE%D1%81%D1%8A%D0%B4%D0%B8%D1%85%D0%B0-%D0%BD%D0%B8%D0%BA%D0%BE%D0%BB%D0%B0-%D0%B3%D1%80%D1%83%D0%B5%D0%B2%D1%81%D0%BA%D0%B8", "text": "Съд в Скопие осъди днес бившия помощник министър на вътрешните работи Гьоко Поповски на 6 години и 6 месеца затвор за злоупотреба със служебно положение по делото Танк за покупка на луксозен правителствен мерцедес за 600 хиляди евро, а бившият премиер Никола Груевски като подбудител на деянието с цел лична изгода получи присъда две години затвор, предаде агенция МИА. Съдът постанови в срок от 15 дни двамата обвиняеми да заплатят щетите, които са нанесли на държавния бюджет. Присъдата бе произнесена в отсъствието на Груевски, който бе представляван от трима свои адвокати. Поповски бе докаран в съда от следствения арест с белезници на ръцете. Вчера той бе осъден по друго дело на 9 години затвор за злоупотреба със служебно положение при покупка на 300 автомобила за министерството през 2008 г., при която не е избрал най-изгодната оферта и е ощетил държавната хазна с над 450 000 евро. По делото „Танк\" е обвинена и бившият министър на вътрешните работи Гордана Янкулоска, процедурата срещу която се води отделно поради рискова бременност. Според присъдата Груевски е оказал влияние на другите двама обвиняеми, като поискал от Янкулоска МВР да купи мерцедеса, а тя от своя страна подтикнала Поповски при покупката да даде предпочитание на определена фирма. Пред съда вчера бе поставена ограда, а днес там се събраха около 30 симпатизанти на Никола Груевски, сред които бившият кмет на Скопие Коце Траяновски. Съдът се охранява от полицейски кордон, а още от снощи движението около сградата е ограничено. Говорителят на правителството Миле Бошняковски каза днес, че процедурата за продажба на блиндирания мерцедес, за който се отнася делото, е спряна до приключване на процеса, а неговата по-нататъшна съдба ще бъде съобщена допълнително.", "date": "2018.05.24", "title": "Осъдиха Никола Груевски"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382330-%D1%84%D0%B8%D0%B0%D1%81%D0%BA%D0%BE-%D0%BF%D0%BE-%D0%B1%D0%BE%D0%BB%D0%B8%D0%B2%D1%83%D0%B4%D1%81%D0%BA%D0%B8", "text": "Очаквано фиаско претърпя идеята на министъра на туризма Николина Ангелкова (и на определени хотелиери в бранша) държавата, а не пазарът да определят минимални цени за нощувка в хотелите с 3, 4 и 5 звезди. Публичният шамар по пазарна икономика дойде от Комисията за защита на конкуренцията (КЗК), която с порой от аргументи отсвири гранде идеята на Ангелкова да се спускат цени с държавен парашут. Историята е достойна за боливудски сериал, на чиято кинематография по принцип е фен Ангелкова. „Белият\" бизнес се оплака на министъра си, че броят на празните му стаи се увеличава, защото по-малки хотелчета, но със същия брой звезди, предлагат нощувките в пъти по-евтино и „крадат\" гостите му. И Ангелкова реши държавата заедно с бизнеса да определя прага, под който не трябва да падат цените за нощувка в хотелите с 3, 4 и 5 звезди. Мигом пресметна, че регулацията ще важи за 6144 хотела. Официално бе обявено, че така ще се бори „дъмпингът\" от по-малките хотели и ще се защитят интересите на клиента за запазване качеството на услугата, за която той плаща. Подобно на първите страници на учебник със заглавие „Основи на пазарната икономика\", КЗК директно обясни на Ангелкова, че определянето на минимални цени убива конкуренцията. Нещо повече – спуснатата от държавата цена не може да е гаранция нито за качество, нито че хотелът наистина ще реинвестира по-високата печалба в подобрения на услугата си. Най-тревожната хипотеза в становището на комисията е, че ако се бе реализирала идеята на министър Ангелкова, това е щяло да доведе до картел на пазара със съгласувани цени. „Въвеждането на минимални цени за настаняване би довело до същия ефект, какъвто би имал картел между всички хотели в България. Разбираема е регулаторната цел за подкрепа на малкия и средния бизнес, но поддържането на неефективни хотели не би следвало да бъде за сметка на потребителите, които ще заплащат по-високи цени в резултат на определянето на минимални цени\", категорични са комисарите. А иначе повече от спорно е и дали това е идея на малкия и на средния бизнес в туризма, както официално се представя от Министерството на туризма. По-скоро зад нея все по-отчетливо прозира лоби на някои от големите играчи на този пазар, които не искат „дребните\" хотелиери с по-ниски цени да печелят клиенти и да опразват хотелите им. И по стар навик търсят държавата да прочисти конкуренцията. Явно някои предприемачи са си останали в плановата икономика. Всъщност, ако идеята не бе пресечена в зародиш, щеше да е много трагикомично да се наблюдава и как българската държава се опитва да диктува цените на интернационалните хотелски вериги в ЕС, имащи обекти и в България. Резултатът – щеше да последва фойерверк от дела, сезиране на Еврокомисията за нарушение на свободите на общия пазар в ЕС и започване на наказателна процедура от Брюксел. И след този показен шамар един от най-горещите въпроси е ще си научи ли урока министър Ангелкова, или авангардните ѝ идеи ще имат втори дубъл. Такъв впрочем се задава покрай другото ѝ хрумване – да сложи юзди на нощувките за лоукост туристи. Преди два месеца Ангелкова предложи всички държави в ЕС с директива да задължат гиганти като Airbnb и Booking да пускат обяви на хотели в платформите си само ако са проверили, че те са категоризирани в съответните страни. Отклик от Брюксел в тази посока няма, а докато го чака, министър Ангелкова нека се замисли, че работа на контролните органи, а не на бизнеса, е да борят сивия сектор на пазара и да не допускат менте хотели да развиват дейност. Затова нека министърът остави бизнеса сам да си определя цените в зависимост от търсенето и предлагането, и да се вгледа в контрола. Стига боливудски сериали в туризма! Драгомир Николов", "date": "2018.05.24", "title": "Фиаско по боливудски"}
{"url": "http://www.classa.bg/%D1%81%D0%B2%D1%8F%D1%82/item/382320-%D1%81%D0%B0%D1%89-%D0%BD%D0%B8%D0%B5-%D0%BD%D0%B5-%D0%B8%D1%81%D0%BA%D0%B0%D0%BC%D0%B5-%D0%BE%D1%82-%D0%B8%D1%80%D0%B0%D0%BD-%D0%BD%D0%B8%D1%89%D0%BE,-%D0%BA%D0%BE%D0%B5%D1%82%D0%BE-%D0%BD%D0%B5-%D0%B1%D0%B8%D1%85%D0%BC%D0%B5-%D0%B8%D1%81%D0%BA%D0%B0%D0%BB%D0%B8-%D0%BE%D1%82-%D0%B4%D1%80%D1%83%D0%B3%D0%B8-%D1%81%D1%82%D1%80%D0%B0%D0%BD%D0%B8", "text": "Американският държавен секретар Майк Помпео защити последните си искания към Иран. Той каза, че администрацията Тръмп не налага никакви нереалистични искания към Техеран и че всички изисквания към Ислямската република можеше да са насочени срещу всяка друга нация.   \"Твърдя, че задачите, които Иран трябва да изпълни не са толкова трудни. Виждал съм съобщения, че са фантазия и че не може да се случат, но искаме неща, които са наистина много прости, в които, честно казано, участват повечето нации в света. Това е набор от изисквания, изисквания които отправяме към останалата част на света \", заяви Помпео на пресконференция в Държавния департамент. Освен това Вашингтон поиска Техеран да прекрати ракетните атаки срещу Рияд.   Държавният секретар подчерта многократно, че няма специален подход към Иран, тъй като подобни ултиматуми ще се прилагат за всяка страна, която повтори политиката на ислямската република. \"Няма да толерираме Исландия да прави това, което иранците правят, няма да толерираме Чад да го прави\", каза ръководителят на американската дипломация.   Тази седмица, Майк Помпео разкри плановете на Вашингтон за Техеран, които се състоят от налагане на \"най-силните санкции в историята, с цел да трябва да избират между финансови войни в чужбина или запазване на икономиката си в състояние на платежоспособност\". В речта си, Помпео също защити решението на президента на САЩ Доналд Тръмп да се оттегли от споразумението JCPOA, което Иран подписа с няколко страни през 2015.   Министерството на външните работи на Иран заяви, че страната \"отхвърля обвиненията в така наречената нова стратегия, осъжда откритата намеса на държавния секретар във вътрешните работи и незаконните заплахи срещу държава-членка на Организацията на обединените нации. \"", "date": "2018.05.24", "title": "САЩ: \"Ние не искаме от Иран нищо, което не бихме искали от други страни\""}
{"url": "http://www.classa.bg/%D1%81%D0%B2%D1%8F%D1%82/item/382321-%D0%B0%D0%B7-%D1%81%D1%8A%D0%BC-%D0%BC%D0%B0%D0%BB%D0%BA%D0%BE-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0%D0%BD-%D1%82%D1%80%D1%8A%D0%BC%D0%BF-%D0%B5-%D0%BD%D0%B5%D0%B4%D0%BE%D0%B2%D0%BE%D0%BB%D0%B5%D0%BD-%D0%BE%D1%82-%D0%BA%D0%B8%D1%82%D0%B0%D0%B9", "text": "Президентът на САЩ Доналд Тръмп изрази недоволство от отслабването на контрола върху границата между Китай и Северна Корея, в изявление.   \"Когато говоря за търговия, имам предвид и много други неща, всеки път, когато говоря с Китай за търговията, мисля за границата, защото границата е много важен елемент в това, което правим. Тя се отвори малко напоследък, не ми харесва това \", каза Тръмп след срещата си с президента на Южна Корея Мун Джае-ин в Белия дом.   \"Аз ще кажа, че съм малко разочарован, защото, когато Ким Чен-ун се срещна за втори път с президента Си в Китай, мисля, че имаше лека промяна в отношението на Ким Чен-ун. Това не ми харесва, не ми харесва от гледна точка на Китай, надявам се, че това не е вярно, защото имам чудесни отношения с президента Си \", подчерта американският лидер.   Тръмп също не беше доволен от развитието на търговските преговори с азиатския гигант. \"Мисля, че те са начало, не съм доволен, но ще видим какво ще стане. Имаме да извървим дълъг път. Но бих искал да се движим доста бързо. Става дума за хиляди милиони долари, които губим всяка седмица и затова се стремим да вървим бързо \", каза той.", "date": "2018.05.24", "title": "\"Аз съм малко разочарован\": Тръмп е недоволен от Китай"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/382327-%D0%B7%D1%83%D0%BA%D1%8A%D1%80%D0%B1%D1%8A%D1%80%D0%B3-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%BF%D1%80%D0%B5%D0%B4-%D0%B5%D0%BF", "text": "Изпълнителният директор на Фейсбук Марк Зукърбърг говори снощи пред представители на Европейския парламент в Брюксел. Той поднесе извинения за случая с „Кембридж аналитика\", довел до злоупотребата с политическа цел на лични данни на потребителите на социалната мрежа. Той обеща до края на годината Фейсбук да разкрие още 3000 работни места в ЕС, като така общият брой ще достигне 10 хиляди. Зукърбърг отбеляза, че заради неговата дейност европейците, а и много хора по света, са имали връзка със своите близки при последните терористични удари. В последните години не направихме достатъчно за предотвратяването на злоупотребите. Поемаме нашата част от отговорността – беше грешка, съжалявам, заяви Зукърбърг. Готов съм да направим значителни инвестиции – увеличаваме до края на годината двойно служителите по сигурността. Това винаги ще бъде по-важно за нас от максималната печалба, добави той. Зукърбърг съобщи, че хиляди свързани с Фейсбук приложения са били проверени и над 200 са били забранени. През 2016 г. не успяхме да оценим руската намеса в изборите в САЩ, следяхме за фишинг и вируси, не бяхме достатъчно готови за съгласувани подвеждаща дезинформация, посочи той. Зукърбърг добави, че е премахната възможността сайтове за фалшиви новини да получават реклами и така се обезсмисля икономическото им съществуване. Сигурността е въпрос, който никога не може да бъде изцяло решен, защото заплахите постоянно се променят, обобщи той. В последвалите изказвания и въпроси на ръководителите на политическите групи в ЕП Манфред Вебер (Европейска народна партия) коментира, че прозвучалото извинение е напълно уместно. Това не е достатъчно, необходими са действия в прилагането на новите европейски правила, посочи той. Вебер попита дали случаят с „Кембридж аналитика\" е самостоятелен, или е върхът на айсберга; кой е решил потребителите да не бъдат уведомявани. Вебер предложи въвеждането на европейски правила за публикуване в социалните медии и антимонополна проверка на Фейсбук. Удо Булман (социалисти и демократи) заяви, че допуснатият теч на данни засяга суверенното управление на европейските народи. Той поиска обещание, че Фейсбук няма да продава данни без съгласието на потребителите, попита при какви условия данните ще бъдат напълно заличавани и какъв е броят на заличените фалшиви профили. Сайед Камал (Европейски реформатори и консерватори) попита дали трябва да не ползва интернет, за да не му събирате данните (чрез „скрити профили\"), какво се прави с тези данни и може ли да се запознае с тях. Всяка година се извинявате за нещо, миналата година се извинихте два пъти, а тази – вече три, а още годината не е преполовила, обърна се Ги Верхофстат (АЛДЕ) към Зукърбърг. Той попита дали европейските потребители ще бъдат обезщетени и с колко, и ако Фейсбук се раздели на части, кое Зукърбърг би запазил за себе си. Имаме голям проблем и той не е решен. Трябва да си зададете въпроса с какво ще бъдете запомнен – като Стийв Джобс и Бил Гейтс, които обогатиха света, или гений, създал цифрово чудовище, разрушило нашите общества, добави Верхофстат. Филип Ламбертс (Зелени) попита дали Фейсбук ще даде възможност потребителите да отказват насочената реклама; дали ще премахне оставащите фалшиви профили до края на годината; дали ще представи доброволно до края на годината данни за печалби и загуби; дали ще плаща данъци там, където получава печалба. Габриеле Цимер (Европейска обединена левица) изрази съмнения, че бизнес моделът на Фейсбук може да бъде променен и да се върне до платформа за общуване. Найджъл Фараж (Европа на свободата и пряката демокрация) попита дали платформата наистина е неутрална и настоя, че от началото на годината видимостта на мненията му е спаднала. Кой решава кое е приемливо за публикуване, попита той. Никола Бе (Европа на народите и свободата) посочи, че към Фейсбук се развива зависимост, и добави, че напълно законни френски организации срещу миграцията са били забранени в социалната мрежа. По неговите думи това било тоталитарно, все едно телефонна компания да спира сигнала на хора, които изразяват различни политически виждания. По неговите думи решенията за закриване на страници във Фейсбук се взимат едностранно. В отговор Зукърбърг посочи, че никой във Фейсбук не иска фалшиви новини и че дезинформацията се дължи основно на икономическата изгода. Не искаме ние да казваме кое е истина, затова работим с хора, които проверяват фактите. Когато всички установят фалшива новина, съобщаваме това на потребителите. Една от основните ни задачи е да предотвратим всякаква намеса в изборите, както стана в САЩ преди две години. Успяхме при изборите за президент на Франция, както и при последните избори в Германия, добави той. По неговите думи „десетки проценти\" от европейците са прегледали възможностите за настройки на профилите си в социалната мрежа. Никога не сме избирали какво да се вижда повече на основата на изразените политически възгледи. Скоро ще има възможност за изтриването на цялата история на потребителите. Продължаваме с разследването кои приложения са ползвали лични данни, допълни Зукърбърг. Неизбежно е интернет да бъде обхванат от законодателство, въпросът е как ще бъде направено. Фейсбук държи шест процента от световния рекламен пазар, плащаме всички дължими данъци, заяви изпълнителният директор. Евродепутатите останаха силно разочаровани от прозвучалите отговори само на част от въпросите. Те настояха да подадат въпросите си писмено, в очакване на писмени обяснения в идните дни. Форматът на заседанието предвиждаше първо всички да изразят мнения и да зададат въпроси, а след това Зукърбърг избирателно да отговори на онези, на които сам прецени.", "date": "2018.05.24", "title": "Зукърбърг се извини пред ЕП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382323-%D1%80%D0%B5%D0%BC%D0%BE%D0%BD%D1%82%D1%8A%D1%82-%D0%BD%D0%B0-%D0%BA%D0%BE%D0%BB%D0%B0%D1%82%D0%B0-%D0%BF%D1%80%D0%B5%D0%B4-%D0%B1%D0%BB%D0%BE%D0%BA%D0%B0-%D1%81%D1%82%D0%B0%D0%B2%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%B5%D0%BD", "text": "Ремонтите на автомобилите, освен дребните, ще бъдат забранени след приемането на новия Закон за пътните превозни средства. Така вече смяната на маслото по тротоарите, подмяна на ходова част и спирачки от „приятели“ или нерегистрирани сервизи ще бъдат незаконни, стана ясно по време на кръгла маса, на която беше обсъден новия нормативен акт, пише Монитор.   Зам.-министърът на транспорта Ангел Попов коментира, че идеята не е да се забранят дребните ремонти, записани в упътванията на всеки един автомобил, като смяна на крушки и други. „Говорим за нерегламентираните ремонти, които застрашават безопасността и екологията“, смята Попов. Част от неправителствените организации не смятат, че транспортното министерство и по-точно Изпълнителна агенция „Автомобилна администрация“ (ИААА) ще успее да контролира сервизната дейност. Между 15 и 17 хиляди сервиза работят у нас законно, по данни на министерството, но от браншът смятат, че броят им е двойно повече, а цифрата на нелегалните все още не е ясна. За да контролират ремонтите по автомобилите от бившето ДАИ са готови да назначат допълнително персонал на работа, които по сигнали на граждани, както и на легалните сервизи да правят проверка, коментира по време на срещата Дамян Войновски, главен секретар на ИА “Автомобилна администрация”.     Чрез новия закон се цели да бъде регламентирана работата на сервизите, те ще минат на регистрационен режим към ИААА, а в допълнителна наредба ще пише на какво трябва да отговорят – квалификация на служителите им, оборудване и др. Проблемът е, че работилниците в момента се регистрират единствено по Търговския закон, коментира собственикът на сервиз от Стара Загора Красимир Петров. По думите му сега се прави проверка само на регистрираните търговци, но не и на тези, които работят по гаражи нелегално. От браншът смятат и че целта на закона е по-скоро събиране на повече данъци, отколкото реални мерки и попитаха коя е дефиницията на редовен сервиз. „Въртим, сучем и всичко се върти около сервизите, които не си плащат данъците“, възропта един от присъстващите. Войновски контрира, че фискът е важен и проверките се правят заедно с данъчни инспектори, като допълни, че само от последната акция на ИААА и НАП в пунктовете за технически прегледи, са установени 19 млн. лева неплатени налози. „Но по-скоро идеята е защита на правата потребителите, качеството на ремонти и безопасността“, каза още той.   По думите на Татяна Груева, изп.дир. на Асоциация на автомобилните производители, регламентацията на автосервизите е закъсняла и трябва да се акцентира върху квалификацията на служителите в сервизите, както и произхода на авточастите, които се влагат при ремонтите. Сред обсъжданите теми бяха регистрите, които ще заработят след приемането на новия закон.   Един от тях е за сервизите с информация за мястото им на работа, служителите им, както и квалификацията. Ще се надгради регистъра за техническите прегледи, което ще доведе до създаването на електронен паспорт на автомобилите. Отделно ще има регистрационен режим при продажбата на нови или втора употреба авточасти. Според администрацията сумата за изграждане на новите регистри ще е нула, а според браншът от тях може да се генерират дори средства Зам.-министърът Попов коментира още, че се готви нова промяна, която да ограничи измамите с превъртането на километражи, от търговците. Освен в електронния регистър на автомобилите се обмисля вариант да бъдат видими километрите и на стикера за технически преглед.", "date": "2018.05.24", "title": "Ремонтът на колата пред блока става незаконен"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382324-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%BE-%D1%81%D1%80%D0%B5%D0%B4%D0%B0%D1%82%D0%B0-%D0%BD%D0%B0-2018-%D1%82%D0%B0-%D0%B7%D0%B0%D1%82%D0%B2%D0%B0%D1%80%D1%8F%D0%BC%D0%B5-%D0%B0%D0%B5%D1%86-%E2%80%9C%D0%BA%D0%BE%D0%B7%D0%BB%D0%BE%D0%B4%D1%83%D0%B9%E2%80%9D-%D0%B2%D0%B8%D0%B4%D0%B5%D0%BE", "text": "В рамките на само ЕДИНАДЕСЕТ дни, от 12-ти май (в Стара Загора) до 23-ти май 2018-та година (днес в София) премиера на България съкрати живота на блокове 5 и 6, в АЕЦ “Козлодуй”, с поне 50%. Вижте как в краткото видео (1:09 мин.) и си представете още колко време ще издържат тези мощности, при тази скорост на скъсяване на живота им? \r\n    ", "date": "2018.05.24", "title": "Бойко Борисов: До средата на 2018-та затваряме АЕЦ “Козлодуй” (ВИДЕО)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382325-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BE%D1%82-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2,-%D0%BF%D1%80%D0%B5%D0%B4-%D0%BD%D0%B5%D0%B3%D0%BE-%D0%B8-%D1%80%D1%83%D1%81%D0%B8%D1%8F-%D1%89%D0%B5-%D0%BF%D1%80%D0%B5%D0%B4%D0%BF%D0%BE%D1%87%D0%B5%D1%82%D0%B0%D1%82-%D1%80%D1%83%D1%81%D0%B8%D1%8F", "text": "Боя се, че повече от половината от избирателите на Румен Радев, пред него и Русия ще предпочетат Русия. Сигурно затова упорито продължават да си затварят очите за безобразното отношение на руснаците към единствения високопоставен български политик с ясна, последователна и справедлива позиция по руския въпрос. Затварят си очите и за очевидното им заиграване с Борисов, когото припознаха отново като своя човек след успехите му сред западния политически елит. Дотам, че да уговорят среща с него зад гърба на българския президент, който разбра в руската столица за предстоящото посещение на българския министър-председател, което впрочем обезсмисля визитата на Радев.    И Медведев и Путин натъртиха на Борисов и предстоящата му визита, което от дипломатическа гледна точка е недвусмислен знак към Радев, а не изтървано междуметие или запълване на времето с приказки за времето. Това е унизително отношение на руснаците тъкмо към Румен Радев и презрително към България, която дълбоко не ги интересува. Не ме вълнуват мотивите им, но ще ни унизяват така докато повече от половината избиратели на Радев предпочетат него пред Русия. Това се отнася, разбира се и за така наречените “десни”, които биха направили метан пред всеки западноевропейски или американски идиот, отколкото да застанат зад български интерес.    И двете групи не вярват, че България може да се управлява сама и дълбоко в себе си презират българите, защото ги смятат за недоразвити в социално, културно и материално отношение хора. Възхитата им е към големите им любимци на Изток или Запад, чиито модели просто трябва да се следват сляпо и да не се губи време със собствено самоосъзнаване и израстване. Неслучайно руснаци са положили първите ни институции и основите на държавността след освобождението, конституцията ни е преписана от Белгия, а князете и царете ги водим от Западна Европа. Разбирам това усещане, не го осъждам, защото има дълбоки корени в българската, история. Но не мога да го споделя и да се съглася с него днес.    ", "date": "2018.05.24", "title": "Повече от половината от избирателите на Румен Радев, пред него и Русия ще предпочетат Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382322-%D1%82%D0%B0%D1%82%D1%83%D0%B8%D1%80%D0%B0%D0%B9-%D1%81%D0%B8-%D0%BB%D0%B8%D0%BA%D0%B0-%D0%BD%D0%B0-%D0%B1%D0%BE%D1%82%D0%B5%D0%B2-%D0%B8-%D0%B2%D0%B5%D1%87%D0%B5-%D1%81%D0%B8-%D0%BF%D0%B0%D1%82%D1%80%D0%B8%D0%BE%D1%82", "text": "Липсата на културна политика превръща България в пустиня на вкуса, казва Александър Кьосев. Професорът от Софийския университет заедно със свои съмишленици основава Гражданско движение за реформи в българската култура.             Вие сте един от съоснователите на новото Гражданско движение за реформи в културата, което многозначително стартира на 24-ти май. Кому е необходимо такова движение? Нали България все пак си има Министерство на културата?   Александър Кьосев: Според нас това министерство очевидно не си вържи работата. Проблемите в културата стават болни, а болните проблеми в културата стават болни проблеми на нацията, затова и ние, хората, които разбираме от тези неща, решихме, че трябва да стартираме такова движение.   Кои точно са болните проблеми на българската култура?   Александър Кьосев: Те са най-различни. Като започнем от това, че културата е недофинансирана, както от държавния бюджет, така и поради лошите условия за фондовете и частния бизнес, които биха финансирали културата. Отсъства и възможността гигантските приходи от хазарта да бъдат употребени в полза на културата – поне частично, естествено, някакво малко отчисление. И стигнем чак до онова, което на нивото на жълтия език звучи така: „Нацията опростява\". Преведено на един по-сложен език, то изглежда малко по-диференцирано: Днес образованието не цели сериозна културна компетентност, то не създава обща картина на света, това постепенно води до провинциализация и превръща България в пустиня на вкуса.И ние бихме искали да се противопоставим именно срещу тази тенденция.   Но нали знаете, че веднага ще Ви възразят: Хората на изкуството и културата пак плачат за пари и чукат на държавната врата. Ако обичат – нека създават такива продукти, които до голяма степен да ги издържат.   Александър Кьосев: Самият този дискурс вече е пример за онова, за което става дума: начинът на говорене, риториката от типа „Някой пак плаче за пари\". Това свидетелства за дълбока вътрешна агресивност, за отсъствие на елементарна вежливост и способност да разбереш чуждите проблеми. Този начин на изразяване беше въведен в България в началото на прехода – и той е част от проблема. Част от общото спадане на българското културно равнище.    Ако не разберем, че това е част от проблема – нищо няма да разберем. С хората, които говорят по този начин, аз изобщо няма да споря. Ние самите пък не сме на „държавна хранилка\" и не желаем нищо повече, освен справедлив процент от бюджета за култура, който е валиден във всички европейски страни. Желаем данъчни облекчения, особено за българската книга, желаем подкрепа на българските читателски практики, желаем да се спазва балансът между висока култура и масова култура, който в момента не се зачита. Искаме да покажем, че е налице една опасна подмяна на българския патриотизъм. Тоест, това са все изключително сериозни проблеми, които не могат да бъдат подминати с някакви подобни лекомислени фрази.   Като казвате „български патриотизъм\": в областта на културата непрекъснато се появяват интересни сюжети с културно-историческото наследство, с крепости и паметници, с древни владетели. На пръв поглед в културата все пак се случва нещо...   Александър Кьосев: Ще разделя този въпрос на две части. От една страна съществува масов, доста агресивен патриотизъм - всъщност прикрита ксенофобия. За онези, които познават историята на българския патриотизъм, е очевидно, че този сегашен патриотизъм е плосък, лишен от културна памет, не помни истински националните ценности, които в много голяма степен са европейски и общочовешки. Това е един така да се каже плакатен патриотизъм, който работи с два символа и половина: главно с флага, с Левски и Ботев. И това е цялата работа. Ако човек си татуира на гърба лика на Ботев – вече е патриот. Това не е патриотизъм, това е национал-популизъм с ксенофобски цели. Истинският патриотизъм означава познаване на историята, културата и духовността на тази нация. Такова познаване днес липсва. Другото е елементарна далавера: псевдо реставрация на псевдо крепости, които вече станаха над 20, ако не се лъжа. Това са едни много съмнителни проекти, направени за да се усвоят „едни пари\". И изобщо не са мислени дълбоко – нито исторически, нито финансово, нито туристически. Така че не стават дори за туристически обекти.   Накрая: какво конкретно ще направи вашето Гражданско движение за реформи в културата, по какво ще разберем, че има смисъл от него?   Александър Кьосев: Първо – подобни неща не стават бързо. Проблемите в културата не се решават само с добро желание и със замах. Тези процеси изискват дълги усилия и концентрация на експертен и творчески потенциал. Ето защо ние ще започнем с една поредица от срещи, на които ще направим мониторинг на културните политики на това и на предишните правителства. Постепенно ще очертаем болните проблеми в културата и ще създадем визия и собствена стратегия за развитието, на българската култура. Дано да имате успех, на добър час и (в аванс) честит 24-ти май!", "date": "2018.05.24", "title": "\"Татуирай си лика на Ботев - и вече си патриот\""}
{"url": "http://www.classa.bg/%D1%81%D0%B2%D1%8F%D1%82/item/382316-%D0%B5%D0%B4%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%B7%D0%B0%D1%81%D0%BD%D0%B5-%D1%8F%D1%80%D0%BA%D0%BE-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%BE-%D1%81%D1%8A%D0%B7%D0%B4%D0%B0%D0%BD%D0%B8%D0%B5-%D0%B2-%D0%BB%D0%BE%D1%85-%D0%BD%D0%B5%D1%81", "text": "Осем годишно момиче е заснело странен светещ феномен на повърхността на езерото Лох Нес (Шотландия, Великобритания), който рестартира британските спекулации в медиите за митичното същество, което, според популярната култура, обитава тези води, съобщава в-к \"Метро\".   Изображенията са били заснети от малката Лария Аннанд, която стояла на брега с баба си Мария, когато старата жена забелязала във водата мигащи светлини, идващи от нещо \"много, много дълго\".   \"Нямаше лодки или хора в околностите, така че единственото нещо, за което мога да мисля, е, че сме видели чудовището от Лох Нес \"- каза старицата.   Британският вестник обаче признава, че яркостта може да е била продукт на отблясъци на слънчевата светлина от повърхността на водата.", "date": "2018.05.24", "title": "Едно момиче засне ярко мистериозно създание в Лох Нес"}
{"url": "http://www.classa.bg/%D1%81%D0%B2%D1%8F%D1%82/item/382317-%D0%B8%D0%B7%D0%B1%D1%83%D1%85%D0%BD%D0%B0-%D0%BE%D1%82%D0%BD%D0%BE%D0%B2%D0%BE-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%B5%D0%BD-%D0%B2%D0%B8%D1%80%D1%83%D1%81-%D0%B2-%D0%B8%D0%BD%D0%B4%D0%B8%D1%8F", "text": "Избухването на Nipah, неизлечим вирус, се наблюдава в отново в индийския щат Керала, съобщава The Times of India. Властите подозират, че инфекцията е отнела живота на най-малко 10 души, включително лекари, но засега са потвърдени само три смъртни случая.   Вирусът е намерен в труповете на починали членове на семейство в индийския град Чангарот. Изследователите са открили екземпляри от плодови прилепи - основните преносители на инфекцията - в открит извор, притежание на семейството. Тъй като вирусът се предава чрез слюнката на заразените, властите охраняват хората, които вероятно са били в контакт с починалите и са изложени на риск от заразяване с вируса.   Статистиката показва, че Nipah има потенциал да предизвика смъртоносна пандемия, поради което Световната здравна организация счита за приоритет спешното изследване на вируса, също както с ебола и тежкия остър респираторен синдром (ТОРС) публикува The Science Alert. Медиите също така посочват, че понастоящем в Керала са хоспитализирани около трийсет души, подозирайки, че са заразени с вируса Nipah.   Вирусът е открит в Малайзия през 1998 г., когато се регистрира рядка болест при 265 души, с висока температура и възпаление на мозъка. Повече от сто души са загинали в резултат на избухването на вируса тогава.", "date": "2018.05.24", "title": "Избухна отново смъртоносен вирус в Индия"}
{"url": "http://www.classa.bg/%D1%81%D0%B2%D1%8F%D1%82/item/382319-%D1%87%D0%B8%D0%BB%D0%B8%D0%B9%D1%86%D0%B8%D1%82%D0%B5-%D0%B1%D0%B5%D0%B7-%D0%B2%D0%BE%D0%B4%D0%B0-%D0%B7%D0%B0%D1%80%D0%B0%D0%B4%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BA%D0%BE%D0%BD%D1%81%D1%83%D0%BC%D0%B0%D1%86%D0%B8%D1%8F-%D0%BD%D0%B0-%D0%B0%D0%B2%D0%BE%D0%BA%D0%B0%D0%B4%D0%BE", "text": "Област Петорча, намираща се в района на Валпараисо (Чили), е сцена на производство на авокадо, но това не е от полза на местните граждани. Те страдат от липса на вода, поради засиленото развитие на тази култура, предназначена главно за Европа, за Китай и САЩ.   По този начин много чилийци са принудени да купуват вода, за да развият живота си. \"Чили има най-радикалния опит за приватизация на водата в света: не само управлението на водите е частно, но и самият ресурс\" казва Александър Пинто, който е член на групата за околната среда Modatima.   Според него, това има своите корени в 80-те години, при диктатурата на Аугусто Пиночет: \"Компаниите започнаха да търсят евтини земи и водни права, за да започнат засаждането на авокадо\". В момента 60% от територията на Петорча е предназначена за този продукт, но липсата на вода в района започва да се усеща от 2000 г. насам.   \"Най-лошото е, че в тази ситуация липсата на вода кара някои в агробизнеса да строят нелегални тръбопроводи и кладенци, за да отклонят водата\", казва Пинто. \"Ние имаме перфектна буря, създадена от разширяването на тези насаждения, кражбата на вода и намаляване на горите през последното десетилетие. Резултатът е тежката суша, която промени реалността, социалните, икономически и екологични аспекти на региона \".   Експертът посочва, че селяните вече не разполагат с достатъчно вода за напояване на растенията или за отглеждане на животни, което също затруднява част от регионалната икономика. Местната река престава да съществува, тя е суха повече от десет години и сега се превръща в боклук. \"Хората преди плуваха в реката, а сега нямат нищо\", казва той.   Заслужава да се отбележи, че износът на авокадо към Европейския съюз (ЕС) се увеличи значително; от 2015 до 2017 г. продажбите са се увеличили със 120 милиона евро. \"Цената на авокадото е удобна за агроиндустрията\", казва екологът.", "date": "2018.05.24", "title": "Чилийците без вода заради европейската консумация на авокадо"}
{"url": "http://www.classa.bg/%D1%81%D0%B2%D1%8F%D1%82/item/382311-%D0%B5%D0%B2%D1%80%D0%BE%D0%BF%D0%B0-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8", "text": "Ваймарската република умря заради недостиг на демократи. Европа губи от недостига на европейци. С ново правителство в Рим евроскептицизмът става официална политика в една от страните, основателки на Европейския съюз.   След провала на консултациите, кризата на еврото, неуспеха при решаване на кризата с бежанците, след Брекзит и бунта от страна на Вишеградската четворка, това е вече шести удар по основите на ЕС. Той може да се окаже смъртоносен.   В Италия „Движението Пет звезди” (Д5З) и „Северната лига” (СЛ) ще сформират правителство. Лигата започна да действа като партия на съпротивлението срещу като че ли мързеливите южноиталианци и корумпирания политически елит, който купува гласове с прибавената стойност, заработена на север. Програмата на Д5З изглежда така, все едно са я сглобявали от позиции, каквито в Германия имат „Пиратите“, „Зелените“, „Левите“, а също и авторите на книги по езотерика. Само че двете партии ги обединява тяхната опозиция срещу ЕС. От Д5З вече заявиха, че ще изискат преразглеждане на европейските договори. По оценката на неговия основател Бепе Грило, най-опасният враг на Италия е Европейската централна банка, а не „Ислямска държава“.   Както почти всички популисти и евроскептици, Д5З и СЛ виждат в Русия свой естествен съюзник. СЛ има споразумение за сътрудничество с партията на Владимир Путин. По време на визита в Москва нейният лидер Матео Салвини се снима с фланелка с образа на Путин и заяви, че неговата партия иска „и в Италия истински парламентарни избори, така открити, както в Русия“. Също така Лигата изпрати „наблюдатели“ в Крим, които, според получената задача, констатираха, че референдумът за присъединяване към Русия е бил проведен напълно демократично. Д5З, което е съперник на СЛ, за да завоюва благосклонността на Путин, нарича Запада „агресор“ в Украйна и отпразнува навлизането на руските войски в Алепо като „освобождение“ на разрушения град.   Глобалисти, либерали, прозападният и проевропейски елит на континента под ръководството на Ангела Меркел премина в отбрана. Евроскептичните партии или формират правителства, или участват в такива в България, Италия, Гърция, Малта, Австрия, Полша, Словакия, Чехия, Унгария. В повечето случаи те също така са популистки, проруски и критично настроени към капитализма. Конвенционалното мнение, че тези сили представляват по-старото поколение, т.е. миналото, а младежта, като че ли се застъпва за европейското бъдеще, беше опровергано в Италия: там повече от половината хора на възраст под 45 г. заявиха, че биха гласували на референдума за излизане на тяхната страна от ЕС. А 68% от гражданите над 45 г. биха искали да останат в ЕС.   Главната стратегия на Меркел – да изчака и по някакъв начин да премине – вече отдавна не работи. Само че голямата коалиция изглежда парализирана. Коалиционният договор е кръстен „Нов пробив за Европа“. Само че едва пет от 175 страници са посветени на европейската тематика, и на тези страници не е спомена дори и веднъж кризата на ЕС – и политическата, и идеологическата. На практика европейската политика на ПДС/Х–СС се състои в това, да бъда възпрян Еманюел Макрин с неговите предложения за реформи. Социалдемократическата партия на Германия основно е заета с въпроса дали да не изпрати своя провалил се бивш председател Мартин Шулц обратно в Брюксел, може би отново в качеството на „главен кандидат“ на изборите за Европейския парламент. Само че пробивът е нещо различно.   И изглежда напълно абсурдно, че президентът на САЩ Доналд Тръмп е използван като образ на врага, за да се гарантира лоялността към единна Европа. Това не сработи дори при Джордж Буш-старши. „Оста Москва-Берлин-Париж“ бързо се разпадна, наистина, след като успя да причини значителни щети на източноевропейците. Само че тя скоро беше възстановена под образа на газопровода „Северен поток“ от Санкт Петербург до Грайфвалд – и до Лил. Направо истеричната реакция на немската политическа класа за разтурянето на ядрената сделка с Иран и на преместването на посолството на САЩ в Йерусалим може да бъде разбрана по-добре само като опит още веднъж да бъде съживен духът на прикрития зад европейски патриотизъм антиамериканизъм, който Гейрхард Шрьодер използва така ефективно по време на германските избори, макар това да не придвижи европейския проект и с един сантиметър напред.   Европа трябва да дава, така се говори във всички официални заявления и от президента на Еврокомисията Жан-Клод Юнкер, и в коалиционния договор. Да дава повече благосъстояние, повече сигурност, повече работа, повече иновации, повече интеграция, по-малко мигранти. Само че бедата на Европа няма материално измерение и не се заключава в допуснатите грешки. В тази политическа система, на която се доверяват гражданите, грешките не водят до това системата да бъде поставена под въпрос.   Бедата на Европа е в недостига на лоялност и в недостига на европейци. „Повече Европа“ не е отговор. Нужни са повече европейци. И повече усилия, по-голяма готовност за риск, идеализъм, военно участие и пари, пари, пари. Например, за да се прочисти Средиземно море от нелегалните превозвачи на хора, за да се помирят страните на нашите непосредствени съседи в Африка и Азия, за да бъдат защитени границите на Европа, да се интегрират бежанците, да се санира икономиката на Южна Европа и да се даде отпор на идеологическото, политическото и военното настъпление на Русия.   На първо място трябва да се признае, че глобализацията, либералният капитализъм и съответстващата им правова държава изпаднаха в криза на легитимността. „Нелибералната демокрация“ на Виктор Орбан – по същия начин, както и победата на по своята същност антиполитическото Д5З в Италия и успехите на левите и десни националисти из цяла Европа не е резултат от твърде скромното благосъстояние или свърхпредлагане на мигранти, излишък от бюрокрация или недостиг на иновации, дори и това действително да са проблеми.   Кризата на Европа е резултат от това, че в нея днес има твърде много думи и твърде малко обяснения, твърде много срещи на върха и твърде малко, народни събрания.   Не трябва да се оплаквате от прекаленото опростяване в изказванията на популистите, когато не се дават отговори на комплексните въпроси. Пробив към Европа трябва да стане пробив на политиците към основите, докато още не е станало късно.    ", "date": "2018.05.24", "title": "Европа остана без европейци"}
{"url": "http://www.classa.bg/%D1%81%D0%B2%D1%8F%D1%82/item/382312-newsweek-%D0%BF%D1%80%D0%B8-%D0%B2%D0%BE%D0%B9%D0%BD%D0%B0-%D1%81-%D1%80%D1%83%D1%81%D0%B8%D1%8F-%D1%81-400-%D0%BE%D1%89%D0%B5-%D0%BF%D1%8A%D1%80%D0%B2%D0%B8%D1%8F-%D0%B4%D0%B5%D0%BD-%D1%89%D0%B5-%D0%BB%D0%B8%D1%88%D0%B8-%D0%B0%D0%BC%D0%B5%D1%80%D0%B8%D0%BA%D0%B0-%D0%BE%D1%82-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BD%D0%B0%D0%B4-%D0%BD%D0%B5%D0%B1%D0%B5%D1%82%D0%BE", "text": "Превъзходството на Русия и Китай във въздуха прави уязвими дори най-новите американски самолети за контрол и управление  Northrop Grumman E-8 с радарна система  JSTARS   Newsweek Дейвид Бренън, позовавайки се на изявлението на министъра на ВВС на САЩ Хизер Уилсън. \r\n   \r\n   По време на речта си в сенатския подкомитет за ВВС Уилсън заяви, че самолетът със система JSTARS ще бъде «неефективен в случай на война». \r\n   \r\n   Според Уилсън, за разработката на новата платформа  JSTARS ще са необходими около  $7 млрд. На американските военни им е добре известен потенциалът на руснаците и китайците, отбелязва авторът на материала. С-400 се счита за най-ефективния зенитно-ракетен комплекс, който може да унищожава ракети или самолети на противника на разстояние 402 км и на височина над 30 км.  Миналият месец Китай получи първата доставка на С-400, с това той «удвои броя на потенциалните американски противници, използващи лидерска технология». Русия вече работи над нова версия на комплекса, С-500, който може да поразява цели, в орбитата на Земята. Руската разработка предизвика дори конфликт в НАТО, защото Гърция планира да модернизира вече наличните у тях С-300, а Турция се договори за закупуването на С-400, резюмира авторът.", "date": "2018.05.24", "title": "Newsweek: При война с Русия С-400 още първия ден ще лиши Америка от контрола над небето"}
{"url": "http://www.classa.bg/%D1%81%D0%B2%D1%8F%D1%82/item/382313-%D0%B7%D0%B0%D1%89%D0%BE-%D0%BC%D0%B0%D0%BA%D1%80%D0%BE%D0%BD-%D0%BE%D1%82%D0%B8%D0%B2%D0%B0-%D0%BF%D1%80%D0%B8-%D0%BF%D1%83%D1%82%D0%B8%D0%BD", "text": "Еманюел Макрон ще направи утре и в петък първото си официално посещение в Русия, където се надява да намери “точки на съгласие” с руския президент Владимир Путин по деликатните въпроси за иранската ядрена програма и Сирия въпреки разногласията между двете страни.   Срещата на Макрон с Путин е очаквана с голям интерес - една година след тази във Версайския дворец край Париж, която остави силен отпечатък и лансира новия френски президент на международната сцена.   Двамата лидери ще се срещнат утре в края на деня насред декора на величествения Константиновски дворец, лятната резиденция на Петър Велики, на двайсетина километра от Санкт Петербург. В този огромен палат с изглед към морето се проведе срещата на върха на Г-20 през 2013 г.   В петък сутринта Макрон, придружаван от съпругата си Брижит, ще отдаде почит на жертвите на ужасяващата обсада на Ленинград през Втората световна война, преди да се срещне с представители на гражданското общество.   Следобедът ще бъде посветен на 22-ия Санктпетербургски икономически форум, на който Макрон е почетен гост заедно с японския премиер Шиндзо Абе.   По въпросите за Иран, Сирия и Украйна Макрон иска да проведе “един съдържателен диалог…, за да намери точки на съгласие” (с руската страна), посочи Елисейският дворец.   “Ние правим това, оставайки нащрек” и “със съзнанието колко трудно е това”, допълни френското президентство.   След изтеглянето с гръм и трясък на САЩ от иранското ядрено споразумение Франция и Русия, които също са страни по него, потвърдиха решимостта си да го спасят.   След години на напрежения, свързани с украинската криза и неотдавнашната афера с отравянето на бившия руски шпионин Сергей Скрипал във Великобритания, Русия има какво да спечели от едно сближаване с европейците по иранския въпрос.   “За Путин ще бъде голям успех да постигне приемането на обща декларация по темата”, обобщава Татяна Кацуева-Жан, експерт от Френския институт за международни отношения, визирайки иранското ядрено споразумение.   “Парадоксално, заради историята с иранската ядрена програма, ние имаме шанс да намерим нови основи за сътрудничество между Русия и Европа”, казва руски дипломатически източник.   Москва и Париж обаче имат разминавания по стратегията за иранската ядрена сделка. Москва, която се сближи с Техеран, иска споразумението да остане такова, каквото е, докато Париж е за ново “разширено споразумение”, което да взима предвид контрола на ядрените дейности след 2025 г., балистичната програма на Иран, както и ситуацията в Сирия и Йемен.   По време на визитата ще бъдат подписани двустранни споразумения в областта на икономиката, университетите, културата и спорта (между федерациите по ръгби).   “Уважавам го. Познавам го. Давам си ясно сметка за нещата”, каза френският президент, визирайки руския си колега, който, по думите му “е силен и интелигентен”. Макрон направи това изявление на 22 април пред американската телевизия Фокс нюз, преди да предупреди:   “Вярвам, че ние никога не трябва да се показваме като слаби пред президента Путин. Когато вие сте слаби, той използва това”.   Държавният глава приложи този принцип, казвайки някои неприятни истини за медийните намеси или за химическите оръжия пред един невъзмутим Путин насред златното великолепие на Версайския дворец миналата година.   “Преди избирането му за президент Макрон бе мишена на една доста силна атака за оклеветяване в Русия”, припомня Татяна Кацуева-Жан.   “Той вече е представян като лидер в Европа, обещаващ държавник, реалист и прагматик, но с ограничено поле за действие по отношение на САЩ и на НАТО. Официалните медии дори използват дори термина “васализация”, допълва тя. В Москва, където Путин току-що започна четвъртия си мандат, взима връх изчаквателната позиция, година след избирането на Макрон за президент.   “Той опитва да позиционира Франция отново като световна сила… Ако намеренията му са сериозни, тогава Путин и Макрон има за какво да си говорят. Ако става дума само за приказки,, тогава Путин ще го разбере много бързо”, предупреждава експертът Фьодор Лукянов, председател на Съвета за външна политика и отбрана.", "date": "2018.05.24", "title": "Защо Макрон отива при Путин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382314-%D0%B4%D0%B5%D0%BD-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D1%80%D0%BE%D1%81%D0%B2%D0%B5%D1%82%D0%B0-%D0%B8-%D0%BA%D1%83%D0%BB%D1%82%D1%83%D1%80%D0%B0-%D0%B8-%D0%BD%D0%B0-%D1%81%D0%BB%D0%B0%D0%B2%D1%8F%D0%BD%D1%81%D0%BA%D0%B0%D1%82%D0%B0-%D0%BF%D0%B8%D1%81%D0%BC%D0%B5%D0%BD%D0%BE%D1%81%D1%82", "text": " като   и велики християнски учители става в България още с идването на техните ученици през 886 г., а сведения за отбелязване на празника им на 11 май има още през XII век. В епохата на   българската държава изчезва от политическата карта на Европа, но остава „Държавата на духа“, по думите на акад.  .     Свидетелства за честването на празника са открити в арменска летопис от   г., където се споменава за честване на 22 май   г. в   (Датата 22 май в този летопис може да се приеме, че е по т.н. нов стил –  , а по действащия в българското общество в Османската империя църковен литургичен календар е било денят на св. св. Кирил и Методий). Има сведения, че организатори на това честване през 1813 г. са   от Шумен.         В съвременната историография се смята, че за първи път в епохата на   на   г. в епархийското училище   в гр.   по инициатива на   се организира празник на Кирил и Методий – създатели на глаголицата. Денят 11 май не е случайно избран от Найден Геров – това е общият църковен празник на двамата светии. Във възрожденските източници първите известия за празнуването на Кирил и Методий на 11 май, се срещат в „Христоматия славянского язъка“ от   г. на  . Денят на честването на двамата братя става най-яркия израз на националната идентичност, на българското преклонение пред образованието, науката и културата.         През   г. празникът е почетен в българската църква „ “ в  , заедно със служба и за Св.  . На следващата 1858 г. този ден е отпразнуван и в   с тържествена служба в църквата „ “, а след това учителят   произнася вълнуващо слово за живота и делото на Кирил и Методий. Празникът започва редовно да се отбелязва в   и  , от   г., в   от   г., във   от   г.. 11 май се установява като църковен празник на светите равноапостоли Кирил и Методий. В   празникът е организиран от учителя  .     По време на   от началото на 18 век делото на Кирил и Методий е стимул за противопоставяне на гръцката  . След   г. празнуването на Кирил и Методий се развива в 2 посоки. В свободна България той се ограничава до училищен празник. В   и  , които са под юрисдикцията на  , той запазва функциите си и на демонстрация против османското управление, както и против асимилаторските домогвания на сръбската и гръцката пропаганда. Особено значение празникът на Кирил и Методий придобива след  .   След въвеждането на   през   г. празникът се чества на 24 май по официалния държавен календар, а по църковния литургичен календар този ден е на дата 11 май. През   г. Българската православна църква, вече със статут на патриаршия, въвежда като литургичен календар т.нар.  , чрез който се премахва грешката на стария  .    Така денят на Кирил и Методий се почита от църквата на 11 май по църковния календар. Но поради вече установената гражданска традиция светското, гражданското и държавно честване остава на (24 май). За официален празник на   24 май е обявен с решение на   на   г., а от   г. е официален празник на   (когато Народна република България е преименувана на Република България).   Поотделно паметта на св. Кирил се отбелязва на  , а на св. Методий – на   (дните на тяхната смърт). Всеруският Синод по повод празнуването 1000-годишнината на   на Кирил и Методий взема следното решение: „За спомен на хилядолетието, откакто първоначално бе осветен нашият бащин език чрез Евангелието и Христовата вяра, да се установи ежегодно, започвайки от тази   г. 11 май като църковен празник на преподобните Кирил и Методий!“ След това празникът се чества във всички православни славяноезични страни.   Празникът на Кирил и Методий се отбелязва през Възраждането и сред имигрантите в   и Русия, сред българските студенти в чужбина, сред българите, заточени в  .   През   г.   предлага денят на Кирил и Методий да бъде отбелязван като празник на българските ученици.  ", "date": "2018.05.24", "title": "Ден на българската просвета и култура и на славянската писменост"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382318-24-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1798 г. - Започва ирландско въстание за независимост от Англия. 1819 г. - Американският колесен параход „Савана\" се отправя на път за Европа и става първият параход, пресякъл Атлантическия океан. 1832 г. - Гърция е обявена за кралство. 1844 г. - От Вашингтон до Балтимор е изпратено първото телеграфно съобщение при използване на морзовата азбука със съдържание „Какво е сътворил Господ?\". 1851 г. - В Пловдив за първи път се честват Св. св. Кирил и Методий; денят по-късно започва да празнува като Ден на българската просвета и култура и на славянската писменост. 1883 г. - В Ню Йорк е открит известният Бруклински мост, най-големият висящ мост към това време. 1899 г. - В Бостън е открит първият многоетажен покрит паркинг в САЩ. 1900 г. - Великобритания анексира Орания по време на Втората англо-бурска война. 1900 г. - В Русия е пуснат на вода крайцерът Аврора, станал по-късно символ на Октомврийската революция. 1914 г. - Официално е регистриран ПФК Левски (София). Хеликоптер Сикорски VS-300 1915 г. - Първата световна война: Италия обявява война на Австро-Унгария.     1928 г. - Провежда се учредителна конференция на Работнически младежки съюз (РМС). 1943 г. - Втората световна война: Доктор Йозеф Менгеле заема поста лекар на концлагера Освиенцим. 1949 г. - В Народна република България е учредена Димитровска награда, която се дава за „значителни постижения и заслуги\" в науката, изкуството и културата. 1956 г. - В Лугано (Швейцария) е проведен първият телевизионен песенен конкурс Песен на Евровизия. 1975 г. - Пред Народната библиотека в София е открит паметникът на Св. св. Кирил и Методий. 1976 г. - Започват редовните полети с Конкорд между Лондон и Ню Йорк. 1981 г. - Екип от астрономи, включващ Харолд Ретсема, Уилям Хубарт, Лари Лебовски, Дейвид Толен и др., открива Протей - спътник на Нептун. 2000 г. - Израел прекратява 22-годишната си окупация на Южен Ливан. 2002 г. - Джордж Буш и Владимир Путин подписват в Москва Договор за съкращаване на стратегическите оръжия.", "date": "2018.05.24", "title": "24 май, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/382315-%D1%8F%D0%BF%D0%BE%D0%BD%D1%81%D0%BA%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB-f-15-%D0%BA%D0%B0%D1%86%D0%BD%D0%B0-%D0%B0%D0%B2%D0%B0%D1%80%D0%B8%D0%B9%D0%BD%D0%BE-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%B2%D1%8A%D0%B7%D0%B4%D1%83%D1%88%D0%BD%D0%B0-%D0%B1%D0%B0%D0%B7%D0%B0", "text": "Един изтребител F-15 от силите за самозащита на Япония извърши аварийно кацане в южната част на страната в сряда. Според \"Окинава Таймс\" самолетът е кацнал в американската въздушна база Кадена, в префектура Окинава.   Самолетът е принуден да кацне, след като е претърпял неизправност в своята хидравлична система. Няма данни за наранявания поради маневрата. Този инцидент идва седмици след една поредица от аварии на американските самолети в азиатската страна. На 24 април, след като са открили стотици недостатъци във F-35, един от тези изтребители от пето поколение трябваше да кацне в префектура Фукуока.   Ден по-рано два американски транспортни V 22 Osprey кацат при аварийна ситуация в Окинава, пораждайки загриженост за евентуални проблеми със сигурността на жителите на тази префектура.", "date": "2018.05.24", "title": "Японски изтребител F-15 кацна аварийно в американска въздушна база"}
{"url": "http://www.classa.bg/%D1%81%D0%B2%D1%8F%D1%82/item/382304-%D0%B0%D1%80%D0%BC%D0%B5%D0%BD%D1%86%D0%B8%D1%82%D0%B5-%D0%BF%D0%BE%D0%B1%D0%B5%D0%B4%D0%B8%D1%85%D0%B0-%D0%BD%D0%BE-%D1%82%D1%80%D1%8F%D0%B1%D0%B2%D0%B0-%D0%BC%D0%BD%D0%BE%D0%B3%D0%BE-%D0%B4%D0%B0-%D0%B2%D0%BD%D0%B8%D0%BC%D0%B0%D0%B2%D0%B0%D1%82-%D0%B5%D1%82%D0%BE-%D0%B7%D0%B0%D1%89%D0%BE", "text": "Очакванията в Армения са големи. Както и съпротивата. Русия гледа с недобро око на \"кадифената революция\". Ето защо арменците се стараят да са предпазливи - страната им зависи от руската помощ.             Който смята, че идеите на демокрацията и свободата са се изчерпали и бъдещето принадлежи на авторитарни деспоти, нека погледне към Армения. За няколко седмици едно народно движение в малката южнокавказка страна издигна на власт един опозиционен депутат, който се превърна в народен трибун. Мирният протест на Никол Пашинян разчиташе на активното гражданско общество. То изля недоволството си от корупцията, шуробаджанащината и наглата маневра на дългогодишния президент Серж Саркисян, който искаше да продължи да управлява като министър-председател с неограничени правомощия. Десетки хиляди арменци изпълниха площада на Републиката в столицата Ереван. Натискът на населението първо принуди Саркисян да подаде оставка, а на 8 май управляващата партия на републиканците беше принудена да избере Пашинян за министър-председател след проведената генерална стачка.     Еуфорията и очакванията са големи. Както и съпротивата. Никол Пашинян не се умори да изтъква вътрешноарменския характер на протестите. Този сигнал е отправен към Русия, раздразненият закрилник на Армения , който е разположил хиляди войници в страната. Същевременно Русия продава оръжия на заклетия враг на Армения - Азербайджан, с когото Ереван спори за региона Нагорни Карабах. Пашинян често повтаря, че протестите нямат никакъв \"гоеполитически контекст\", разграничавайки се от украинската революция от 2014 година. Тя избухна вследствие на отказа на бившия президент да подпише споразумението за асоцииране с ЕС. През 2013 година Саркисян също се поддаде на натиска на Русия и включи страната си в Евразийския съюз. Депутатът Никол Пашинян отправи остра критика и се противопостави на решението на Саркисян. Но в новата си роля той разбра, че нищо няма да стане без толерирането от страна на Русия.   Армения е зависима от Русия не само във военно отношение, а и в икономически план. Електро- и газоснабдяването са в ръцете на Москва. Затова министър-председателят Пашинян благодари за \"балансираната позиция\" на руския президент Путин по време на срещата на Евразийския икономически форум в Сочи и потвърди \"стратегическия съюз\" с Русия. Кремъл е силно раздразнен   Революцията срещу корупцията и изборните манипулации в старата сфера на господство буди подозрения в Кремъл. Мирният демонтаж на републиканската партия обаче противоречи на посланията, които отправя Кремъл към собственото си население. Оттам твърдят, че протестите са режисирани от Запада, водят до насилие и хаос и са безсмислен риск. А основният критик на Путин - Алексей Навални приветства \"кадифената революция\" в Армения. Изглежда, че резервите на Путин спрямо новия премиер са големи. Пашинян тъкмо беше избран за премиер, и московските контрольори на хранителните продукти се оплакаха от арменските зеленчуци. А задачите пред Пашинян и бездруго са достатъчно големи.    Той обеща да се бори срещу корупцията, бедността и монополите, които парализират икономиката и обогатяват само малцина избраници. Пашинян иска да реформира избирателното право, за да се предпази от фалшификации в полза на старата управляваща партия. Новият министър-председател може да разчита на подкрепата на населението. Само че в избрания миналата година с обичайните манипулации парламент, той води едно малцинствено правителство.  Не е ясно дали и кога може да предизвика нови избори.   Дълготрайният конфликт около Нагорни Карабах също може да ескалира. Още в деня след избирането му Пашинян посети Нагорни Карабах. Той се стреми да постигне международно признание на \"републиката\". Призова Баку да проведе преки разговори с ръководството на Нагорни Карабах и вижда място за компромиси само ако бъде гарантирано правото на самоопределение на карабахските арменци. А това не намирисва на разведряване. Минската група на ОССЕ под руско-американско-френското председателство предлага един възможен път. Нейните \"Мадридски принципи\" от 2007 година обхващат референдум за населението на Нагорни Карабах при същите етнически пропорции, каквито преди избухването на конфликта през 1988 година.    Предвиждат правото на завръщане на бежанците и прокудените, както и връщането на още окупирани от арменците територии на Баку и международни миротворчески сили. Добре, че ЕС и Армения са свързани със споразумение за партньорство. Върховната представителка на ЕС за външната политика Могерини поздрави новия арменски министър-председател и подчерта, че мирното уреждане на конфликта за Нагорни Карабах има висш приоритет. По-добре би била една нова международна мирна инициатива.     Фридрих Шмит, „Франкфуртер Алгемайне Цайтунг\" www.faz.net Всички права запазени. Frankfurter Allgemeine Zeitung, Frankfurt am Main", "date": "2018.05.24", "title": "Арменците победиха - но трябва много да внимават. Ето защо"}
{"url": "http://www.classa.bg/%D1%81%D0%B2%D1%8F%D1%82/item/382305-%D0%B2%D0%BE%D0%B9%D0%BD%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D1%80%D0%BE%D0%B4%D0%B8-%D0%B5%D0%B2%D1%80%D0%BE%D0%BF%D0%B0", "text": "Могат ли две религии да съжителстват в мир? Една война, избухнала преди 400 години, унищожи 1/3 от население по воюващите земи. Но завърши с религиозен мир, който даде тласък на небивалия прогрес на Европа.             На 23 май 1618 година протестантски благородници в Бохемия щурмуват замъка Храдчани в Прага. Те настояват за религиозна свобода, тъй като императорът на Свещената Римска империя и крал на Бохемия Матиас е ограничил правата на протестантите. След ожесточен словесен спор благородниците от Бохемия изхвърлят през прозореца управителя и неговия секретар. За щастие двамата мъже оцеляват от падането в рова на замъка. Император Матиас окачествява този бунт като обявяване на война. Той иска да потуши в зародиш протестантското въстание. Така започва Трийсетгодишната война, която повлича в пропастта почти цяла Средна Европа. \"Тази война е оставила много по-дълбоки следи в Германия от всички следващи войни. Може би с изключение само на двете световни войни през 20-и век\", казва политологът Херфрид Мюнклер.   Началото: когато изхвърлиха властниците през прозореца   Как религията се превръща в убийствено оръжие   Една екплозивна смес от разнородни причини превръща конфликта в Бохемия в неконтролируема война из цяла Средна Европа. Това са и времена на голямо климатично застудяване, влязло в историята като „Малък ледников период\". Сред населението са разпространяват апокалиптични настроения, подкладждани от различни суеверия. А религиозните спорове наливат допълнително масло в огъня. Сто години след началото на Реформацията и разделянето на църквите протестанти и католици застават едни срещу други като врагове. А властовите светски интереси само допълнително усложняват ситуацията.   \"На всичко отгоре във войната се намесват и външни сили\", казва политоложката Елизабет фон Хамерщайн. „Французите, Хабсбургите, шведите, англичаните и дори османците гледат на региона като на много важен за собствената си сигурност и се борят за господство или за ограничаване на влиянието на други сили. Религията е била барутът, насипан в огъня за постигането на тези цели\", казва Елизабет фон Хамерщайн. Смърт, епидемии, глад, изнасилвания   Историци и политолози съзират в Трийсетгодишната война паралели с днешния конфликт в Сирия. В началото в арабската страна се надига бунт на сунитите срещу алевитско-шиитското господство на Башар Асад. \"По-късно конфликтът бързо прерасна в задочна война. Иран, Саудитска Арабия, Турция, Русия и не на последно място САЩ преследват собствени интереси, с което усложняват още повече ситуацията\", казва Елизабет фон Хамерщайн.    Трийсетгодишната война също придобива нови измерения на ужаса, след като в нея се включват много държави. Войници без морални задръжки и жадни за плячка наемници от всички страни опустошават цели села и градове, изнасилват жените, не щадят дори и децата. Безброй хора загиват от глад или епидемии, разпространявани от придвижващите се войски и бежанци. Нуждата, мизерията и омразата формират цяло едно изтерзано поколение, което не познава нищо друго, освен живота във военно време.   Дневникът на германския наемник Петер Хагендорф е историческо свидетелство за жестокостите на войната. На едно място той описва плячката си: \"Една хубава мома, плюс парите и облеклото\". На друга страница в дневника си войникът е записал следното: \"В тази епархия (Лиеж) има 300 черкви и манастири, 18 града, 1 800 села. Ние оплячкосахме почти всичките\". Според учените, жертвите в Трийсетгодишната война са между три и девет милиона, при общо население във воюващите страни от 15 до 20 милиона души.   Алхеолози работят в масов гроб от времето на Трийсетгодишната война   По време на войната са опустошени цели области. Държавното устройство е съсипано. Докато други държави благоденстват, Германия страда от упадък и депресия. Трийсетгодишната война превръща страната в играчка в ръцете на чужди сили и арена на техните конфликти. Някои експерти като Мюнклер дори смятат, че таза травма е помогнала на Германския райх и на нацистката диктатура по-късно да оправдаят своите завоевателни походи през Първата и Втората световна война.   Вестфалският мир - \"майката на всички мирни договори\"   В средата на третото десетилетие от Трийсетгодишната война участниците вече са уморени от кланетата – или пък са доволни от своите завоевания и разширените си сферите на влияние. Мирните преговори в католически Мюнстер и протестантски Оснабрюк продължават цели пет години. На 24 октомври 1648 година участниците във войната подписват в Мюнстер така жадувания мирен договор: Вестафалския мир. Този мирен договор остава в историята като блестящо дипломатическо постижение, защото съдържа обхватни компромиси. Особено по отношение на религиозните свободи.    Протестанти и католици се обединяват около убеждението, че \"религиозните спорове не могат да бъдат решени теологически, а трябва да се търсят прагматични компромиси, отвъд дискусията кой има право\", казва Елизабет фон Хамерщайн. Между другото мирът постановява и равнопоставеността на християнските религии. \"По този начин се полагат основите за мирно съвместно съществуване между протестантството и католицизма, което изглежда невъзможно след десетилетия на насилие\", допълва политоложката.    Създадена е и специална система от гаранции за спазването на мира. Ако един от участниците наруши договорите, другите подписали мира имат правото да го нападнат, за да възстановят статуквото. В германските земи договорът ограничава суверенитета на императора и дава повече власт на князете. Разширяването на властта на местните князе и до днес е един от крайъгълните камъни на федералното устройство в днешна Германия, където министър-председателите ревниво пазят правата,, полагащи се на отделните федерални провинции.", "date": "2018.05.24", "title": "Войната, която роди Европа"}
{"url": "http://www.classa.bg/%D1%81%D0%B2%D1%8F%D1%82/item/382306-1000-%D0%B5%D0%B2%D1%80%D0%BE-%D1%81%D1%80%D0%B5%D1%89%D1%83-%D0%BF%D1%80%D0%B0%D0%B2%D0%BE-%D0%BD%D0%B0-%D1%83%D0%B1%D0%B5%D0%B6%D0%B8%D1%89%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Скандал разтърси Германия след като се разкри, че срещу подкуп са били издавани разрешения за право на убежище в страната. Филиал на Службата за миграцията и бежанците вече е лишен от право да дава политическо убежище.               До към 1000 евро е стигал размерът на подкуп, срещу който филиали на Германската служба за миграцията и бежанците (BAMF), например в град Бремен, са издавали разрешение за право на убежище в страната. Дойче веле разговоря по темата с Луизе Амстберг, говорителка на Зелените по миграционната политика. Необходимо ли е, според нея, да бъде създадена разследваща комисия за Службата за миграцията и бежанците? Луизе Амстберг:  Ние нямаме нищо против. Но казваме, че една разследваща комисия ще работи твърде дълго. Тя може да стигне до някакъв резултат чак след две години. А това не върши работа. Затова ние искаме още сега да изясним парламентарно случая и да използваме всички средства, за да накараме вътрешния министър Хорст Зеехофер да сложи картите на масата. Ако той откаже, тогава логичната последица е създаването на разследваща комисия. Но и в такъв случай ще бъдем изправени пред проблема, че много от недостатъците няма да бъдат изяснени. Ние не можем да допуснем подобно нещо. Федералната служба за миграция и бежанци всеки ден взема решения за предоставяне на убежище. И ако там има сериозни пропуски, това състояние ще продължи да съществува.   ДВ:  Зелените призоваха Хорст Зеехофер да осигури достъп до вътрешните доклади на Федералната служба за миграция и бежанци. Защо той отказва такъв достъп?   Луизе Амстберг: Ние ще му поставяме този въпрос многократно. Не знаем защо той отказва. След като пресата разполага с част от тези доклади, би трябвало той да ни ги предостави без каквито и да било уговорки. Не знам защо той отказва. Хорст Зеехофер не откликна и на прякото ми искане като депутат в Бундестага. От него зависи дали ще се стигне до създаването на парламентарна комисия. Ако не получим отговор и не можем да направим оценка на случилото се, ще бъдем принудени да свикаме парламентарна комисия.   ДВ:  Зелените свикват извънредно заседание на комисията по вътрешни работи на 29 май. Какви ще бъдат главните въпроси към вътрешния министър? Луизе Амстберг:  Известно е, че много филиали на Службата за миграцията и бежанцита са засегнати от скандала. Какви са били нередностите в процедурите за предоставяне не убежище в тези филиали? Само ако знаем това, можем приблизително да оценим вредите. Ако не са били върнати много лица в други европейски страни, вредите не са толкова големи, колкото ако например не е проверена в достатъчна степен идентичността на търсещите убежище. Трябва да установим качеството на тези пропуски, за които говори Службата за миграцията и бежанците.    Това ще бъде основният въпрос. Интересува ни освен това информационната политика на вътрешното министерство и на Службата. Отправят се критики срещу нейната ръководителка г-жа Горд, че не е била достатъчно информирана от собствените си ръководители на отдели. Трябва да се заемем и с тази тема. Освен това искаме да разберем, дали вътрешният министър е готов да си направи изводите и да реформира Службата за миграцията и бежанците. В тази служба трябва да се случи нещо, за да не продължава всичко по старому.   ДВ:  Хорст Зеехофер не изключва и кадрови промени. Смятате ли, че г-жа Горд ще остане на поста си? Луизе Амстберг:  Разбира се, че тя не може да поеме разследването на вътрешните пропуски и структурни недостатъци. Сегашното ръководство е дълбоко замесено и срещу него се отправят остри критики. От друга страна, кой изобщо може да поеме разследването? Коя институция е подходяща за тази цел? Ако Хорст Зеехофер уволни г-жа Горд, ще бъде много трудно да бъдат открити политически отговорните лица. И всичко може да се превърне в тактическа игричка. А ние не желаем това. Ние искаме г-жа Горд да ни предостави пълна инфорамация за това, какво се е случило през последните месеци. Уволнението ѝ в никакъв случай няма да бъде достатъчно за решаването на проблемите.   Затова зелените поставят изискването да бъде създадена независима експертна комисия от съдии, адвокати, специалисти по административно право и представители на хуманитарни организации като Върховния комисариат за бежанците към ООН (UNHCR). Тази комисия трябва да разгледа много точно структурите на Службата за миграцията и бежанците, да инспектира протичането на процедурите за предоставяне на убежище и да каже къде точно са проблемите. ДВ:  Правозащитни организации като Про Азил твърдят, че същинският скандал е в това, че са били отхвърлени много молби за предоставяне на убежище и настоява за спиране на екстрадирането. Как гледат на това Зелените?   Луизе Амстберг:  Ние винаги сме казвали, че отхвърлените молби за убежище са също толкова важни. Те също дават инфромация за недостатъците и пропуските в Службата за миграцията и бежанците, защото това е конституционна процедура. Службата не бива да допуска нито несправедливо отхвърляне на молбите, нито несправедливо даване на убежище. Това уронва престижа на службата и на цялата система за предоставяне на убежище. Една правова държава не може да си позволи такова нещо. Показателно е, че министърът казва: ние ще разгледаме всички одобрени молби за убежище, а Про Азил казва: ние ще разгледаме всички отхвърлени молби. Ние казваме, че искаме конституционна процедура. Тоест ние трябва да разгледаме всичките.", "date": "2018.05.24", "title": "1000 евро срещу право на убежище в Германия?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382307-%D0%BA%D0%BE%D0%B3%D0%B0%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B1%D0%B5%D1%88%D0%B5-%D0%B8-%D0%B2%D0%BE%D0%B5%D0%BD%D0%B5%D0%BD-%D0%BF%D1%80%D0%B8%D0%B4%D0%B0%D1%82%D1%8A%D0%BA-%D0%BD%D0%B0-%D1%81%D1%81%D1%81%D1%80", "text": "Във Варшавския договор България харчи в пъти повече за военни цели, отколкото днес. Изследване проф. А. Улунян от Руската академия на науките разглежда някои аспекти на военното подчинение, под което СССР поставя НРБ.           Комунистическа България в продължение на почти половин век остава единственият напълно лоялен балкански съюзник на Москва и на Варшавския договор. Живков и предшествениците му водят политика на съвършена вярност, която превръща НРБ в ядрен заложник на Москва и в участник в окупацията на Чехословакия. Това са само част от основните изводи в обширната монография „Балканският „щит на социализма\"\" на професор Арутюн Улунян от Института по история при Руската академия на науките, която е посветена на мястото на балканските комунистически диктатури във военните планове на Кремъл през втората половина на миналия век.   България - от аутсайдър до ключов играч   Анализите от разсекретените досега архиви на ЦРУ и на други западни центрове твърдят, че от гледна точка на военните стратези България и Албания са били най-незначителните и незаслужаващи внимание съветски сателити през 50-те години на миналия век. Тези възгледи се променят коренно в края на десетилетието, когато Хрушчов се съгласява да изтегли    Съветската армия от окупираната през Втората световна война Румъния, пише проф. Улунян. Както е известно, наследникът на Сталин не успява да върне в съветската орбита Титова Югославия и съюзилата се с маоистки Китай Албания. А шефът на Румънската компартия Георге Георгиу-Деж постепенно налага запазването на националния суверенитет като основен принцип в отношенията си със СССР и с Варшавския договор. Нещо повече, Деж прави демонстративни стъпки към сближаване с Тито, заклеймен още от Сталин като „предател на социализма\". Макар Румъния формално да остава членка на Варшавския договор, съвместните военни начинания със съветската и останалите „братски\" армии са сведени до минимум.    При всяко преминаване на части от тези армии за участие в учения в СССР или в НРБ се изисква специално разрешение на Букурещ. Румъния категорично отказва да участва в смазването на Пражката пролет в Чехословакия през 1968 г. Николае Чаушеску, който наследява Георге-Георгиу Деж, остро критикува Кремъл заради чехословашката авантюра, участие в която взема и трихиляден окупационен корпус от НРБ.   Когато чехите и словаците изгулиха свободата си - и с българска помощ   Лиценз за \"Калашников\", но и ядрена заплаха   „Априлският пленум на румънската компартия от 1964 г. дава ясен знак за дистанцирането на Румъния от Москва по проблемите на военната и икономическата политика на съветския лагер\", обяснява и шефът на Държавна агенция „Архиви\" Михаил Груев. Така НРБ на практика се оказва географски изолирана от Варшавския договор, което пък дава възможност на Живков и обкръжението му да укрепят властта си в смутните времена на Хрушчов и ранния Брежнев.    В този и в по-късните периоди София продължава да демонстрира пълна вярност и непоколебима лоялност към Москва, като в отплата получава крайно нужните ѝ кредити и „безвъзмездна\" помощ. Ролята на НРБ като единствен сигурен съюзник на южния фланг на Варшавския договор носи на страната много предимства, включително и придобитите 250 лиценза за производство на съветско оръжие и боеприпаси в български заводи. Но в същото време нарастват и заплахите за сигурността на страната, смята проф. Улунян.   Заради СССР САЩ и НАТО взимат България на мушка   Михаил Груев посочва, че като съветски сателит по онова България постоянно е била първостепенна цел в плановете на САЩ и НАТО за нанасяне на военни удари в случай на широкомащабна съветска агресия срещу Запада. Груев цитира изследване на историка Марк Креймър от Харвардския университет, според когото през 1950-1951 г. Сталин обмисля военна интервенция срещу Югославия от териториите България, Румъния, Албания и Унгария. Войната в Корея обаче възпрепятства този замисъл. Съдейки по наскоро разкрити документи на ЦРУ, ядрен конфликт между двата лагера става много вероятен още в началото на 50-те години. „До 1957 г. 80 % от разузнавателната информация за НРБ е била свързана с метеорологични прогнози.    А това е явен признак за планове, свързани с военновъздушни операции – друго обяснение за метеорологичните справки просто няма\", посочва Груев. Въпреки, че официално на територията на НРБ няма съветски военни бази, в информациите на западните разузнавателни централи се посочва, че в страната постоянно присъстват около 2000 съветски военнослужещи и около 1000 сътрудници на съветските тайни служби, пише в своето изследване за Балканския „щит на социализма\" проф. Улунян. Звучи стряскащо: ядрени оръжия на българска територия В навечерието наКарибската криза през есента на 1962 г., след като САЩ разкриват съветските ядрени ракети в Куба, съветското военно присъствие в България бързо прераства в заплаха за страната.   Такива съветски ракети бяха разположени в Куба през 1962   „През лятото на 1962 г. край Карлово и Ямбол са били разгърнати още две ракетни бригади, в близост до курорта Боровец се е намирал склад за ядрените заряди за ракетите. Съветската страна е изисквала съблюдаването на най-строга тайна по въпросите за разполагането на ракети „земя-земя\" на българска територия\", посочва проф. Улунян. Ученият допълва, че персоналът на насочените срещу цели в Гърция и Турция ракети е бил директно подчинен на върховното командване на Варшавския договор в Москва.    Но тази тайна очевидно не е била опазена, както установяват агенти на българската ДС, проникнали в гръцкото посолство в София. В касата на посланика те откриват точна и детайлна информация за разположението за цялата ракетна и противовъздушна отбрана на НРБ. „По въпроса за съветските ракетни бази в България българските държавни архиви все още не разполагат с документи, особено за периода, през който тези бази са били закрити, а ядреното оръжие е било изтеглено от страната. През 80-те години Гърция навярно е имала информация, че това вече се е случило, защото премиерът Папандреу подкрепя призива на Живков за създаването на безядрена зона на Балканите\", коментира Михаил Груев данните на проф. Улунян. 12% за военни цели - една от причините за бедността в НРБ   Друг интересен факт от периода на Карибската криза, когато светът е изправен на ръба на ядрен апокалипсис, са данните за непрекъснатото нарастване на средствата, които НРБ е принудена да отделя за отбрана и военно участие във Варшавския договор. Проф. Улунян цитира жалбите на Т. Живков до съветското ръководство за тежкото икономическо положение на страната, която едва свързва двата края, след като се налага да отделя 12% от националния си доход за превъоръжаване.    (За сравнение, разходите за отбрана на България като членка на НАТО през миналата година бяха 1,53% от брутния вътрешен продукт на страната.) По силата на поетите от НРБ финансови ангажименти към Варшавския договор, до края на съществуването му българските данъкоплатци са принудени да покриват 6% от военните и логистичните разходи на организацията. Въпреки, че СССР прави няколко дарения със сравнително нови танкове и самолети, армията на НРБ остава като цяло въоръжена с преобладаващо стара военна техника, пише в изследването за Балканския „щит на социализма\".    Проф. Улунян илюстрира този факт със състоянието на т.нар. отбранителна линия „Крали Марко\" по границата с Турция. По протежение на тази линия с дължина 150 км и площ от 1100 кв. км са били създадени 171 бункера, състоящи се от вкопани в земята оръдейни кули на танкове Т-34 и на германските им аналози от Втората световна война, „Панцер-4\". С това допотопно въоръжение „Крали Марко\" е трябвало да издържи 5-7 дена на натиска на модерно въоръжените армии на НАТО до пристигането на подкрепления от СССР.", "date": "2018.05.24", "title": "Когато България беше (и) военен придатък на СССР"}
{"url": "http://www.classa.bg/%D1%81%D0%B2%D1%8F%D1%82/item/382308-%D1%80%D0%B0%D0%B4%D0%B5%D0%B2-%D0%BE%D1%82%D0%BD%D0%BE%D0%B2%D0%BE-%D0%BF%D0%BE-%D0%B4%D0%B0%D0%BB%D0%B5%D1%87-%D0%BE%D1%82-%D0%B7%D0%B0%D0%BF%D0%B0%D0%B4%D0%B0,-%D0%BF%D0%BE-%D0%B1%D0%BB%D0%B8%D0%B7%D0%BE-%D0%B4%D0%BE-%D1%80%D1%83%D1%81%D0%B8%D1%8F", "text": "Президентът Радев се видя с Путин и Медведев и вече зае недвусмислена позиция. Той вижда България отново в орбитата на Русия, а себе си - като носител на руския интерес в българската политика             Румен Радев успяваше досега да се хареса по малко във всички посоки – ще спомене нещо за вредата от санкциите срещу обкръжението на Путин, но веднага след това ще декларира вярност към НАТО. Ще се конфонтира на думи с т.нар. модел #Кой и неговия символ – Делян Пеевски, но веднага след това ще се откаже от светлината, за която сам призовава. Президент без реална власт по конституция, без амбиция да блести с ярки позиции, но пък изглеждащ по-сдържан на фона на останалите – това беше Радев досега. След посещението си в Русия и срещите с президента Владимир Путин и премиера Дмитрий Медведев, Румен Радев вече зае недвусмислена позиция – той иска да бъде новият Георги Първанов, т. е. носителят на руския интерес в българската политика.   Проблемът му е, че не може да бъде това. И то не заради наличие или липса на определени качества, а защото властта е на отсрещния тротоар – в кабинета на министър-председателя Бойко Борисов. Това му бе напомнено дори от Путин, който още в първите си думи на срещата обяви, че „след няколко дни ще имаме удоволствието да посрещнем премиера на България и да продължим с него тези дискусии\". Така новината за предстоящото следващата седмица посещение на Борисов в Русия измести новините от разговорите на Румен Радев с Путин и Медведев. А новините бяха две – първо, Радев вижда развитието на отношенията между България и Русия единствено чрез възраждането на т. нар. Голям шлем с руските енергийни проекти; и второ, Радев поиска да бъде част от процеса на уговаряне, рестартиране и реализиране на тези проекти. Поиска т.е. да разшири властовото си поле и да заиграе ролята, която играеше Първанов.   К акво каза Радев в Русия   Президентът обяви, че основната му цел в Русия е „възстановяване на диалога на най-високо равнище\" и че е „трудно да говорим за доверие след три спрени мащабни проекта, в условия понякога на остро противопоставяне между Европейския съюз и НАТО от една страна и Русия - от друга. В условията на санкции, на ограничителни режими, както и след недалновидно политическо говорене през последните години\"...   Преведено на ясен политически език, това означава, че Радев обвинява за проблемите с Русия българските власти – че спрели АЕЦ „Белене\", „Южен поток\" и „Бургас-Александруполис\"; обвинява ЕС и НАТО – че не аплодират незаконното завземане на чужди територии; обвинява и предшественика си Росен Плевнелиев – че бе единственият политик на високо равнище, който говореше открито за руската дезинформационна кампания, включително и срещу България.   Румен Радев призова за директни доставки на руски газ до България след прекратения заради несъответствие с правилата на ЕС „Южен поток\" - „да го наречем „Български поток\", предложи Радев.   АЕЦ \"Белене\"   Той призова и за рестарта на АЕЦ „Белене\". В същото време ТАСС цитира анонимни източници от делегациите, според които в документите на Радев и Путин пишело, че „до месец българското Министерство на енергетиката е длъжно да представи на руската страна варианти за използване на оборудването за АЕЦ „Белене\". В София доклад с такива варианти вече е внесен в Народното събрание, а Министерският съвет официално предложи на парламента да отмени мораториума върху проекта, гласуван през 2012 г. Правителството на Борисов вече преговаря с Китайската национална ядрена корпорация (CNNC) за продължаване на проекта. Обещанията са това да стане без държавни гаранции и без ангажименти за гарантирана цена на изкупуване на тока. От Москва Радев напомни, че „съживяването на проекта предполага и руско участие\".     Така хиперактивното поведение на Румен Радев в Русия заприлича не само на заявка за трайно и централно позициониране в руския поток на българската политика, но и на нещо много по-конкретно. Възможно е посещението му да е тясно координирано с премиера Бойко Борисов, който също се обяви за възобновяване на АЕЦ „Белене\". За избирателите и на двамата е по-комфортно първо Радев да бие тъпана, а после Борисов тихо да свърши работата. Възможно обаче е и друго – волно или неволно, Радев да се е оказал част от руската игра на натиск преди посещението на Борисов – да му припомнят някои неща, най-малкото да изместят центъра, около който той винаги опитва да балансира. И от двата варианта изводите не са приятни – в първия ще имаме президент, който се изолира напълно от властта по европейските теми, но е склонен да помага на източния, фронт. Изводите от втория дори не са за споменаване.", "date": "2018.05.24", "title": "Радев: Отново по-далеч от Запада, по-близо до Русия"}
{"url": "http://www.classa.bg/%D1%81%D0%B2%D1%8F%D1%82/item/382309-%D0%BA%D0%BE%D0%B3%D0%B0%D1%82%D0%BE-%D0%B1%D0%B0%D0%BD%D0%B4%D0%B8%D1%82%D0%B5-%D0%BF%D1%80%D0%B5%D0%B2%D0%B7%D0%B5%D0%BC%D0%B0%D1%82-%D0%B3%D1%80%D0%B0%D0%B4%D0%B0-%D1%82%D0%B8", "text": "Повече от два месеца минаха от убийството на Мариел Франко, защитник на правата на човека и член на градския съвет на Рио. Убийството й обаче така и остава неразкрит случай.   Най-очевидната хипотеза според бразилския министър на обществената сигурност Раул Юнгман е, че местните въоръжени групи стоят зад смъртта й.   Бразилските \"милиции\" са различни от паравоенните групи в други държави. Произходът им може да бъде проследен до 70-те години, до ерата на военната диктатура, когато в извънработното си време полицаи са сформирали \"отряди на смъртта\", за да екзекутират престъпници и политически опоненти.   В сегашната им форма милициите са създадени в Рио де Жанейро в края на 90-те години и началото на новото хилядолетие под претекста, че защитават местните жители от наркотрафикантите.    Въпреки че към тях се присъединяват все повече цивилни, милициите са доминирани от действащи и пенсионирани полицаи, които на практика поемат контрола над бедняшките предградия, така наречените фавели, под маската на \"защитата\" им.   След като се утвърдят в общността, членовете на милицията изнудват местните жители и магазинерите. С други думи, изискват плащания, които са частично за защита от самите тях. Те също така контролират местния нелицензиран обществен транспорт, тъй като градските автобуси са редки или липсващи в отдалечените райони.   Те предлагат незаконно свързване към интернет и телевизия, събират комисионни от сделките с недвижими имоти и контролират доставките на газ и вода. Във фавелата \"Гардения Азул\" например членове на милициите събират пари от уличните продавачи и дори от сергиите за пуканки.   Нещо като мафия, но със специфични бразилски особености.   Една от тези особености е иронията. След внимателен анализ с техните и в името на диверсификацията на бизнеса, някои милиции са навлезли в бизнеса с наркотрафик.   Други са решили да работят с бишвите си конкуренти от уличните банди като им продават оръжия и вербуват членове от редовете им. През 2015 г. според изданието O Dia милиция е \"продала\" района Моро до Жордао на банда наркотрафиканти срещу 3 млн. бразилски реала, или около $800 000. Дотук с оправданията за раздаване на собственоръчно правосъдие.   Според новинарския уеб сайт G1 2 млн. души в района на Рио живеят в територии, контролирани от такива милиции. Научен доклад от 2013 г. стига до извода, че от близо 1000 фавели в града 45% са контролирани от свързани с милициите организации и 37% от банди наркотрафиканти.   Основната разлика е, че полицейската бруталност е по-малко разпространена в контролираните от милиции райони,вероятно защото тези групи имат силни връзки с официалните държавни органи на реда.   Друга характеристика, която е обща за тях и италианската мафия, е, че те са проникнали в политическите институции.    През 2008 г. Франко е била съветник в парламентарна комисия, разследвала връзките на политици с милициите в Рио, чието разследване е довело до ареста на близо дузина членове на градския съвет и двама щатски конгресмени.   Комисията е установила, че по време на годините на избори милициите се опитват да наложат собствени кандидати за постове и заплашват гласоподаватели и дори убиват съперниците си.   През 2016 г. поне шест кандидати, борещи се за постове в градския съвет, са били екзекутирани от членове на милиции в района Байхада Флуминензе.   Което ни връща обратно към първоначалната функция на милициите като отряди на смъртта извън закона. Тяхната коравосърдечна загриженост за обществената безопасност е прераснала в подобен на бизнеса подход на защита на техните престъпни активи.   Според отдела за разследване на убийства в полицията на Рио, контролираните от милиции райони като цяло имат най-високи нива на убийства.   Те са подозирани в убийството на всякакви хора, които са се изпречили на пътя им: административен директор на вестник, шофьор на микробус, отказал да плати пътна такса, двама души, които са доставяли газови бутилки, много случайни свидетели на престъпленията им, човек, който се е оплакал, че членове на милициите безотговорно стрелят във въздуха, няколко хомосексуални, директорът на школа по самба, член на собствената им група, който е предавал на живо инвазия във фавела, тийнейджъри, заловени да пушат марихуана, и дори крадец на птици.   Те са изтезавали двама репортери и шофьора им. Те също така са убивали свои собствени членове, когато е било необходимо: в последните 10 години 25 от 226-те членове на милиции, срещу които е било предявено обвинение в разследването от 2008, по което е работила Франко, са били убити.   Според полицията, най-влиятелната паравоенна група в Рио - \"Лига де Жустиса\" (\"Лигата на правосъдието\"), събира средно годишно около 300 млн. реала или около $80 млн. чрез изнудване и други незаконни действия.   Понастоящем милициите се разрастват по-бързо от другите видове престъпни организации, също по информация на полицията в Рио.    Те обикновено се възползват от обособени ниши на черния пазар и се концентрират в райони, различни от тези на наркодилърските банди, така че може да се каже, че двете начинания взаимно се допълват.   Наркотрафикантските банди доминират фавелите край центъра на града, летището и основните пътни артерии, откъдето е по-лесно да контролират разпределението на оръжия и наркотици.   Милициите са се установили в по-периферни райони (като Байхада Фулминензе), където извличат изгода от липсата на базови услуги като обществен транспорт, водоснабдяване и доставки на газ, интернет и кабелна телевизия.   От друга страна, нарко-бандите и милициите имат и различни противници.   Докато естествените врагове на наркобароните са честни полицаи и здравомислещи законодатели, които разбират злоупотребата с дрога като проблем на общественото здраве и поради това подкрепят легализацията на наркотиците, основното главоболие за лидерите на милициите идва от политик, който призовава за по-голямо присъствие на правителството и по-добри обществени услуги в периферията на града.   Така или иначе, жителите на фавелите са уморени от това да се оказват насред кръстосания огън между тежко въоръжените полицаи, милициите и наркобандите - много от които претендират, че защитават общността.   Жителите нямат нужда от такъв тип закрила.    Те нямат нужда от политици, които прокарват закони в свой собствен интерес. Те искат да бъдат възприемани като граждани, които заслужават основни права, а не като потенциал за престъпен бизнес. И Мариел Франко съзнавала това.", "date": "2018.05.24", "title": "Когато бандите превземат града ти"}
{"url": "http://www.classa.bg/%D1%81%D0%B2%D1%8F%D1%82/item/382310-%D0%B8%D0%B7%D1%80%D0%B0%D0%B5%D0%BB-%D0%BE%D1%82%D0%BD%D0%BE%D0%B2%D0%BE-%D1%83%D0%B4%D0%B0%D1%80%D0%B8-%D1%86%D0%B5%D0%BB%D0%B8-%D0%BD%D0%B0-%D1%85%D0%B0%D0%BC%D0%B0%D1%81-%D0%B2-%D0%B3%D0%B0%D0%B7%D0%B0", "text": "Продължават ударите на израелската армия над инфраструктурата на палестинското ислямистко движение \"Хамас\" в Газа. Последните атаки са от вторник вечерта и идват в отговор на нападение на екстремисти, които са нахлули на територията на Израел и са подпалили военен пост.   Според съобщението на израелската ударите също така са били в отговор на продължаващите опити на \"Хамас\" да изпращат безпилотни самолети и горящи хвърчила, които са изгорили израелски селскостопански земи.   В съобщението се казва, че в контраударите на израелските военни са ударени са подземен обект на \"Хамас\" и военноморски позиции на движението. Те са били извършени от лодка, акостирала близо до Газа. Никой не е бил ранен при ударите.   Израелският военен министър Авигдор Либерман посочи, че ударите са разрушили още един тунел на \"Хамас\", наричайки военните опити на ислямистката групировка провал и загуба, на ресурси.   Говорителят на \"Хамас\" Хазем Касем заяви, че те били просто \"нов неуспешен опит\" за спиране на палестинските протести по границата между Газа и Израел.   От началото на масовите протести на палестинците от март насам заради американското признаване на Йерусалим за столица на Израел, израелските военни са убили над 100 палестинци.", "date": "2018.05.24", "title": "Израел отново удари цели на \"Хамас\" в Газа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382301-%D0%B0%D0%BB%D0%B1%D0%B0%D0%BD%D0%BA%D0%B0,%D1%89%D0%B5-%D0%BE%D1%82%D0%BA%D1%80%D0%B8%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%B2-%D1%80%D1%83%D1%81%D0%B8%D1%8F", "text": "Официалният химн на Световното футболно първенство, което ще се проведе в Русия, ще бъде изпълнен от Уил Смит, Ники Джем и Ера Истрефи, пишат местни медии. Относително неизвестната Ера е певицата, която набра популярност покрай своите видеозаписи в мрежата. Химнът ще бъде огласен утре, 25 май, а за пръв път ще бъде официално изпълнен на 14 юни, когато в първия мач от турнира играят Русия и Саудитска Арабия. Ера спечели своята популярност пред 2016 г,. с песента Бонбон. Въпросната певица по-рано вбеси сърбите, когато за песента си E dehun се снима полугола в църква в Прищина. \r\n      ", "date": "2018.05.24", "title": "Албанка,ще открие световното в Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382302-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B0-%D0%B8%D0%B7%D0%B2%D1%8A%D1%80%D1%82%D1%8F-%D0%B3%D0%BE%D0%BB%D1%8F%D0%BC-%D0%BD%D0%BE%D0%BC%D0%B5%D1%80-%D0%BD%D0%B0-%D0%B3%D0%B5%D0%BD%D0%B5%D1%80%D0%B0%D0%BB", "text": "В Москва беше ограбен генералът от казашките войски Евгений Власов, пишат местни медии. Те поясняват, че висшият военен се запознал с млада жена през един от сайтовете за запознанства и я поканил, а на сутринта девойката била изчезнала. Заедно с нея липсвали 340 000 рубли, удостоверението му на генерал-майон от казашките войски и паспорта му на гражданин на САЩ. Както се съобщава, Власов през 2010 г. се преместил в Щатите и оттогава, периодично се връща в родината.  ", "date": "2018.05.24", "title": "Проститутка извъртя голям номер на генерал"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382303-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-24-%D0%BC%D0%B0%D0%B9", "text": "ОВЕН ( 21 март - 20 април ) Не преувеличавайте проблемите, които може да решите без външна намеса. По принцип те, ще са от личен характер, което може да доведе до конфликт с избраника. Ако се чувствате морално уморени, по-добре си починете. Желателно е, далеч от дома, сред природата или на вилата. Вечерта, е възможна среща със стар приятел. ТЕЛЕЦ ( 21 април - 21 май )  Може да прибегнете до авантюри и рискове, за да се постигнете успех. Колкото и да е странно, това ще е единственият начин да се докажете в живота. Успешно ще се развиват сделки, преговори и кореспонденцията в интернет. Вечерта е по-добре да прекарате у дома със семейството. Особено, ако имате битови проблеми и неотложни ремонти, които отдавна ви напрягат. БЛИЗНАЦИ ( 22 май - 21 Юни ) Очакват ви светли промени в живота, но спокойствие от този ден не чакайте. Необходимо е внимание при работа с документи. Възможни са скрити капани, затова се опитайте да ги намерите пред колегите. Лечението на хронични заболявания, ще бъде ефективно. Особено ако използвате доказани методи.   РАК ( 22 юни - 23 юли ) Може да решите стари проблеми, който отдавна ви тежат. Не разчитайте на големи печалби, задоволявайте се с това което заработвате. Неприятна ситуация, е възможна на работното място. Ако обърнете внимание на незначителните проблеми, ще постигнете заветните си цели. След бурята в семейството, чакайте затишие. ЛЪВ ( 24 юли - 23 август ) Възможни са пререкания с колеги. Въпреки, че много от тях, напротив, ще се държат с вас отстъпчиво и внимателно. Дяволът не е толкова черен, чували ли сте тази фраза? Така че, не е необходимо да устройвате драма, там където такава, не може да съществува. В любовта, може не само да признаете чувствата си на любимия човек, но също така и да направите дългоочаквано предложение. ДЕВА ( 24-ти август - 23 септември ) Може многократно да чуете критики от страна на шефовете. Е, и какво страшно има в това? Главното е, да го гледате в очите и да не го прекъсвате. Ако даде конструктивни предложения, ще трябва активно да ги реализирате в работата. Трябва да сте по-предпазливи, по пътя и в битовата сфера. ВЕЗНИ( 24 септември - 23 октомври) Възможни са проблеми, които могат значително да променят хода на текущите събития. Дори няма да разберете, как нещата ще тръгнат в различна посока. Финансова печалба, може да дойде от най-неочаквана страна. В любовта, не трябва да правите планове за бъдещето. Всички те, ще се провалят поради собствената ви неувереност във вашите възможности.   СКОРПИОН ( 24 октомври - 22 Ноември ) Днес, може да постигнете успех в търговските сделки. Само не се опитвайте да направите всичко наведнъж, иначе грешките ще бъдат много тежки. В областта на любовта, ще трябва да вземете решение за себе си и избраника. Но бъдете емоционално сдържани и разсъждавайте спокойно. Ако планирате пътуване, то ще бъде незабравимо.   СТРЕЛЕЦ ( 23 Ноември - 21 Декември ) Възможен е успех в различни области на знанието. Ако имате опит, споделете го с колеги. В никакъв случай не трябва да мързелувате, а да действате със сила и ентусиазъм. Физическата ви активност, може да не бъде на нужното ниво. Особено, ако не се чувствате добре по отношение на здравето. Пазете се от настинки. КОЗИРОГ (22 Декември - 20 януари ) Очакват ви академични постижения, професионално развитие и много нова информация. Ако сте упорити, ще се справите успешно с изпитите, които ще ви предостави съдбата. Има шанс да си намерите работа, която в бъдеще ще донесе много перспективи. Семейните, трябва да изключат егоизма и да станат по-меки в общуването с близките.  ВОДОЛЕЙ ( 21 януари -  19  февруари ) Трябва да бъдете по-амбициозни, ако въпросът касае нова позиция. Никой няма да ви съди, само ще увеличите авторитета си милиони пъти. От опасни моменти, свързани със закона, ще ви избави близък приятел. Но ако продължите да се държите грубо и действате необмислено, ще имате проблеми. Между другото и финансови.   РИБИ ( 20 февруари - 20 март ) Може спокойно да смените професията си, да преминете от думи към действия, вместо да чакате подходящото време. В противен случай, ще останете без изгодни предложения и финансови ползи. Не спорете с тези, които са по-възрастни и по-мъдри от вас. Вечерта, ще трябва да се грижите за близките си, повече, отколкото за себе си. Но това е благородна кауза.", "date": "2018.05.24", "title": "Дневен хороскоп 24 май"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382299-%D1%81%D0%BC%D1%80%D0%B0%D0%B7%D1%8F%D0%B2%D0%B0%D1%89%D0%BE%D1%82%D0%BE-%D0%BF%D1%80%D0%BE%D1%80%D0%BE%D1%87%D0%B5%D1%81%D1%82%D0%B2%D0%BE", "text": "Той не се страхуваше от смъртта, но изпитваше притеснения за бъдещето на човечеството. Австралийският учен Дейвид Гудал, който се евтаназира на 104 години в Швейцария, остави смразяващо послание за хората хо целия ден.    Според него, ако не започнем да правим нещо с пренаселеността, ще свършим зле. За страховете на Дейвид Гудал проговаря австралийският лекар Фипил Нитсшке, който от години се бори за това хората да имат право на евтаназия. \"Той приемаше решението си за евтаназия като собствен принос към решаване на проблема с пренаселеността\", разкрива Нитсшке през австралийското подразделение на Дейли Мейл. Според него Гудал често изказвал притесненията си за нашата планета и то от гледна точка на това, че никой не контролира популацията. \"Просто ние сме прекалено много, прекалено много консумираме, променяме прекалено екосистемата.    Вече е късно да се променяме и да се върнем към 50-те години, когато можехме да си живеем спокойно в равновесие с природата\", цитира думите на учения неговият колега Нитсшке. \"Единственото, което сега можем да направим, е да се приспособим към промените и вредите, които сме сътворили\", продължава Гудал и изрича плашещо пророчество: \"Можем да се опитаме единствено тези промени да не ни се измъкнат от контрол. Тогава ще настъпи ад и може да унищожи популацията ни, превръщайки планетата Земя в доста неприятно и вражеско място. Една от крачките срещу това е да се разреши не само на болните, но и на старите да имат право да отнемат живота си\", убеден е Гудал. Австралийският учен се подложи на асистирана евтанация на 10 май в клиника в Швейцария. Той се принуди да пропътува хиляди километри, защото в родната му Австралия евтаназията е забранена.    Преди смъртта си Гудал се оплака от здравословни проблеми и посочи, че на тази възраст животът просто не, му е интересен. Изрази и надежда, че неговия край ще допринесе към това евтаназията да бъде разрешена най-вече в Австралия, където мечтаел да умре.", "date": "2018.05.24", "title": "Смразяващото пророчество"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382300-%D0%B3%D0%B8%D0%BD%D0%B5%D0%BA%D0%BE%D0%BB%D0%BE%D0%B3-10-%D0%B3%D0%BE%D0%B4%D0%B8%D0%BD%D0%B8-%D0%BE%D0%BF%D0%B8%D0%BF%D0%B2%D0%B0-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B8", "text": "Гинекологът Джордж Тиндал в продължение на 10 години е извършвал сексуално насилие над студентки в университета на Южна Калифорния, пишат местни медии. При това бъдещите медицински сестри и други сътрудници на учебното заведение не предприемали никакви стъпки да предотвратят това насилие. Момичета нееднократно се оплаквали на ръководството на ВУЗ-а за попълзновенията на доктора, но всичките им доводи били игнорирани. Накрая няколко студентки се обърнали с жалба към съда. Самият Тиндал отрича обвиненията, но признава, че е имал близост с една студентка по нейна инициатива. Според следствието няма основание да не се вярва на студентките. Ръкодовството на университета заяви,, че жалби срещу преподавателя никога не са постъпвали преди.", "date": "2018.05.24", "title": "Гинеколог 10 години опипва студентки"}
