{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386323-%D0%BA-%D0%B4-%D0%BF-%D0%BD%D0%B8%D0%BA%D0%B8%D1%84%D0%BE%D1%80-%D0%B3%D0%B5%D1%80%D1%87%D0%B5%D0%B2-%D1%80%D0%B0%D0%B7%D0%BB%D0%B8%D0%B2%D1%8A%D1%82-%D0%BE%D1%82-%D0%BF%D0%BE%D1%82%D1%8A%D0%BD%D0%B0%D0%BB%D0%B8%D1%8F-%D0%BA%D0%BE%D1%80%D0%B0%D0%B1-%C2%AB%D0%BC%D0%BE%D0%BF%D0%B0%D0%BD%D0%B3%C2%BB-%D0%B5-%D0%BF%D0%BE%D1%80%D0%B5%D0%B4%D0%BD%D0%BE%D1%82%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%B7%D0%B0-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0%D1%89%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%B0-%D0%BC%D0%BE%D1%80%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0", "text": "  \"Разливът от потъналия кораб «Мопанг» е поредното и може би едно от последните предупреждения за приближаваща сериозна морска катастрофа, видно от факта, че държавата не може да изпълнява своите задължения, поради престъпното довеждане на спасителната служба до колапс . \" Това коментира вече неведнъж в публичното пространство капитан далечно плаване Никифор Герчев, известен специалист по морски аварийно-спасителни дейности. В своя професионален актив той има проведени над две дузини уникални операции, свързани с изваждане на потънали кораби. При нито една от тях не са допуснати разливи.     Потърсихме капитан Герчев, за да каже как според него е най-правилно да бъде разрешен проблемът с потъналия кораб «Мопанг», от който в Черно море изтичат нефтопродукти.     - Капитен Герчев, следите непрестанно информацията, която се появява за потъналия кораб Мопанг. Как ще коментирате случващото се?   - Ще Ви отговоря шеговито с известна фраза от филма Кит (1970) „- Риба, ама цаца”; „- Цаца ама риба”. Във филма имаше надлъгване и докладване по веригата до най - голямото началство. А накрая стана ясно че са уловили цаца, а на най - големия началник докладвали за уловен кит. Та и сега същата работа. Московски докладвал, доказвал и т.н., и МС на доверие, отпуснали сумата. Фарс! Да масираш авансово техника, без да имаш представа за какво и как ще се ползва, може да се обясни с липсва елементарна компетентност у властовата структура. Намесата на г-н Московски е в нарушения законов порядък, а е направено от ресьорен министър! За да се отпуснат средства от „Междуведомствената комисия за възстановяване и подпомагане към МС”, следваше да се спазят разпоредбите изписани в  „Правилника за организацията и дейността на комисията”. По него обаче се изисква преди всичко да бъде представен проект, а този проект, следва да бъде преди това разгледан и одобрен от „Експертен съвет”. На който следваше Гл.дирекция АСД към ИАМА-МТИТС, да представи възможните методи за изпълненние на работите по ликвдация на разливите, съобразен с кретериите: Оценка на рисковите заплахи т.е., за безопасността на участниците, за екологията, календарен план с детаилизирани срокове за изпълнение, предварителен финансов разчет, необходими сили и средства, които са налични по Единната спасителна система (ЕСС) на страната и т.н. Тъй като Комисията няма специалисти по този изключително специфичен казус, тя сигурно би потърсила експерти. И чак тогава, ако искането се оцени положително,  ще се отпуснат средства, одобрени от МС.  Ако не задоволява критериите, ще го върнат за доработка и т.,н. Имайки предвид, че дейностите по морските аварийно-спасителни работи са държавна функция и задължение, със задачата следва да се заеме ГД „АСД”, да потърси помощ от МО (ВМС) и МВР (ГД”ПБЗН”), така както е разпоредено в ЗМПВВПП чл.65. Да, но тъй като дирекцията е създадена на принципа „Много вожд, малко индианец”, тя е функционална неспособна да изпълни тази задача. Поради две причини: Липса на технически средства (Умишлено изведени от експлоатация от МТИТС, по нечестни причини) и второ защото, този който следва да разработи плана, не притежава никаква гражданска морска компетентност и практика. Този алгоритъм не е спазен и по системата „горен ляв ъгъл”, се искат 2.5 млн лв. Кой, как е решил този проблем, е емоционален момент. И е недопустимо това да се случва в правова държава в XXI век. Според мен и колегите ми, министърът на транспорта е причина за този конфуз. Със съмнения за нечестен подход и грубо нарушение на законовия порядък. Тази година по подобен некоректен сценарии, г-н Московски внесе докладна в МС, в която пробута през НС, МС и Президентството. Абсолютно некоректна промяна в чл.65 на ЗМПВВПП, противоречаща на философията и смисъла на ратифицирана морска конвенция.   Обидното е, че той е овластеното от МС длъжностно лице, което отговаря за изпълнение на международните и национални законови разпоредби в тази сфера, а М.Вън.Р, пък отговаря за контрола за „точното и добросъвестно изпълнение на конвенционалните ни задължения”. Понеже международната морска общност не са лаици и неангажирани наблюдатели, то изводите от подобни сценарии, не са в полза на България и ще се усетят по различни начини. Запитвате ли се защо например тази година намаляха круизните супер пасажерски кораби? А как ще бъде в следващите години, когато се очаква огромен приток на китайски туристи по морски път. Мисля, че има връзка със специалната резолюция на ИМО за взаимоотношенията между круизните компании и спасителните морски системи на страните. А по тази тема ние не сме адекватни.   - Какво ще стане ако планираните средства се окажат недостатъчни и се наложи работата да бъде прекъсната?   - И този въпрос е решен в цитирания правилник. Освен това отпускането на средства по законов път не става по начина „някой бил каза, че трябват едни пари ...”. Ами то „тигана е бил сложен на огъня, без да е уловена рибата.” Пълен административен примитивизъм или нечестен подход със заблуждаване на Премиера. Веднага бих попитал г-н Московски: Как не се сети да поиска по същия начин пари за възстановяване на практически унищожената спасителна служба, спасителните морски единици и технически средства, при това пристъпно извършено от неговото министерство, и в чуждестранен  корпоративен интерес. Казвам го съвсем отговорно, защото разполагаме с доказателства за това, плюс факта, че той е предупреден, още 2012 година за конфликта на интереси, съмнения за сериозни корупционни практики, за което дори не благоволи да провери. Не зная защо Прокуратурата, която разполага с многобройни материали, все още не е потърсила отговорност. Аз лично се срамувам, че родната ми страна има такъв министър на транспорта, министър на който Правителството е възложило да отговаря за транспортната безопасност. На  предната част на надстройката на корабите обичайно стой надписа „Safery first”, a у нас безопасността, в частност към морското спасяване май, че е на последно място. Знаете ли, че има една стара гръцка моряшка поговорка „Който не харчи пари за безопасност, харчи за ковчези”! Нашата цел (БУЛСАР и други НПО) е да има по малко черни забрадки и няма да се спрем да й служим, защото тя е благородна. Библейската фраза «Вън търговците от храма!» е наше верую. Ние се борим за професионализъм в морското спасяване, а тези които ни пренебрегват, подиграват, злепоставят, има кой да ги накаже. Както е казано «Господ забавя, но не забравя». С колко трагедии до тогава ще се запълва галерията от печални случай в морски, въздушни и шосейни инциденти, никой не знае.   - Какво ще кажете за коментираният избран метод за справяне с проблема?   - Методът, по който тръгват да работят, е най - скъпият. И имам съмнения, че няма да може да бъде изпълнен напълно. Казвам го със съжаление и най-искрено пожелавам на участващите водолази «еднакъв брой потапяния и изплавания». По метода, за който се говори, няма да се изпълни всичко, което е нужно.   Защото около 10 % от дериватите са в течно състояние, голяма част между шпангоутни пространства и на други недостпни места, а трябва да «подгряват материала» (останалите 90%). Излишно оскъпяване, без гаранции за краен успех. Възниква сценарии, всяка година през подходящите в метео отношение месеци, цялата фотилия да идва да вади част от останалите деривати. Получава се ситуация «Перпето мобиле». Второ Безспорен факт е, че «Мопанг» цапа по мъничко но постоянно през летните месеци. Последните години по много причини, интензитета се промени и благодарение на тревожното обаждане на нашата група водолази-доброволци, начело с Мишо Заимов, този факт бе изведен от «безтегловност».   - Сигурно ли е, че до сега «Мопанг» е замърсявал само през летните месеци?   - Да, през зимните месеци \"Мопанг\" условно казано «почива». Попитайте стари водолази най вече  от бившия «Спортния клуб Бургас» и рибари-созополии. Аз лично когато бях началник на спасителната служба, съм водил нашите водолази-аварийци, за запознаване с архитектурата на потънали кораби на «Мопанг», на «Пелеш» и на други обекти и имам известна представа за коментираните разливи.   -Какви може да са реалните количества нефтопродукти на борда на \"Мопанг\"? Наистина ли съмненията за количеството на нефтопродуктите в него са основателни? Защото се говори за стойности от 500 тона?   - Никой не ги знае точно какви може да са количеството на нефтопродуктите. Лично аз мисля, че числото 100 т. е по реално. Но с допълнението, че става дума за смес от вода и нефтопродукти. А процента е може би 10:1. Цифрата 500 е изречена, за да се осигури сериозна сума. А това, че неизползваните средства щели да бъдат върнати е несериозно. Базовият разход е предварително консумиран с факта на привличане и въвеждане в изпълнение на специализиран ресурс. Без да бъде избран най - подходящия метод за справяне с разлива. И това предопределя изконсумиране на сумата.  Преди 20-тина години в бургаския район извадих потъналия кораб „Мехмет Аслан”. Извършването на операцията отне около месец и половина. Разходите ни бяха 292,690 лв., като в тази сума влиза доставка на 10 специални потопяеми помпи, ел.агрегат, компресор, изработка на 4 специални цистерни, проволки и въжета. Тогава възстановихме проектната дълбочина на мястото в бургаското пристанище. Планираната сума за операцията бе с 15 % резерв. Проучването за привличане на чуждестранни изпълнители бе направено чрез БМФ и не бе одобрено, защото имаше условие за осигуряване на държавни гаранции за 1 млн. щ.д. Без да се фиксира крайна (лъмпсън) сума за операцията.   - Какъв според Вас метод би следвало да бъде избран, за да бъде неутрализирано вредното въздействие на потъналия кораб?   - Комбинация от изпускане от корпуса на кораба и обиране на повърхността на възможните течни фракции от нефтопродукти и циментиране на зоната на горивните танкове със саркофаг. Това съм  казал пред когото трябва. За съжаление, машината бе задействана по познатия, способ не минал по правовия ред. Не коментирам как точно съм го правил, но съм го прилагал успешно в моята практика.   -Вие безспорно  сте международно признат специалист в областта на морските аварийно-спасителни дейности, никой ли не ви е потърсил за съвет?   - Не съм удобен. Защото мненията и становищата ми не са „хармонични” с дългогодишната практика в МТИТС за прилагане на професионален примитивизъм със съмнения за нечестни действия и за прилагане на корупционни практики в личностни интереси.    - Има ли още нещо, което искате да споменете във връзка с темата?   - Ще завърша с изреченото от Анрион дьо Пенси-Председател на Касационния съд на Франция, изречена през 1773 г.  „     Източник: ", "date": "2018.08.28", "title": "К.д.п. Никифор Герчев: Разливът от потъналия кораб «Мопанг» е поредното предупреждение за приближаваща сериозна морска катастрофа"}
{"url": "http://www.classa.bg/%D1%81%D0%B2%D1%8F%D1%82/item/386317-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BF%D1%80%D0%B5%D1%85%D0%B2%D1%8A%D1%80%D0%BB%D1%8F-%D1%82%D0%B0%D0%BD%D0%BA%D0%BE%D0%B2%D0%B5-%D0%B2-%D0%B4%D0%B5%D0%B9%D1%80-%D0%B5%D0%B7-%D0%B7%D0%BE%D1%80", "text": "Според ГЩ на РФ сега това е главното направление за сирийската армия Терористите от \"Ислямска държава\" прехвърлят в района на Дейр ез-Зор тежка техника, включително танкове и автомобили с миномети и крупнокалибрено оръжие, съобщи в понеделник (28 август)  , позовавайки се на информация от отдела за информация и масови комуникации в Министерството на отбраната на Русия. След успешното настъпление на сирийската армия с подкрепата на ВКС на Русия в района на град Ханем Али, терористите от ИД прегрупират силите си и подготвят укрепен район около Дейр ез-Зор. Според ГЩ на РФ сега това е главното направление за сирийската армия От Министерството на отбраната отбелязват също така, че ВКС на Русия са унищожили четири танка и два укрепени района на терористите в Сирия Това позволи на сирийските войски под командването на генерал   да продължи настъплението си по поречието на река Ефрат по направление на Дейр ез-Зор. Ще напомним, че вчера бе разбита смятаната за най-боеспособна и добре въоръжена единица на Ислямска държава в   в долината на р. Ефрат. Бяха ликвидирани над 800 терористи, унищожени 13 танка, 39 пикапа с монтирани картечници с голям калибър, 9 миномета и артилерийски оръдия. В съобщението се отбелязва, че терористите осъзнават, че именно района на Дейр ез-Зор е тяхната последна крепост в Сирия. \"От ИД прехвърлят тежка техника, включително танкове и автомобили с повишена проходимост с миномети и крупнокалибрено оръжие\", съобщават от Министерството на отбраната.", "date": "2018.08.28", "title": "\"Ислямска държава\" прехвърля танкове в Дейр ез-Зор"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/386318-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F-%D0%B2-credit-suisse-%D1%81%D0%B0%D1%89-%D1%83%D1%81%D0%BA%D0%BE%D1%80%D1%8F%D0%B2%D0%B0%D1%82-%D0%BD%D0%B0%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%81%D0%B8-%D1%81%D0%B0%D0%BC%D0%BE%D0%B8%D0%B7%D0%BE%D0%BB%D0%B0%D1%86%D0%B8%D1%8F", "text": "Швейцарската банка Credit Suisse замрази сметки, свързани с Русия, а рикошетът удари доларовата система и репутациите на западните финансови институции. За световната икономическа общественост отдавна не е новина, че Credit Suisse се е подчинила на американските държавни институции. Още през 2009 г. Вашингтон задължи швейцарските банки да предават данни за клиентите си по молба на Министерството на финансите на САЩ и на американските специални служби. Същата година Credit Suisse изплати на американските власти глоба в размер на 536 милиона долара за нарушение на санкциите срещу Иран. САЩ изобщо обожават да натискат финансово-кредитните институции, върху които имат влияние, без да се замислят за последствията. Така наскоро бяха глобени Deutsche Bank и ARD. Не бяха отминати и френските банки: BNP Pariba и Credit Agricolе. Фактически, това не бяха никакви глоби, а безвъзмездни пожертвования за поддържането на американската доларова система по света. Освен „пожертвованията” американците също заставят сателитите си да държат своите златни резерви в САЩ. А когато поискат златото си обратно от „поверителното съхраняване”, то изчезва. Всичко това е възможно заради това, че Щатите диктуват своята воля на другите страни според правото на силния. Но позициите на САЩ през последните години забележително са се разклатили. Основна световна икономика стана Китай, а много страни започнаха да се избавят от долара при взаимните си разплащания заради политическия натиск на Щатите. САЩ при това се намират на прага на фалита заради постоянно увеличаващото се теглене на кредити. Значително по-за предпочитане изглежда руският икономически модел. Владимир Путин увеличи златните запаси на Русия (до 2170) тона и активно превежда взаимните разплащания в национални валути. Централната банка на Русия създаде своя система за предаване на финансови съобщения (конкурент на SWIFT), която ще заработи в пълна мощ от догодина. С други думи Русия предлага справедлива, прозрачна система на международна търговия, осигурена със злато национална валута, независими от Запада финансови институции, стимулиращи конкуренцията. Руската стратегия привлича много страни, а САЩ създават за това най-добрия фон, блокирайки сметките в Credit Suisse. Светът се умори от диктата на Щатите и колкото по-силно Вашингтон натиска, толкова по-бързо световната общност се отдалечава от САЩ и от западните финансови институции.", "date": "2018.08.28", "title": "Блокирането на сметките на Русия в Credit Suisse: САЩ ускоряват настъплението на икономическата си самоизолация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386320-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B8%D1%82%D0%B5-%D0%B2-%D0%BD%D0%B0%D0%BC%D0%B0%D0%BB%D0%B5%D0%BD-%D1%81%D1%8A%D1%81%D1%82%D0%B0%D0%B2", "text": "Неформалната среща на премиерите от Западните Балкани, която се проведe вчера в албанския град Драч /Дуръс/, се състоя без участие на самите премиери. На срещата, която е посветена на икономическата интеграция в региона, отсъстваха министър-председателите на Македония, Сърбия, Босна и Херцеговина и България. Първи обявиха, че няма да бъдат на срещата Ана Бърнабич(Сърбия) и Денис Звиздич(Босна и Херцеговина). Македонският премиер Зоран Заев не отлетя днес за Дуръс заради лошите климатични условия, съобщи БГНЕС. Българският премиер Бойко Борисов бе възпрепятстван да участва във форума заради Деня на национален траур, обявен заради смъртта на 17 души при катастрофата с автобус край Своге. На форума в Дуръс домакин е албанският премиер Еди Рама, участваха премиерите на Косово и Черна гора Рамуш Харадинай и Душко Маркович, а също така еврокомисарят за разширяването Йоханес Хан и председателят на Европейската банка за възстановяване и развитие Сума Чакрабарти. На срещата бе подчертано важното значение на икономическата интеграция в региона, а представителят на ЕБВР Сума Чакраборти обеща повече инвестиции за Западните Балкани.", "date": "2018.08.28", "title": "Балканската среща на премиерите в намален състав"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/386321-%D0%B4%D0%BE%D0%B1%D1%8A%D1%80-%D0%B4%D0%B5%D0%BD-%D0%BD%D0%B0-%D1%83%D0%BE%D0%BB%D1%81%D1%82%D1%80%D0%B8%D0%B9%D1%82", "text": "Индексът на Уолстрийт на високотехнологичните дружества Насдак премина за първи път символичния праг от 8000 пункта, като това стана в 13:59 ч. по Гринуич, предаде Франс прес. Почти в същия момент промишленият индекс Дау Джоунс, премина чертата от 26 000 пункта за първи път февруари. Борсовата сесия по обед бе стимулирана от перспективата за скорошно търговско споразумение между САЩ и Мексико.", "date": "2018.08.28", "title": "Добър ден на Уолстрийт"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386322-%D0%B8%D1%80%D0%B0%D0%BD-%D0%B4%D0%B0%D0%B4%D0%B5-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D1%81%D1%8A%D0%B4-%D0%B2-%D1%85%D0%B0%D0%B3%D0%B0", "text": "Иран отнесе санкциите на Съединените щати до най-високата съдебна инстанция на ООН, Международния съд в Хага, предаде Асошиейтед прес. Целта на Техеран е в крайна сметка санкциите, възстановени с решение на президента на САЩ Доналд Тръмп отпреди няколко месеца, да бъдат отменени. Иран определи възобновяването на санкциите като „открита икономическа агресия\", отбелязва АП. Иран внесе иска в Международния съд миналия месец. Техеран поддържа тезата, че въведените на 8 май от правителството на Тръмп санкции са нарушение на двустранно споразумение от 1955 г. – Договора за приятелство, регулиращо икономическите и консулските им взаимоотношения. Днес, на първото заседание в Хага по внесения от Техеран иск, Иран поиска международният съд незабавно да преустанови действието на санкциите, за да защити иранските интереси, докато не приключи делото, в което се оспорва законността на санкциите – процедура, която може да отнеме години. През май американският президент заяви, че ще оттегли страната си от подписаното през 2015 г. споразумение за иранската ядрена програма и че ще възстанови режима на санкции срещу Техеран. Вашингтон заплаши да наложи санкции и на други страни, ако до началото на ноември те не спрат да внасят ирански петрол. Иранският представител по делото пред Международния съд Хага Мохсен Мохеби заяви, че решението на САЩ е явно нарушение на договора от 1955 г., защото има за цел „да навреди във възможно най-голяма степен на иранската икономика\". Споразумението за иранската ядрена програма от 2015 г. предвижда върху нея да бъдат въведени ограничения в замяна на отменяне на повечето американски и международни санкции. Документът обаче предвижда времеви ограничения и не се отнася до програмата на Иран за балистични ракети и регионалната му политика в Сирия и на други места. Именно тези пропуски нееднократно бяха изтъквани от Тръмп като причина да определи споразумението като „най-лошото, подписвано някога\", отбелязва Асошиейтед прес.", "date": "2018.08.28", "title": "Иран даде санкциите на САЩ на международния съд в Хага"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/386313-%D0%BA%D0%BE%D0%BB%D1%8C%D0%BE-%D0%BC%D0%B0%D0%BD%D0%B5%D0%B2,-%D1%80%D0%BE%D1%88%D0%B0%D0%B2%D0%B8%D1%8F%D1%82-%D1%87%D0%B8%D1%80%D0%BF%D0%B0%D0%BD%D0%BB%D0%B8%D1%8F-%D0%BE%D1%82-%D0%BF%D0%B0%D1%80%D0%B8%D0%B6", "text": "Кольо Манев имаше същата къдрава и рошава прическа и като млад, само не беше побеляла. Идваше си от Париж всяко лято, родителите му живееха в махалата, на ул. „Мургаш“. Манев си идваше с някакво „френско гадже”, руса, с дънки (тогава едни дънки правеха впечатление), която май беше холандка. Ние ученици в началното училище го гледахме с благоговение. Тогава беше обичайно хората да се чудят как така някой живее в Париж, пък си идва свободно. Има обяснение, някои неща се научават по съседски… Баща му арх. Манев е пратен да учи в Париж преди войната от родителите си учители от Чирпан. Завършва и се прибира. Когато у нас режимът се затяга, новосформираните служби на комунизма проявяват интерес към него – като как така е учил в Париж и какви ги е вършил там? Ахритектът обяснил, че поддържал връзки с комунисти. И извадил една снимка, с която ги заковал – той и Морис Торез, лидерът на френската компартия по онова време. Заедно пили по парижките кръчми и ходели по жени. Ама той това не го казал, изтъкнал дейности по Съпротивата срещу фашизма… Тая снимка му отворила всички врати, почнали да го канят по трибуни като пръв приятел на лидера на френската компартия. После ходил да работи в Тунис, оттам уредил синът му да учи в Париж. И Кольо Манев останал там. Имаше един ранен негов пейзаж, рисувал го още като студент в Художествената академия в София, висеше на стената у мой съученик, съсед на Маневи. Кольо понякога звънеше у съседите да си види картината от младежките години, сякаш да опознае себе си. Nicolas Manev… Френски живописец, космополит, обикаляше света, но си остана българин. Чирпанлия. Както гласи местната поговорка – „Една чирпанска сватба е едно малко македонско въстание“… Направи музей галерия в родния си Чирпан и я подари на общината. Сега по негова воля в Чирпан ще го погребат. И остават 3000, ли, картини, пръснати по света.   Пейзаж от Никола Манев. От сайта на художника Пейзаж от Никола Манев. От сайта на художника", "date": "2018.08.28", "title": "Кольо Манев, рошавият чирпанлия от Париж"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/386314-%D0%B8%D0%B7%D0%B4%D1%8A%D0%BD%D0%BA%D0%B0-%D1%81%D0%BB%D0%B5%D0%B4-%D0%B8%D0%B7%D0%B4%D1%8A%D0%BD%D0%BA%D0%B0-%D1%80%D0%B0%D0%BD%D0%BE-%D1%80%D0%B0%D0%BD%D0%BE-%D0%B2-%D0%B5%D1%84%D0%B8%D1%80%D0%B0-%D0%BD%D0%B0-%D0%BD%D0%BE%D0%B2%D0%B0-%D1%82%D0%B2,-%D0%BD%D0%B8%D0%BA%D0%BE%D0%BB%D0%B0%D0%B5%D0%B2-%D0%BA%D0%B0%D1%82%D0%BE-%D0%B2-%D0%BD%D0%B5%D0%B1%D1%80%D0%B0%D0%BD%D0%BE-%D0%BB%D0%BE%D0%B7%D0%B5", "text": "На служителите в Нова телевизия тази сутрин им се спи много. На няколко пъти водещият Виктор Николаев бе като в небрано лозе заради свои колеги. Първо телевизията не можа да излъчи изявлението от \"Пирогов\" за състоянието на пострадалите при катастрофата в Своге заради проблем със звука. Последваха още няколко мини издънки и забавяне на репортажи. Виктор бе принуден да импровизира, за да замаскира техническите проблеми.", "date": "2018.08.28", "title": "Издънка след издънка рано-рано в ефира на Нова тв, Николаев като в небрано лозе"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386315-%D1%81%D1%8A%D0%B4%D0%B1%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%B2%D1%8A%D0%B3%D0%BB%D0%B5%D0%B4%D0%BE%D0%B1%D0%B8%D0%B2%D0%BD%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8", "text": "Германският енергиен преход отдавна се счита за един от най-амбициозните и ефективни начини за справяне с изменението на климата, но въгледобивната индустрия и влиянието, което има тя върху местното правителство може да „подхлъзне“ страната от позицията на лидер в борбата с климатичните промени, пише Феликс Хайлман пред Energypost. По отношение на климата Германия е постигнала значителен напредък – публичните и частните инвестиции в сферата на възобновяемите енергийни източници помагат за понижаването на разходите за “чисти“ технологии, а делът на тези източници в страната вече е нараснал до над 40%.  Наскоро политиката на Германия беше разкритикувана от бившия вицепрезидент на САЩ Ал Гор, който предупреди страната, че „рискува да изостане“, тъй като редица други страни вече я задминаха в борбата с изменението на климата. Германия ще изостане сериозно от целите си за ограничаване на вредните емисии, съответно до 2020 и 2030 г., смята Феликс Хайлман. Големият дял на лигнитните въглища в производството на електроенергия в страната, както и високият процент на отделяне на парникови газове от селското стопанство и транспорта, превръщат зададените цели относно климата в трудно постижима задача. За да изпълни своите задължения, Германия трябва да прекрати използването на въглища.     Скорошно проучване на Световния фонд за дивата природа (World Wide Fund for Nature – WWF) показва, че предвид целите на Парижкото споразумение от 2015 г. оставащият бюджет на Германия само за енергийния сектор би бил напълно усвоен, ако всички налични запаси на въглища бъда изгорени. В края на юни започна работа т.нар Комисия по въглищата, която се очерта като първа плаха стъпка от страна на Германия за редуциране на вредните емисии. Този държавен орган обединява експерти от обществото, политиката и академичните среди с цел изготвяне на план за спиране на въгледобива. Германското министерство на икономиката, което беше натоварено с координирането на работата на комисията, определи и нейните основни цели: запазването на работните места в сектора; проектиране на структурна промяна в регионите, богати на въглища към нисковъглеродна икономика; опазването на климата и постепенното премахване на въглищата като източник на енергия.", "date": "2018.08.28", "title": "Съдбата на германските въгледобивни компании"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386316-%D0%B5%D0%B2%D1%80%D0%BE%D1%81%D1%82%D0%B0%D1%82-%D0%BE%D0%B1%D0%BB%D0%B5%D0%BA%D0%BB%D0%BE,-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%B8-%D0%B3%D0%BE%D1%80%D0%B8%D0%B2%D0%B0-%D1%81%D0%B0-%D0%BD%D0%B0%D0%B9-%D0%B5%D0%B2%D1%82%D0%B8%D0%BD%D0%B8-%D1%83-%D0%BD%D0%B0%D1%81-%D0%BE%D1%82-%D1%86%D0%B5%D0%BB%D0%B8%D1%8F-%D0%B5%D1%81", "text": "Страните в Съюза с най-високи индекси за скъпи потребителски стоки и услуги са Дания и Люксембург България се оказва най-евтината страна в ЕС за широк кръг от стоки, услуги и храни, отчита анализ на Евростат за нивата на цените на потребителските стоки и услуги в Евросъюза през 2017 г. Страната ни е с най-нисък тотален показател за всички потребителски стоки и услуги в Евросъюза с индекс от 44, при среден индекс от 100 пункта за ЕС-28. Страните в ЕС с най-високи индекси за скъпи потребителски стоки и услуги са Дания и Люксембург – и двете с по 141 пункта, тоест с 41 пункта над средното за ЕС. Страната ни е с най-ниски цени за алкохол, вино, бира, цигари и тютюневи изделия – индекс от 56 при среден показател 100 пункта за ЕС. Най-евтини отново у нас са облеклото, обувките, както и всякакви аксесоари, свързани с мъжкото и дамско облекло – 78 пункта /при 100 за ЕС/. Поддръжката на дома с отопление, електричество, вода, както и други домакински услуги отново е най-евтина у нас – 30 пункта при 100 за ЕС. Медицинските продукти, лекарствата, здравните и дентални услуги са най-евтини у нас в рамките на целия Евросъюз – 29 пункта при 100 за ЕС. Продуктите за леки автомобили, горивата, транспортните услуги и т.н. отново са най-евтини у нас – 66 пункта при 100 за ЕС. Образованието (от основно до висше) и всички свързани с него такси и учебници са най-евтини у нас сред 28-те членки на ЕС – 25 пункта при среден показател от 100. Разходите за ресторанти, кафенета, барове, хотели и други развлечения отново са най-ниски у нас – 45 пункта при 100 за ЕС. През 2017 г. Дания е най-скъпата държава-членка за ресторанти и хотели – 50 на сто над средното за ЕС, храна – отново 50 на сто над средното за ЕС, за отдих и култура – 48 на сто над 100 за ЕС. Ирландия е най-скъпата държава-членка за алкохолни напитки и тютюневи изделия – 74 на сто над средното за ЕС. Люксембург е държавата с най-високи разходи за жилища, вода, електричество и газ – 63 на сто над 100-те пункта за ЕС. Гърция е най-скъпата държава в областта \"комуникации\" – 54 на сто над средното за ЕС. Швеция е с най-високи цени в областта на \"конфекцията, дрехите и обувките\" – 34 на сто над средното ниво в ЕС. Освен България, която държи лидерството за най-ниски цени в широк диапазон потребителски стоки и услуги, най-ниски са цените на плодовете, зеленчуците и безалкохолните напитки в Румъния – 62 пункта при 100 за ЕС (по този показател страната ни има 73 пункта). Най-евтината страна за комуникации, пощенски услуги, телефонни и мобилни разговори е Полша – 45 пункта (при 65 за България). От друга гледна точка обаче страните с най-ниски ценови показатели на стоки и услуги, като Румъния и България, отчитат и най-високи показатели за хора, живеещи в риск от бедност и социално изключване (40% за България и 38% за Румъния). В най-скъпите държави на ЕС Дания и Люксембург обаче е най-нисък и ръстът на хората в риск от бедност – едва 16 на сто, отчита Евростат.", "date": "2018.08.28", "title": "Евростат: Облекло, лекарства и горива са най-евтини у нас от целия ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/386312-%D0%B1%D0%B8%D0%B2%D1%88%D0%B0%D1%82%D0%B0-%D0%B7%D0%B0%D0%BC-%D0%BA%D0%BC%D0%B5%D1%82%D0%B8%D1%86%D0%B0-%D0%BD%D0%B0-%E2%80%9D%D0%BC%D0%BB%D0%B0%D0%B4%D0%BE%D1%81%D1%82%E2%80%9D-%D0%B8%D1%81%D0%BA%D0%B0-%D0%B4%D0%B0-%D0%B8%D0%B7%D0%BB%D0%B5%D0%B7%D0%B5-%D0%BE%D1%82-%D0%B0%D1%80%D0%B5%D1%81%D1%82%D0%B0", "text": "Бившата зам.-кметица на ”Младост” Биляна Петрова се изправя пред Апелативния спецсъд. Тя ще обжалва отказа да бъде освободена заради здравословни проблеми и лошите условия в следствения арест.   Петрова и бившата вече кметица на \"Младост\" Десислава Иванчева бяха задържани на 17 април с рекорден подкуп, който искали от крупен бизнесмен, за да му придвижат по-бързо преписката. Миналата седмица в съда беше внесен обвинителния акт срещу тях и се чака насрочване на делото по същество. Освен тях, като посредник по делото е задържан и обвинен бившият кмет на район \"Младост\" Петко Дюлгеров.", "date": "2018.08.28", "title": "Бившата зам.-кметица на ”Младост” иска да излезе от ареста"}
{"url": "http://www.classa.bg/%D1%81%D0%B2%D1%8F%D1%82/item/386303-%D0%BD%D0%BE%D0%B2%D0%B0-%D0%B2%D0%B8%D1%80%D1%83%D1%81%D0%BD%D0%B0-%D0%BE%D0%BF%D1%82%D0%B8%D1%87%D0%BD%D0%B0-%D0%B8%D0%BB%D1%8E%D0%B7%D0%B8%D1%8F-%D0%BF%D0%BB%D0%B0%D0%B6-%D0%B8%D0%BB%D0%B8-%D0%B2%D1%80%D0%B0%D1%82%D0%B0", "text": "Потребителите на Reddit и Twitter се чудят какво точно се наблюдава във вирусния образ на три елемента с различни цветове: плаж или врата?   Потребителите на мрежите все още не са стигнали до окончателно заключение, пишейки, че тази дилема \"обърква\" и ги \"дразни\". Въпреки това, потребител на Reddit твърди, че е намерил оригиналното изображение на плаж, който според твърденията, хората са били изтрити чрез Photoshop.   Оптичните илюзии са популярна тенденция в социалните мрежи, като например \"трансплантираните глави\", които хванаха вниманието на потребителите през май миналата година.", "date": "2018.08.28", "title": "Нова вирусна оптична илюзия: Плаж или врата?"}
{"url": "http://www.classa.bg/%D1%81%D0%B2%D1%8F%D1%82/item/386304-%D0%B1%D0%B5%D0%B7-%D1%83%D0%B4%D0%B0%D1%80-%D0%BD%D0%B8%D0%B3%D0%B5%D1%80%D0%B8%D0%B9%D1%81%D0%BA%D0%B8-%D0%B1%D0%BE%D0%BA%D1%81%D1%8C%D0%BE%D1%80-%D0%B7%D0%B0%D0%BF%D0%B8%D1%81%D0%B0-%D0%BD%D0%B0%D0%B9-%D0%B1%D1%8A%D1%80%D0%B7%D0%B0%D1%82%D0%B0-%D0%BF%D0%BE%D0%B1%D0%B5%D0%B4%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%80%D0%B8%D0%BD%D0%B3", "text": "Нигерийски боксьор звезда Ефе Аджагба записа най-бързата победа в историята на бокса срещу американския боксьор Къртис Харпър, който напусна ринга през първата секунда на боя. Мачът се игра в Минеаполис (САЩ), и бе качен на видео в YouTube канала на Premier Boxing Champions.   В записа, станал вирусен в социалните мрежи, виждаме как Харпър, веднага след гонга за начало, решава да се оттегли от ринга и да напусне арената. За изненада на коментаторите и публиката, които го подкрепяха, Аджагба спечели мача в първата секунда на първия рунд, без да направи дори един удар, нещо, което никога досега не бе виждано.   Според журналиста Джордан Харди, Харпър е напуснал ринга, защото \"не му плащат достатъчно, за да се бие и иска да бъде уважаван\". По този начин нигерийският състезател спечели победа с дисквалификация на противника си и остава непобедим с рекорд от шест победи без загуба.", "date": "2018.08.28", "title": "\"Без удар\": Нигерийски боксьор записа най-бързата победа на американски ринг"}
{"url": "http://www.classa.bg/component/k2/item/386306-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-uber-%D1%81%D0%BF%D0%B8%D1%80%D0%B0-%D0%B5%D0%B4%D0%BD%D0%B0-%D0%BE%D1%82-%D1%83%D1%81%D0%BB%D1%83%D0%B3%D0%B8%D1%82%D0%B5-%D1%81%D0%B8,-%D1%81%D0%BB%D0%B5%D0%B4-%D0%B4%D0%B2%D0%B5-%D1%83%D0%B1%D0%B8%D0%B9%D1%81%D1%82%D0%B2%D0%B0-%D0%BD%D0%B0-%D0%BF%D1%8A%D1%82%D0%BD%D0%B8%D1%87%D0%BA%D0%B8", "text": "След две убийства на пътнички, случили се през тази година, Didi Chuxing, китайският гигант, който предоставя автомобили и таксита през мобилни приложения, е решил да прекрати своята услуга Хитч за споделяне на транспорта, съобщава Синхуа.   Последният насилствен инцидент се случи миналия петък в град Уенжоу: 20-годишна пътничка, която се обърна към Хитч, бе изнасилена и убита от шофьора си. През май миналата година, друг шофьор изнасили и уби пътничка в провинция Хунан, което накара компанията Didi Chuxing да спре услугата в продължение на шест седмици и да направи промени. Това обаче не предотврати второто престъпление.   След убийството в петък компанията призна, че е отговорна и че не е действала след получаване на жалба от друг пътник за същия шофьор, според AFP.   От своя страна, китайското Министерство на транспорта е осъдило \"порочните инциденти, които са нарушили живота и безопасността на пътниците и са разкрили огромни оперативни пропуски в платформа Didi Chuxing\". Министерството поиска от компанията да \"престанат да правят празни обещания и да предприемат конкретни мерки, за да гарантират безопасността на пътниците\".   В този смисъл Didi Chuxing спря услугата \"Хитч\" от полунощ в понеделник и освободи двама старши мениджъри.", "date": "2018.08.28", "title": "Китайският Uber спира една от услугите си, след две убийства на пътнички"}
{"url": "http://www.classa.bg/%D1%81%D0%B2%D1%8F%D1%82/item/386308-%D0%B8%D0%B7%D1%8F%D0%B4%D0%B5-%D0%B3%D0%BE-%D0%BD%D0%B5%D0%BD%D0%B0%D0%B2%D0%B8%D1%81%D1%82%D1%82%D0%B0", "text": "Умря сенатор Маккейн. Необузданият и последователен враг и ненавистник на Русия не я надживя. Дори и на смъртния си одър искаше нови санкции срещу руснаците и това бе единственото нещо, с което ще се започни и с което се отличаваше от масата на американския сенат. Е, ако не смятаме приказно неуспешната му военна кариера. Напомняме, че настоящият Маккейн във военно отношение е не просто нещастник, той е ходеща катастрофа, както го наричат неговите набори, чиято поява в списъка на която и да е част вкарва в ступор командването. И има за какво! Като начало Маккейн потапя самолета си на крайбрежието на Тексас, но сам се спасява, готов за нови подвизи. Загубата на скъпоструващата техника се замита благодарение на тате и неговите познати адмирали. Самият герой го преместват далеч в Европа, в средиземноморското крило на ВВС на САЩ. Но и там той продължава своите подвизи: случайно влита в забранената зона над британски Гибралтар, където, приемайки го за неидентифициран чужд, едва не го свалят, а след това, по време на един от полетите в Испания, той закача с крилото на изтребителя си далекопровод, загробвайки поредната бойна машина. Обичайно в такава ситуация пилотът не успява дори да дръпне ръчката на катапулта, дори да викне: „Мамо!“. А Маккейн отново се спасява сух.     Но апотеоз на „несретната“ кариера на Маккейн става пожара на самолетоносача „Форестол“. На 29 юли 1967 г. около 11 часа сутринта в Тонкинския залив на борда на самолета избухва най-големия след втората световна война пожар. Злите езици твърдят, че готвещият се за полет на „Фантом“ Маккейн случайно натиска бойното копче и стартиралата ракета случайно попада във външния горивен резервоар на един от стоящите на палубата щурмоваци, след което започва пожар, в който изгарят 134 моряци и 21 самолети. Но при разследването обвиненията срещу Маккейн биват свалени. Всички свидетели на случилото се изгарят и делото е заметено. Като официална причина за пожара е определено „незнайно защо случило се късо съединение на бордовата мрежа на самолета“. При това самият Маккейн, който се намира зад щурвала, се разминава с леки изгаряния. Съветската ракета ЗРК С-75 стана следващата в списъка на „постиженията“ на Маккейн. През октомври 1967 г. той е свален по време на един от налетите над Ханой. На Джон и тук му провървява относително: от няколко хиляди поразяващи елементи на ракетата той не е улучен и от една! Наистина, при катапултирането силно си поврежда ръката и крака, но в крайна сметка успешно се приводнява в градското езеро. Виетнамците обичайно убиват такива „скъпи гости“ с мотики, давайки да разберат, че не са твърде доволни от това, че ги бомбардират, горят с напалм, а също така че ги заливат от небето с отрова. Но Маккейн не само че не го отмотичват, а го изваждат от водоема и завеждат в болницата. Последната точка от неговата военна кариера става поредната авиокатастрофа. Въпреки забраната на лекарите, той отново сяда да щурвала на боен самолет. Трябва ли да казваме, че и той пада. Самият Маккейн катапултира. Дори самото име Маккейн може да причини неприятности. Точно преди година, на 21 август, американският ескадрен миноносец „Джон Маккейн“ , зачислен в база Йокосука в Япония, се сблъска с търговския кораб „Алник МС“, недалеч от Сингапур и източно от Малакския пролив. Десет от матросите на ескадрения миноносец загинаха. Мда, не и върви на американската армия с Маккейновците… И сега Джон Сидни Маккейн Трети е мъртъв. Неговата ненавист към Русия бе почти религиозна, но се оказа, че основният му враг не е Русия, а глиобластомата, изяла неговия мозък. В някакъв смисъл го е убила собствената му ненавист. Ще го забравят след година. Ще го забравим и ние. Малцина ли като него лаеха по Русия и се опитваха да я захапят по петите. И къде са те сега?", "date": "2018.08.28", "title": "Изяде го ненавистта"}
{"url": "http://www.classa.bg/%D1%81%D0%B2%D1%8F%D1%82/item/386307-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%81%D0%B8%D1%81%D0%BA-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA%D0%B2%D0%BE-%D0%B1%D0%B8-%D0%BA%D0%B0%D0%B7%D0%B0%D0%BB-%D0%BD%D0%B0-%D0%B1%D0%B0%D1%89%D0%B0-%D1%81-%D1%85%D0%BE%D0%BC%D0%BE%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%81%D0%B8%D0%BD", "text": "По време на полета от Дъблин до Рим, папа Франсиск е бил консултиран от журналисти за това, което би препоръчал на баща с хомосексуален син. \"Какво бих казал на родител, чието дете има тази тенденция? Първо – да се моли, да не осъжда, да диалогира, да разбира, за да направи място за това дете, да направи място то да се изрази\" посочи той.   На второ място, папа Франциск подчерта, че \"едно нещо е, когато това се проявява в дете: има много неща, които може да се направят с психиатрията, за да разберете нещата\". Той добави, че \"нещо съвсем друго е, когато се проявява след 20-годишна възраст\".   Във всеки случай върховният папа потвърди, че \"никога няма да кажа, че мълчанието е лекарството\". \"Да се игнорира дете с хомосексуални наклонности е липса на родителски грижи. Ти си мой син или дъщеря, нека да говорим ... не ги изгонвайте от семейството\", добави той.", "date": "2018.08.28", "title": "Папа Франсиск разкри какво би казал на баща с хомосексуален син"}
{"url": "http://www.classa.bg/%D1%81%D0%B2%D1%8F%D1%82/item/386309-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0-%D0%B0%D1%82%D0%B0%D0%BA%D0%B0,-%D0%BA%D0%B0%D1%82%D0%BE-%D0%BF%D1%80%D0%B5%D1%82%D0%B5%D0%BA%D1%81%D1%82-%D0%B7%D0%B0-%D0%B0%D1%82%D0%B0%D0%BA%D0%B0-%D0%BD%D0%B0-%D1%81%D0%B8%D1%80%D0%B8%D1%8F,-%D1%89%D0%B5-%D0%B1%D1%8A%D0%B4%D0%B5-%D0%B8%D0%B7%D0%B2%D1%8A%D1%80%D1%88%D0%B5%D0%BD%D0%B0-%D0%BF%D1%80%D0%B5%D0%B7-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-2-%D0%B4%D0%BD%D0%B8", "text": "Провокация с химически оръжия се подготвя за следващите два дни в сирийския град Кафр Зита в провинция Хама, с намерение да бъде обвинен Дамаск, бе докладвано от официалния представител на руското министерство на отбраната Игор Конашенков.   Както той обясни, чуждестранни англоезични експерти са пристигнали в южните покрайнини на Идлиб, община Ал Навик (на около 6 километра от Кафр Зита), за да \"инсценират химическа атака с използването на снаряди, изпълнени с хлор. \"   Освен това, в Кафр Зита \"се подготвя група жители, доведени от северната част на провинцията, които да участват в симулирането на ефектите от предполагаеми химически боеприпаси и бомби на сирийските правителствени сили.\"   Тази група от хора, ще бъдат използвани също за инсцениране на спасяването им от ръцете на фалшивите Бели каски и за заснемане на филм, който след това ще се излъчва от медиите в Близкия изток и медиите на английски език, подробно изясни Конашенков.   По този начин, \"извън-регионални сили отново подготвят големи предизвикателства в Сирия с използването на отровни вещества, които сериозно да дестабилизират ситуацията и да нарушат продължаващата динамика на текущия мирен процес\", заяви военният.   Говорителят на руското министерство на отбраната вече предупреди в събота за подготвяната провокация с химическото оръжие в Сирия с намерение да се обвинява Дамаск.   Това фалшиво нападение ще даде на Съединените щати, Франция и Обединеното кралство причина да пуснат ракети срещу Сирия и да бомбардират обществени и икономически съоръжения, каза Конашенков. Поради тази причина, пристигна в Персийския залив разрушителят на САЩ Sullivans с 56 управляеми ракети на борда, както и стратегически бомбардировачи B-24 с управляеми ракети, които са били разположени в авиобазата на Ал Udeid в Катар.", "date": "2018.08.28", "title": "Химическа атака, като претекст за атака на Сирия, ще бъде извършена през следващите 2 дни"}
{"url": "http://www.classa.bg/%D1%81%D0%B2%D1%8F%D1%82/item/386310-%D0%B8%D0%B4%D0%BB%D0%B8%D0%B1-%D0%BA%D0%B0%D1%82%D0%BE-%D0%BF%D0%BE%D1%81%D0%BB%D0%B5%D0%B4%D0%B5%D0%BD-%D1%88%D0%B0%D0%BD%D1%81-%D0%BD%D0%B0-%D1%81%D0%B0%D1%89-%D0%B4%D0%B0-%D0%BD%D0%B5-%D0%B7%D0%B0%D0%B3%D1%83%D0%B1%D1%8F%D1%82-%D1%80%D0%B5%D0%BD%D0%BE%D0%BC%D0%B5%D1%82%D0%BE-%D1%81%D0%B8-%D0%B2-%D1%81%D0%B8%D1%80%D0%B8%D1%8F", "text": "За това, че Асад „всеки момент” ще устрои геноцид над разбойниците, разпръснати в Идлиб, чета от април насам. „Телеграм” и „Туитър”, които се водят от екстремистите, постоянно предупреждават, че „според наличните сведения, още по-вдругиден режимът ще устрои химическа атака и всичкишаомрем”. Освен това, още в края на май ОЗХО заяви, че образците, събрани от експертите от организацията в районите с употреба на химическо оръжие в Сирия, свидетелстват, че режимът на Башар Асад притежава необявен арсенал подобно оръжие. Във връзка с което ОЗХО очаква от режима разяснения по този повод. Изминаха три месеца, в течение на които правителствените войски свиват пръстена около Идлиб, във връзка с което САЩ са принудени да евакуират част от своите подчинени от „Белите каски”. Но кой казва, че американците са готови да се предадат? И ето, че буквално преди дни съветникът на президента на САЩ по национална сигурност Джон Болтън заяви по време на срещата си със секретаря на руския Съвет за безопасност Николай Патрушев, че Вашингтон е готов да нанесе по сирийските правителствени сили нов, още по-мощен удар, ако Дамаск употреби химическо оръжие. На свой ред официалният представител на министерството на отбраната на Русия генерал-майор Игор Конашенков заяви, че терористите от „Хаят Тахрир аш Шам” готвят провокация, за да обвинят Дамаск в употребата на химическо оръжие против мирното население на провинция Идлиб в Сирия. Тоест всички знаят, че се готви химическа атака Но няма никаква вероятност да се изясни и изобличи нейният организатор. Разбира се, винаги има възможности. Има желание. Което у американската страна отсъства съвсем. Най-простото решение на този въпрос може да бъде изпращането на експерти от ОЗХО в Сирия с цел проверка на наличието на заявеното химическо оръжие. Инспекция на военните и въздушните бази, мониторинг на излитанията на бойните самолети и прочее „следствени действия”. Разбира се под зоркия поглед от страна на Русия и Сирия. За да не се подхвърли нещо. Още по-очевиден вариант за ОЗХО и САЩ е десант в Идлиб. С напълно конкретна цел: ако „химическата атака” се случи, то тези, които толкова преживяват за съдбата на своите подопечни разбойници, ще имат железни доказателства, че Асад използва химия. Но това не е възможно. Никой не иска да ходи в неблагополучния Идлиб. Значително по-просто ще бъде веднага да се повдигнат обвинения, позовавайки се на своите собствени аферисти от Белингкет и „Сирийската обсерватория за правата на човека”, базираща се в Лондон.     Освен това, разполагането на наблюдатели в Сирия на контролираната от сирийското правителство територия не само лишава разбойниците от шанс за успех на новата провокация, а ще принуди наблюдателите да признаят, че Асад не само, че не разполага с нищо забранено (а значи, „химическите атаки” в Хан Шейхун и в Дума, след които Тръмп замеря с томахавки, също са били постановъчни), но и да се констатира, че настоящата ситуация в страната е значително по-благоприятна за населението на тази страна, отколкото се опитват да я представят западните медии и всякаквите му там Никихейлита. И последно. Предвид това, че „анонсът” за химическите атаки така се забави, има вероятност САЩ вече да не могат в пълен обем да осигуряват разбойниците в Идлиб с всичко необходимо за отразяването на настъплението на правителствените войски. Затова и страшните истории за това,че всеки момент ще се случи най-страшното, са опит да се спечели време, за което нашите партньори планират да заставят Асад да се откаже от плановете за настъпление срещу Идлиб. Грубо казано, това е шантаж. Това е нашият пясъчник, ние я контролираме. И само се пробвайте да влезете в нея, отново ще направим от вас чудовища. Още томахавки ще ви пратим. Нужно ли си е? Не знам какво е отговорил Патрушев на Болтън, но съдейки по отсъствието на обобщителен документ по резултатите от срещата – отговорът не се е харесал на американската страна. Затова заплахата бе озвучена вече публично. По този начин пред нас стои поредният опит да се запази терористичният анклав на територията на Сирия без ликвидацията на който пълната и безусловна победа на правителството над „умерената опозиция” е невъзможна. Което на свой ред ще позволи на САЩ да запазят имиджа си и статуквото, без да признават своето окончателно поражение в Сирия. Закриването на този въпрос веднъж и завинаги, според мен, е възможно по един-единствен начин. Да се удари масирано по гнездото на плъховете в Идлиб с нещо много ефективно и нехимическо. Нека пореват американците. Може дори стотина томахавки да изстрелят отново. Така на първо място всички ще разберат защо се прави и няма да бъде толкова обидно. На второ място темата с шантажа, заплахите и провокациите около Идлиб ще бъде изчерпана. А нека американците да си блъскат главите, да търсят повод и да инвестират пари в нещо ново. Например в темата за „сирийските гейовете“ и за техния геноцид. За нарушаване на права, за които е възможно не само да се въведат следващи санкции, но и да се даде възможност отново да се бомбардират правителствени обекти. В крайна сметка, това ще бъде достатъчно, за да се каже по СиЕнЕн, че нещастните там ги мъчат и унижават всячески. Ники Хейли ще покаже няколко снимки и ще пусне някоя и друга сълза в Съвета за сигурност на ООН, Държавният департамент ще издаде декларация и готово може отново, както и преди да се обявяват сирийските власти за „кървав режим“ и да се пускат нови флашмобове под лозунга „Асад трябва да си ходи“.", "date": "2018.08.28", "title": "Идлиб като последен шанс на САЩ да не загубят реномето си в Сирия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386319-48-%D0%BE%D0%BF%D0%B0%D1%81%D0%BD%D0%B8-%D1%83%D1%87%D0%B0%D1%81%D1%82%D1%8A%D1%86%D0%B8-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0", "text": "Проблемите участъци по пътищата в страната, на които е възможно да се получи аквапланинг, са 48, съобщиха  от Министерството на регионалното развитие и благоустройството. Аквапланингът е една от най-опасните ситуации на пътя. Тя се случва, когато върху пътната настилка има воден слой, който създава т.нар. „хидродинамичен клин\", заради който гумата на превозното средство временно губи сцепление с пътя. Това води до загуба на контрол от страна на шофьора на превозното средство. В тези 48 отсечки служители на АПИ работят приоритетно. Към момента е отстранен най-големият участък, предразположен към такива инциденти, на АМ „Тракия\". Той се намира в посока София между Ихтиман и Пазарджик, като рисковата отсечка е на 67-ия километър. Проектира се отстраняването на още два опасни участъка на АМ „Тракия\" в района Ихтиман. Предстои работа и по още 13 отсечки с подобен риск, но на АМ „Хемус\". Те се намират между 59-ия и 77-ия километър в двете платна. До десет дни дружеството „Автомагистрали\" ще е готово с проектите за отстраняване на дефектите, а от регионалното министерство гарантират, че тези ремонти ще са приключили преди началото на зимата.", "date": "2018.08.28", "title": "48 опасни участъци по пътищата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386311-75-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%86%D0%B0%D1%80-%D0%B1%D0%BE%D1%80%D0%B8%D1%81-%D1%82%D1%80%D0%B5%D1%82%D0%B8", "text": "Царят е знаел, че ние ще бъдем предадени в съветската зона, това е бил неговият кошмар, казва акад. Георги Марков Смъртта на цар Борис Трети е изненада за нас българите, защото в разгара на Втората световна война /1939-1945 г./ ние сме разчитали на държавния глава, че ще извади този път България от войната, без да претърпим национална катастрофа. Като имаме предвид, че той умира на 49 години и преди това е бил в добро здравословно състояние, като изключим ишиаса, който е лекувал от времето на Първата световна война /1914-1918 г./, това е една драма за нас българите, за нашата национална съдба. Цар Борис Трети умира на Голяма Богородица, а поклонението пред неговите тленни останки е цели 5 дни в храма „Свети Александър Невски“. За това време 379 000 души са свели глава пред ковчега му. Опашката започвала от храма „Свети Александър Невски“, минавала покрай Академията на науките, после – по бул. „Цар Освободител“, по улица „Раковски“ и стигала чак до площад „Славейков“. Няма такова грандиозно поклонение не само в българската, но и в балканската история. Това са били хора, дошли не само от София, но и от цялата страна. Българите са наричали своя цар „Г-на с меката шапка“, защото често са го виждали по различни краища на България да ходи така облечен.     След поклонението на 5 септември 1943 г. се е състояло и траурното шествие. То започнало от храма „Свети Александър Невски“ и минавало по „Цар Освободител“. След това то продължавало до вече несъществуващата улица „Търговска“, „Княгиня Мария-Луиза“ и чак до Централна гара.      Оттам с влак тленните останки на монарха са транспортирани до Кочериново и до любимия му Рилски манастир, където Борис Трети е погребан по негово желание, без да е оставил писмено завещание. Едно от най-впечатляващите неща е съставът на процесията. След оръдейния лафет с ковчега на царя са били царица Йоанна и княз Кирил, сестрите княгини Надежда и Евдокия, забулени в черно, а също и сестрата на царица Йоанна – принцеса Мафалда Савойска. Малко след погребението тя става жертва на Хитлер и Гьобелс, които я обвиняват, че нейният баща, италианският крал Виктор Емануил Трети, който само преди един месец е свалил от власт Мусолини, този път е отровил зет си цар Борис Трети. Това, естествено, не е вярно.     Самата Мафалда има трагична съдба – загива в концентрационния лагер Дахау от британските бомби. След представителите на царската фамилия следват останалите официални лица, които са гости на погребението. Това са представителите на Тристранния пакт. От името на фюрера присъства великият адмирал Ерих Редер, до него е фелдмаршал Вилхелм Кайтел, който е началник-щаб на действащата германска армия Вермахта, следват представителя на Японската империя и на Мусолини, който въпреки че е свален от власт с помощта на Хитлер, се е окопал в Северна Италия. Най-общо – това са представителите на силите на Оста Рим-Берлин-Токио. След тях на траурната церемония са представителите на по-малките съюзници на Райха – Финландия, Словакия, Унгария, Румъния и Хърватия. На съюзниците е отредено видно място, за да се подчертае, че, въпреки смъртта на Борис Трети, Царство България ще остане в състава на Тристранния пакт. Следващата група са военните аташета. Има многобройни представители на българското духовенство, което е много тясно свързано с царя. Всеизвестно е, че монархът е покровител на Българската православна църква. Той редовно се е застъпвал за нея, когато са се правели бюджетите на Царство България, първо – за армията, а след това - за бюджета на Светия Синод. По тази причина той е бил много уважаван от духовенството и миряните. Трагедията на цар Борис Трети е била в това, че той не е вярвал в победата на германското оръжие. Вече е имал горчивия опит от фронтовете на Първата световна война и казвал: да, германците са най-добрата армия, организирана и обучена, но Германия няма ресурс да води война срещу останалия свят. Българският монарх не е вярвал в победата на Германия, особено след като Хитлер напада Съветския съюз. Борис Трети е държал да бъде Цар Обединител, както го нарича народът, след като в периода 1940-1941 г. си връщаме не само Южна Добруджа, но и Западните покрайнини, Вардарска Македония и Беломорска Тракия. Но той е бил реалист и също е казвал: по-добре да запазим малкото, отколкото както баща ми се хвърляше наведнъж да осъществи националния идеал за обединение. Цар Борис Трети е много различен от своя баща – бил е разумен. Още през 1943 г. той вече разбира, че България попада в съветска зона. Малко по-рано, през май 1942 г. народният комисар по външните работи Вячеслав Молотов подписва с Уинстън Чърчил съюзен договор в Лондон, в който се дава правото на санитарен кордон на Сталин спрямо Германия. Този санитарен кордон включва Финландия, Прибалтика, Полша, Чехословакия, Унгария, Румъния и България. Без Гърция, защото на последната Чърчил много държи заради морските комуникации на Британската империя в Средиземно море и Суецкия канал за Индия и Австралия. Царят е знаел, че ние ще бъдем предадени в съветската зона, това е бил неговият кошмар. Когато Борис Трети се завръща от срещата си с Хитлер във Вълчата бърлога, състояла се на 14-15 август 1943 г., при кацането на самолета на летище „Враждебна“ казва на брат си Кирил: „Моето представление свърши. Някога ние спасихме царството, но този път няма да го спасим“. Дори със сърдечна криза цар Борис Трети изкачва връх Мусала. Но вече усеща своята обреченост. Монархът вижда края на България, не само на династията, но и на царството. Борис е българският цар, който е роден в България, възпитан е в България, воюва по фронтовете на България и умира в България. Той чувства България като свое отечество и е виждал, че тя ще попадне в съветската зона, ще бъде болшевизирана, което и става през 1944 г. На 9 октомври на Московската конференция Чърчил отстъпва на Сталин 80% съветско господство в Царство България, което ние преживяхме 45 години. След смъртта на цар Борис Трети Регентският съвет не е в състояние пълноценно да изпълнява функциите си. Същото важи и за правителството на Добри Божилов. От една страна цар Борис Трети си отиде рано, на 49 години, но от друга - това бе една достойна смърт и остави добър спомен сред народа си.    ", "date": "2018.08.28", "title": "75 години от смъртта на цар Борис Трети"}
{"url": "http://www.classa.bg/%D1%81%D0%B2%D1%8F%D1%82/item/386302-%D0%B0%D1%81%D1%82%D0%B5%D1%80%D0%BE%D0%B8%D0%B4-%D1%81-%D1%80%D0%B0%D0%B7%D0%BC%D0%B5%D1%80%D0%B8%D1%82%D0%B5-%D0%BD%D0%B0-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BF%D0%B8%D1%80%D0%B0%D0%BC%D0%B8%D0%B4%D0%B0-%D0%B2-%D0%B3%D0%B8%D0%B7%D0%B0-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0-%D0%B7%D0%B5%D0%BC%D1%8F%D1%82%D0%B0", "text": "Астероидът 2016 NF23, класифициран от НАСА като \"потенциално опасен\", ще се приближи до Земята на 29 август, съобщава космическата агенция чрез уебсайта си.   Според НАСА това небесно тяло се насочва към нашата планета със скорост от 32,186 километра в час и има диаметър между 70 и 160 метра, което е еквивалентно на размера на Голямата пирамида в Гиза. НАСА очаква астероидът да мине \"много близо\" до Земята.   Космическата скала принадлежи към категорията \"потенциално опасни обекти\" на НАСА, която включва всички космически материали, които се намират на разстояние по-малко от 7,5 милиона километра от Земята.   Офицерът по планетарна защита на НАСА, Линдли Джонсън, каза за Space.com, че 2016 NF23 не представлява опасност за Земята, въпреки че ще прелети на разстояние около пет милиона километра от планетата, \"Няма нищо необичайно по преминаването на астероида. \"", "date": "2018.08.28", "title": "Астероид с размерите на Голямата пирамида в Гиза приближава Земята"}
{"url": "http://www.classa.bg/%D1%81%D0%B2%D1%8F%D1%82/item/386298-%D0%BC%D0%B5%D0%B4%D0%B8%D0%B8%D1%82%D0%B5-%D1%80%D0%B0%D0%B7%D0%B1%D1%80%D0%B0%D1%85%D0%B0-%D0%B7%D0%B0-%D0%BD%D0%B0%D0%BC%D0%B5%D1%80%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D1%80%D1%8A%D0%BC%D0%BF-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D0%BA%D0%B8%D1%82%D0%B0%D0%B9", "text": "Президентът на САЩ Доналд Тръмп заяви, че „му е дошло до гуша“ от политиката на Китай в търговската сфера и иска да я промени, пише The Washington Post, позовавайки се на източници в Белия дом. Тръмп смята, че със своите действия властите на Китай искат да го „накажат“ от политическа гледна точка, защото въвеждат мита върху селскостопанските стоки от тези щати, в които Тръмп победи на президентските избори през 2016 г., съобщават източниците. САЩ и Китай въведоха втора вълна взаимни мита на внасяните стоки на 23 август. Америка установи мито от 25% върху 279 вида стоки на обща сума от 16 милиарда долара. Китай отговори с мита с аналогични параметри и съобщи, че има намерение да се обърне към СТО по повод действията на САЩ.", "date": "2018.08.28", "title": "Медиите разбраха за намерението на Тръмп да промени политиката на Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386299-%D0%B7%D0%B0-%D1%86%D0%B0%D1%80%D1%8F,-%D0%BD%D0%BE-%D0%BD%D0%B5-%D0%B8-%D0%B7%D0%B0-%D0%BC%D0%BE%D0%BD%D0%B0%D1%80%D1%85%D0%B8%D1%8F", "text": "Няма спор, че напоследък държавата ни сякаш наистина се управлява чрез скандали. Един след друг следват шокиращи предимно по-зрялото поколение информации, които захлупват предишни, но в крайна сметка се оказва, че замазват нерегламентирани действия или дори закононарушения. Ако случайно липсват в даден момент, скандал се измисля, за да се отвлече внимание. Подозрения в тази връзка има, защото време е минало, реакции не е имало, нещо укоряващо, меко казано, започва да тегне върху управници и тогава хоп!, появява се нещо от рода на „държавата срещу Сакскобургготски“. Медиите забравят за резултати на френски лаборатории за т.н. чума по овцете, но дават място на двете адвокатски страни, които години спорят пред българския съд за наследството на Цар Фердинанд и цар Борис ІІІ. Преди това обществото също години бе подгрявано с информации, че г-н Сакскобургготски, а иначе Цар Симеон ІІ, всъщност си е дошъл в родното място, за да си „прибере“ имотите, които десетилетия след 1946г са се ползвали не от народа български, а от някои негови избраници. По темата реституция и царско наследство мненията са толкова разделени у нас, колкото и по всички други съществени за държавността ни въпроси. Тъжното е, че отново е непостижимо трудно да се отсее плявата от зърното и поне за историческото ни наследство и личности като бивши премиери или наследници на короната на Третото българско царство не само няма единство, но прозират и съзнателно подклаждани настроения. Кому е нужно точно в момента скандал, който се очаква да предизвика пререкания, размяна на коренно противоположни становища, реплики с обидни квалификации, които няма как да се получат без изопачаване на истината? Но странното е, че след информациите за решението на българския съд да отнеме в полза на държавата последния имот, Врана, и пререканията на адвокатките на Царя и държавата по една национална ТВ, настана медийно мълчание. Обществото ни изненадващо запази мъдро спокойствие и няма ориентир, че е готово да захапе стръвта, както се казва, , за да се нахъса по навик срещу „поредно посегателство върху държавна собственост“. После само един „случайно“ пуснат по БНТ документален филм, направен по повод 80-тата годишнина на Цар Симеон ІІ /2017г/ и мнение във всекидневник като „Българската корона и бъдещето на България“ дават основание да се мисли, че са предприети опити за омекотяване на позиция. Припомни се, че „не може да се отрече неговата морална и стабилизираща мисия“ като премиер, в чийто мандат сме станали членове на НАТО и ЕС. Но се задава и въпрос „има ли и каква евентуално би могла да бъде ролята на Цар Симеон ІІ в обществения живот на страната?“. Ама каква роля след поредицата от демонизиране, в която отнемането отново на царските имоти в полза на държавата си има свое основно място? Да придружава премиер при посещение в държави, където монархията е не само управляваща, но и играе роля в регионален план и е в съюз с геополитически играчи? Защото Цар Симеон ІІ имал лични връзки със съответния монарх и поддържал отлични отношения години наред? Да се забравя, че единствен от нашите премиери след 10 ноември си постави георгиевска лентичка на ревера, че точно той като премиер подписа за възобновяване на проекта Белене и открито заяви в интервю за западни медии, че „санкциите към Русия носят негативи и за Европа, не само за Москва“ е доста удобно, за да се прокарват тези, че „няма права по документи да притежава имоти в България“. Един вид някой си изтъка платното и е време да ритне кросното т.е. няма повече какво да прави Царят, както всички го наричат, тук. Други пък го обявиха ни повече, ни по-малко за „агент на КГБ“, защото не се присъединил към хора от ругатели / по света и у нас/ към Русия. На въпрос какво мисли за събитията в Македония отговорът е „в Скопие си има управници и те знаят“. Монарсите така се изразяват днес. Който може, да чете между редовете. Има ли общо с политиката, която са водили предците му в името на каузата Македония? Или е зов за независима, суверенна политика? Всеки може да намери онзи отговор, който иска. Но българите и по казуса Цар не намериха начин за помирение. Никой не се реши да обясни защо не пропускат да поканят крал Караджорджевич на всеки държавен празник или събитие в Белград и никой не си позволява да се усъмни, че това застрашава властта на Александър Вучич в Сърбия. Живее си там сръбският крал и скандалите са по съвсем други поводи. Обществото ни като цяло не се замисли защо румънците изпратиха в Букурещ на държавно ниво с всички почести в последния му път крал Михай и Румъния уреди по подходящ начин, без унижения, наследяването на кралските имоти. Същото, което направи и Сърбия. Всички балкански монарси бяха на юбилейните 80 години на г-н Сакскобургготски във Врана и то с титлите и имената си по рождение, а присъствието им сред целия наш елит, който не пропусна празника, правеше впечатление с чисто човешко поведение, облекло и добронамереност. Не само „си подаваха ръка“ като на срещата по време на председателството ни ЕС/Западни Балкани в София, което приехме за наше постижение за региона, но контактуваха с „обикновените гости“, които се осмеляваха да ги заговорят. Днешните времена са различни. Монархиите се приспособяват и кралете дори се женят не само за редови гражданки, но и за поданици от други държави. Споровете монархия/република нямат онази острота, която в миналото е била на живот и смърт. Факт е, че ставайки премиер на република Царят де-факто прие републиката за система на управление на България и не защото не вярва в силата на държавата-конституционна монархия /и според Търновската конституция/, а защото приема реалността. Сигурно е решил да остане в световната история като единствения цар-премиер, след като не му се позволи да стане цар-президент. И това бе безплатна реклама за страната ни, защото нямаше световна медия, която да не се занимаваше по това време с избирането на Царя за премиер. После на Запад го обявиха за „личност на Европа“ и до днес е чест гост на редица сериозни световни медии. На представянето на автобиографичната му книга из Европа присъстват президенти /последно в Португалия/, премиери и видни представители на съответното общество. Не само монарси. Дори и да не са на власт, те си остават монарси, каквото и да мислят у нас. Разбира се, че не всички са доволни от премиерстването му. Спорни са редица действия на членове на правителството му. Има наследници на живели по време на Третото българска царство, които няма как да приемат водената тогава политика и я олицетворяват с личността на Цар Борис ІІІ. Нормално, разбираемо и приемливо. Лични трагедии не се преживяват лесно. Неприемливо е обаче след толкова години да не се търси начин за помирение. Разединеното ни общество, включително по казуса Цар, живее в състояние, както вече ни се каза, на „съединени в апатията“, а това обрича държавата на забвение. Другото са приказки на политиката „ден за ден“, която обогатява единици за сметка на мнозинството българи. Нима като взима имоти като Врана или „Царска Бистрица“ държавата ще прави изложби, концерти и срещи, с които сега се осмисля ролята им на царски дом? Дали хората, които посещават изградените през последните години като музеи дворци са монархисти? Та тези „дворци“ са като бедни роднини в сравнение с дворците в Румъния, Чехия или Унгария. Да не говорим за Русия, където последният руски император не само е канонизиран за светец, но и делото му се слави не само от църквата. Дори наследниците на болшевиките не реагират негативно. Така се обединява народ и се съхранява историческо наследство. Царят има общо точно с историческото ни наследство и е грехота нещата да се оставят в ръцете на съд, адвокати или да служи за разчистване на сметки заради политики и изказвания. Монархистите явно са шепа хора у нас и то на възраст, която не позволява енергични действия. Тогава кой има сметка от сценарии за дискредитиране на експремиер и Цар? Отново да се търси извън страната? Щом можем да търпим паметник на летци, които са сринали стара София и са причинили смъртта на хиляди мирни граждани на столицата ни по време на Втората световна война, които с нищо не са навредили на великите им държави, тогава защо да се чудим, че днес сами си сриваме личностите с история? Защото България има история, приблизително колкото тази на рода Сакскобургготски. Струва си все пак по-често да прилагаме нашето „три пъти мисли, един път режи“ и да помним елинското „всичко с мярка“. Защото онова с „Единството прави силата“ явно не го умеем. Щом сме го докарали до това да спорим и за царски имоти, които вече имат и друго приложение. Къде е тук монархията? А що се отнася до държавата, всеки й вижда дереджето.", "date": "2018.08.28", "title": "За Царя, но не и за монархия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386300-%D1%81%D0%BB%D0%B5%D0%B4-%D1%81%D0%B5%D0%BA%D1%81-%D0%B8%D0%B7%D0%B2%D1%80%D0%B0%D1%89%D0%B5%D0%BD%D0%B8%D1%8F%D1%82%D0%B0-%D1%9D-%D1%81-%D1%8E%D0%BD%D0%BE%D1%88%D0%B0-%D0%B2%D1%8A%D1%80%D0%BB%D0%B0-%D0%B0%D0%BA%D1%82%D0%B8%D0%B2%D0%B8%D1%81%D1%82%D0%BA%D0%B0-%D0%BD%D0%B0-metoo-%D0%B1%D0%B5-%D0%B8%D0%B7%D1%85%D0%B2%D1%8A%D1%80%D0%BB%D0%B5%D0%BD%D0%B0-%D0%BE%D1%82-x-factor", "text": "Скандалната актриса и водеща фигура на движението #MeToo Азия Ардженто бе уволнена от шоуто X-factor Italy, в което се изявяваше като съдия. Звездата загуби мястото си в музикалното шоу след обвиненията в съблазняване на непълнолетен актьор, съобщава Hollywood Reporter, позовавайки се на свои източници. По-рано The New York Times, позовавайки се на документи от съда, съобщи, че Ардженто е правила секс с непълнолетен свой колега, а след това му е платила 380 000 долара, за да си трае.      „Азия Ардженто вече не е сред съдиите в шоуто X-factor Italy\", пише Hollywood Reporter. По данни на изданието, зрителите ще могат да я видят като жури в първите седем епизода от сезона, които са били заснети по-рано това лято, но в снимките, които ще стартират на 25 октомври, мястото й ще бъде заето от друг човек, чието име ще стане ясно на 5 септември на пресконференция в Милано.      Припомняме, че скандалът около актрисата се разрази с пълна сила, след като колегата й Джими Бенет съобщи, че през 2013 г. тя го е съблазнила в хотелска стая в Калифорния. По това време звездата е на 17 години, а Ардженто – на 37. Адвокатите на Бенет твърдят, че с действията си актрисата е травмирала младежа, създала е заплаха за психическото му здраве и е попречила на работата му. Ардженто, от своя страна, отрича да е имала сексуална връзка с непълнолетния актьор.      През 2017 година Азия Ардженто бе една от първите, които обвини известния филмов продуцент Харви Уейнстейн в изнасилване, полагайки началото на вълна от аналогични жалби в сферата на шоу бизнеса и политиката. Но, както съобщават медиите, само няколко месеца след обвиненията, които отправя по адрес на Уейнстейн, Ардженто се съгласява да плати 380 000 долара, за да удовлетвори претенциите на Бенет.", "date": "2018.08.28", "title": "След секс извращенията ѝ с юноша върла активистка на #MeToo бе изхвърлена от X-factor"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386301-%D0%BA%D0%BE%D0%B8-%D0%BC%D1%8A%D0%B6%D0%B5,-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D0%B8%D0%BB%D0%B8-%D0%BD%D0%B8%D1%81%D0%BA%D0%B8%D1%82%D0%B5,-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D1%81%D0%B5%D0%BA%D1%81", "text": "Ако попитате някоя жена какъв мъж ще ѝ направи впечатление на улицата, има голяма вероятност да каже – „висок, тъмнокос и красив\". И докато красотата е субективно понятие, то високият мъж си е висок. Но дали това автоматично означава, че високите мъже получават голямо женско внимание и в този ред на мисли повече секс? Скорошно проучване, публикувано в сп. The Journal of Sexual Medicine твърди обратното. А именно: по-ниските мъже се радват на по-интензивен сексуален живот.      В проучването са взели участие 531 сексуално активни мъже на възраст между 20 и 54 г. като са отговаряли на въпроси, свързани с височината, размера на талията, здравето, лайфстайла и сексуалния им живот. От резултатите става ясно, че по-активни под завивките са господата с ръст под 175 см. Причината: Тъй като доста жени първосигнално забелязват по-високите мъже и са привлечени от тях, на по-ниските им се налага да бъдат по-изобретателни, настоятелни и умели в различни насоки, за да фокусират върху себе си женското внимание и да го задържат, пише tialoto.bg. Това, че са по-активни определено увеличава шанса им за секс. Ръстът също така кара мъжете да подчертават мъжествеността си по друг начин, което хваща окото на жените – големи скъпи коли, хубави дрехи, срещи на изискани места и т. н. И докато проучването показва, че най-много секс получават по-ниските мъже, най-малко атрактивни са тези с голям размер на талията. Пълнотата се оказва особено неатрактивна за нежния пол при избора на сексуален партньор. Те не само не са привлечени от подобни мъже, но свързват излишните им килограми и с проблеми с ерекцията и по-голяма възраст.", "date": "2018.08.28", "title": "Кои мъже, високите или ниските, получават повече секс?"}
{"url": "http://www.classa.bg/%D1%81%D0%B2%D1%8F%D1%82/item/386305-%D0%BA%D1%80%D0%B5%D0%BC%D1%8A%D0%BB-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D0%BA%D0%B0%D0%B4%D1%80%D0%B8-%D0%BE%D1%82-%D1%81%D0%B8%D0%B1%D0%B8%D1%80%D1%81%D0%BA%D0%B0%D1%82%D0%B0-%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BF%D1%83%D1%82%D0%B8%D0%BD", "text": "Кремъл публикува няколко снимки, показващи руския президент Владимир Путин да отдъхва в Сибир в компанията на министъра на отбраната Сергей Шойгу и на ръководителя на Федералната служба за безопасност Александър Бортников, предаде Ройтерс.   На снимките се вижда 65-годишният Путин в дрехи цвят каки и шапка да носи бинокъл и туристическа щека и да се разхожда из гористите планини на Сибир. От кадрите става ясно, че той се разхождал и с лодка по река Енисей в областта Тува в Южен Сибир.     На една снимка Путин разглежда заедно със Шойгу фиданка, която е готова за засаждане. На друга Путин позира с Бортников на горска поляна на фона на гористите хълмове. Путин е бил в Сибир за два дни в края на миналата седмица, разказа говорителят на Кремъл Дмитрий Песков, предаде Асошиейтед прес. \"Той се разхождаше в планините и се наслаждаваше на хубавите гледки\", обобщи Песков.     Говорителят разказа, че руският президент е решил да отдъхне за два дни на път за сибирския град Кемерово, където днес той имаше среща с правителствени представители и висши кадри на енергийни компании.          ", "date": "2018.08.28", "title": "Кремъл публикува кадри от сибирската ваканция на президента Путин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386294-%D0%B7%D0%B0-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D0%BB%D1%8E%D0%B1%D0%BE%D0%B2", "text": "Хр. Ботев   Наскоро ми попадна   на Софийския университет „Св. Климент Охридски\". Откровено ме хвана яд - и не защото съм абсолютно безкритичен към системата, от която и самият аз съм част. Казусът е в това, че не само не помага за разрешаването на каквито и да било проблеми, а дори напротив - задълбочава ги. Редно е да се потърсят причините за проблема и начините за разрешаването му. Това напълно липсва в споменатия текст. И тъй като аз съм завършил същата специалност, макар няколко години по-рано. И тъй като университетските преподаватели имаме безумно много свободно време през лятото, защото не се актуализираме, не можем да работим с компютър (благодарности на Иванчо, момчето на съседите, че ми набра този текст!), имейли не изпращаме и не четем нови неща, защото знаем всичко. И с цялото това свободно време, реших да използвам повода и да обърна малко внимание към действителните проблеми на системата и причините за тях.  Задачата на висшето образование „Първото задължение на университета е да учи на мъдрост, а не на професия; на характер, а не на техники\", казва Уинстън Чърчил. Много хора не осъзнават това. Основната задача на висшето образование, когато то е добро е да научи студентите да анализират, да задават въпроси и да търсят отговори. Това е големият провал на ФЖМК в опита му да образова една част от студентите, но успешните примери са много повече. И това може да се види от редицата реализирали се професионалисти в сферата на медиите, комуникациите и други. Стандартите днес няма да бъдат същите утре. Нито в журналистиката, нито в комуникациите.       Ученето на техники е в реда на нещата само ако е придружено от добра основа. Попитайте програмисти, които са се хвърлили да изучават нещо модерно, прескочили са основата и се е наложило да се актуализират после. От тази гледна точка, за студентите е полезно да се срещнат с максимално богата палитра от преподаватели. Да видят различни перспективи. Да има различни изисквания към тяхната работа. Естествено, във всяко учебно заведение има преподаватели, които не отговарят на стандартите и ние не сме изключение. Но това не е само в България. И е тъжно да четем статии, които да насаждат комплекси, че родното образование не е на ниво. Да, не сме в първите 100 университета в света, но с нищо не отстъпваме на средната ръка „престижни\" чужди висши училища, които се маркетират агресивно и успешно на родния пазар. Дори бих казал, че сме значително по-напред от тях.  Ролята на студентите И тук идва ролята на студентите. Докато учех магистратура в Бирмингамския университет за нас бе задължително да посещаваме всички лекции. Трябваше ни специално разрешение от преподавателя, за да отсъстваме. За 1 час лекции съм прекарвал между 5 и 10 часа в библиотеката или четейки вкъщи. Невежеството е избор в 21 век. Достъп до информация има (поне засега). Аз смятам, че моите 4 години във ФЖМК ме подготвиха и бях на ниво в магистърската си програма в един престижен университет според международните класации. Като докторант (в същото ФЖМК) съм участвал в семинари и съм изнасял доклади в редица университети, включително в Оксфорд. През учебната 2016/2017 водих упражнения по дисциплината Нови медии във факултета. На първото дойде 1 (?!) студент. На никое от следващите не дойде дори един. Нищо. Радвам се, че така стана. Аз не е като да си бях подготвил презентации за курса, защото не знам да работя с PowerPoint и да включвам проектор. Не е като да бях чел нещо актуално по темата. Така или иначе нямаше да им бъда полезен с нищо, а само щяха да си загубят от живота докато ме слушат. Следващата година имах многократно увеличение в посещаемостта. Средно 6-7 човека на всяко упражнение от 65 човека курс. Ако се окажат повече хора тази учебна година, не знам какво ще правя. Ще ме хване сценична треска. Никой не може да задължи студентите да посещават лекции, а и не е необходимо това. Едно от предимствата на ФЖМК е именно възможността за ранно започване на професионална реализация. Всеки от нас прави своите избори, но не можем да очакваме знания и развитие наготово. Ако не ходиш на лекции, трябва много да четеш, за да наваксаш. Не става само с „copy-paste\" от някой сайт. И е обидно, че с докторска степен в 21 век ми се налага да дебна възрастни хора дали са преписвали и копирали, но го правя. Истината е, че студентите играят много важна роля в образователния процес. Тяхното мнение трябва да се чува, но това няма да стане от гневни публикации след завършване или чрез иронични постове във Facebook страници. Студенти, които посещават лекциите и изпълняват задълженията си, имат право да изискват. В Бирмингам събрахме подписи срещу преподавател, който не отговаряше на стандартите и към момента въпросният човек вече не води лекции там. Естествено, в България бюрокрацията е на ниво, но аз не съм чул за последните години да има подписки или жалби срещу преподаватели от нашия факултет, защото ако има - те поне трябва да бъдат разгледани. Най-лесно е да кажем, че нищо няма да се промени и затова да не правим нищо. Студентите имат права, но имат и задължения. Двете вървят ръка за ръка. Много смешно и малко тъжно е студент, който 2 години не е ходил на лекции да изисква каквото и да било от преподаватели.  Достъп до образование и проблеми в системата Другият съществен момент е достъпът до образование. Да, искам да преподавам в модерни зали с добри озвучителни системи, модерни проектори и даже холограми, ако може. Истината е, че това е свързано с ресурси. От години в западното крило на ФЖМК тече ремонт, който едва сега има надежда да бъде приключен. Защо? Защото няма средства. А тези средства се разпределят централно от университета. Не е решение на ФЖМК. Ще кажете - да линчуваме, който ги разпределя... Обаче не е толкова просто, защото има определено количество финансов ресурс, с който университетът борави ежегодно. С приоритет се изплащат заплати и стипендии, плащат се консумативи (и аз бях учуден, че карат СУ да плаща за парно!?!) и спешни ремонти. Това сериозно забавя модернизирането. Да, неприятно е, но не е пагубно. Пагубно би било да увеличим многократно таксите за студентите, които в момента са в годишен размер от 600-700 лв. или поне голяма част от тях. В университетите във Великобритания годишните такси се измерват в хиляди... паунда... Разликата е огромна. Смятам, че в това отношение превъзхождаме други системи, защото в дилемата да имаме най-високо качество на образование за малцината, които са се родили в правилните семейства, или да дадем възможност на всеки да учи, за мен изборът е очевиден. Системата има значителни проблеми и аз съм последният, който би отрекъл това. Финансирането на брой студенти създава предпоставки да завършват толкова, колкото запишат (не навсякъде, но е факт, че е проблем). По данни на Евростат България е една от страните с най-нисък процент от БВП за висше образование (0.65% за 2015). В същото време имаме 54 висши училища за учебната 2017/2018 според НСИ. Как да стане, колега? Няма да се впускам тук за лобизма за запазване на местни университети и колежи със съмнителен принос, но ще спомена, че СУ е единственото българско висше училище, което редовно участва в международните класации и безспорно най-доброто като качество на образованието, ниво на научната продукция и редица други показатели. Учете в България Напоследък имах възможност да си комуникирам с някои от най-цитираните български учени от различни области. Проблемите в системата ги има и тези хора ги виждат като предизвикателства, но не и като пречки. Вършат си работата, преподават, произвеждат научна продукция и правят всичко това в България. Самото им присъствие в стаята е в състояние да те респектира. В международен план имаме повече традиции в естествените, а не в обществените науки, но смятам, че с времето нещата ще се подобряват и при вторите. Образованието в България няма как да не бъде отражение на цялостното състояние на държавата. Има много неща, които трябва да се променят, но това може да стане единствено чрез конструктивен диалог, а не чрез безцелно и необосновано накърняване на имиджа на най-престижното висше училище в страната. За да имаме по-добро образование утре, трябва да защитаваме правата си днес. Едното нещо, което ме окуражава да продължавам, са студентите в университета. Противно на някои преподаватели, а за съжаление и някои не(до)възпитани бивши възпитаници, аз не смятам, че студентите ни са събрани от „кол и въже\". Имаме блестящи млади хора, които искат да се реализират в България и да променят това, което не е наред в системата тук. От този текст е ясно, че аз съм в университета, за да си взимам огромната заплата (все пак има повече милионери във ФЖМК, отколкото в Дубай!) и да чакам пенсия. Но на тези млади хора, които записват да учат в СУ искам да им кажа, че могат да получат образование на високо ниво, ако това са си поставили за цел. Всеки преподавател може да ви даде нещо. Най-малкото - една различна перспектива. За да получите образованието, което искате не е нужно да заминавате в чужбина. Можете да го направите като ходите на лекции, като изразявате несъгласието си с нещата, които не Ви харесват, като четете в свободното си време, като търсите решения на проблемите и се борите за едно по-светло бъдеще тук!", "date": "2018.08.28", "title": "За образованието в България с любов"}
{"url": "http://www.classa.bg/%D1%81%D0%B2%D1%8F%D1%82/item/386295-%D0%BA%D1%80%D0%B0%D1%8F%D1%82-%D0%BD%D0%B0-%E2%80%9E%D0%BA%D0%B8%D0%BC%D0%B5%D1%80%D0%B8%D0%BA%D0%B0%E2%80%9C", "text": "Известно време преди Тръмп естаблишмънтът на САЩ разглеждаше Китай като допълнение на американската икономика, като огромна фабрика за производство на стоки без политически амбиции.  От тази идея произлиза концепцията за Кимерика, съюз между Китай и САЩ, предполагана още от Бжежински, но Тръмп я отхвърли и пое курс на военно-политическо сдържане и засилване на конфронтацията. В рамките на търговската война с Китай, администрацията на Тръмп действа в съответствие със стратегията за национална сигурност на САЩ, приета през декември миналата година. В нея се говори, че Америка трябва да се  подготви за продължителна борба срещу Китай“. При това Китай сега се възприема от Вашингтон не просто като икономическа заплаха, а и като военно-политическа. Основният инструмент на САЩ в борбата с Китай е икономическият лост, който ще допълни военно-политическото сдържане. И към тази политика на китайско направление днес се скланя не само администрацията на Тръмп, което се показва  от почти единодушното приемане  на последния астрономически военен бюджет. Обичайно в такива ситуации се провеждат дискусии и спорове, но този път ние виряхме пълен консенсус, както в Демократическата, така и в Републиканската партии.     Според информацията на източниците на Washington Post в Белия дом, Тръмп е обявил, че има намерение да предприеме действия  по промяната на политическия курс  на Китай в тази сфера, защото „до гуша му е дошло“ от действията на Китай. Разгаряйки икономическия конфликт с Китай, ръководителят на американската администрация разчита не само да намали търговския дефицит на САщ, но и да нанесе удар по основния си съперник. Тръмп смята, че Китай се опитва да го накаже от политическа гледна точка, защото именно преди междинните избори в Конгреса въвежда мита върху селскостопанските стоки, произвеждани  именно от тези щати , където той удържа победа на президентските избори през 2016 г. Според американския президент, неговите предшественици на поста не са обръщали достатъчно внимание на търговската политика на Китай. Всички възможни проблеми на съвременното човечество произхождат именно от Китай – той замърсява околната среда, нарушава интелектуална собственост, краде работни места, манипулира валутните курсове и така нататък. На свой ред действията на Пекин са свързани с китайофобията на Тръмп и неговата администрация. Близкият до администрацията експерт Майкъл Пилсбъри изобщо смята, че днешната системна криза в САЩ е в резултат на  тайната столетна стратегия на Пекин , целта на която е  да смени местата си с Америка. Разбираемо е, че за Тръмп Китай е също основна заплаха за съществуването. И неговата задача в конфликта е да реши проблема с търговския дефицит на САЩ, който има обем от повече от 800 милиарда долара, половината от които се падат на Китай. Напомняме, че на 23 август в търговската война на САЩ и Китай се проведе нов кръг повишаване на митата. На практика веднага след въвеждането от САЩ на мита от 25% върху вноса на китайски стоки с обем от 16 милиарда долара, Китай отговори с аналогични мерки по отношение на американските стоки.", "date": "2018.08.28", "title": "Краят на „Кимерика“?"}
{"url": "http://www.classa.bg/%D1%81%D0%B2%D1%8F%D1%82/item/386296-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%BC%D1%8A%D1%82-%D0%BA%D0%B0%D1%82%D0%BE-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%B8%D0%B7%D0%B2%D1%80%D0%B0%D1%89%D0%B5%D0%BD%D0%B8%D0%B5", "text": "Консерваторът лишава либералите от свободата на оргиите и затова е враг, диктатор, тоталитарист.  Кажете ми, това ли са символите на руския либерализъм?  Можете ли да си представите нещо подобно на демонстрациите на десните националисти? А у левите социалисти? Защо единствено само у либералите. Те виждат така идеала на нашето общество. Всеки човек може да се разбере, ако външността му се изучи. Тя говори практически всичко за човек. Най-много външността говори за либералите. Всеки психолог ще ви каже, че пълната катастрофа в сексуалния живот, потиснатото в подсъзнанието либидо, води ди сублимирането на сексуалната енергия при тези хора в политическа. Но и в центъра на политическото им кредо стои освобождаването по всякакъв начин на потиснатата извратена сексуалност. От тук и техният либерализъм като жизнено кредо. По този начин либерализмът в политиката се проявява като стрита форма на сексуални извращения. Идейните либерали са сексуални извратеняци в един или в друг вид. Дори най-крехките старчета с кози либерални брадички и научни степени по литературознание. Техният идол е Набоков, техният негласен кумир е Лолита, а тяхната мечта е педофилията. Неслучайно най-яркият съветски дисидент Владимир Буковский се оказва педофил. Колекционер на детска порнография. Ето защо не му харесва в СССР, ето каква свобода не му стига. В Англия искат да го вкарат в затвора, но тук идва новата Студена война с Русия. Как така ще вкарват в затвора иконата на дисидентството? Оставиха го на свобода. Децата трябваше да се пожертват. Политическата целесъобразност победи. Но всяка сексопатия прогресира. Извращенията, като доза наркотик, искат още по-големи дози. Когато оргиите омръзнат, настъпва времето с експериментите със садо-мазото. Мнозина имат вродена склонност към садо-мазохизма. Минаващ стадия на оргиите. Това са нещастни хора, в сексуалния живот на които цари абсолютна катастрофа без всякакви надежди. Но тъй като не могат да практикуват сексуални извращения под формата на мазохизъм по причина за неизкоренените от детството табута, предизвиканата невроза сублимира в политическа дейност, където те практикуват различни форми на страдания и унижения. До физически страдания засега не се стига. Затова следват психологическите страдания. Те получават физическа наслада от униженията, които демонстрират публично. Погледнете тези лица. Погледнете ги внимателно. Те се опиват от страдания. Те ги естетизират, публикувайки снимки в преднамерено мрачен фон – мръсни стени и гробища. Наслаждават се на мръсни зацапани огради, комбинацията от тежки огради с мокри голи стволове на дървета без листа, от умислено държащи разкъсан картон като лозунг, лица, които нямат ясно изразени сексуални признаци (не се разбира дали е мъж или жена), жените имат ясна тенденция към лесбийство, при мъжете - към хомосексуализма. Те имат черни кръгове под очите си, костелив външен вид, те дразнят и раздразват, предизвикват отвращение. Всички те имат вежди като къщурка и страдалческото лице на Пиеро, първия мазохист в изкуството, получил наслада от унижението и страданието. Забележете – на него всички му съчувстват.      Тези субекти не се стремят да предизвикат съчувствие. Те се стремят да предизвикат раздразнение. В детството с тях никой не дружи, доносници са и клюкари. А днес либерали. Мнозина имат желанието да ги оскърбят, отблъснат, дори да им дадат един зад врата. Те знаят това и преднамерено го провокират. Те искат това. Това им харесва. Това предизвиква състояние на екстаз. Това е мазохизмът на либералната интелигенция, прехвърлящ сексуалната им неудовлетвореност в политическа. Ето това в края на 90-те години се нарича „демократическа шизофрения“. Всеки, който погледне тези лица. уверено ще каже: „Е, да, тук има сериозни проблеми, тук не е нужен дори психолог, а психиатър. А може би дори секс терапевт“. И това е много правилно заключение. В най-дълбоката си форма либерализмът е невротична форма на преживяване на сексуални перверзии (извращения), сублимирани в социално приемлива практика, след като преживяването в областта на съзнанието е оценено като табуирано и изтласкано в подсъзнанието. Там то прораства и прави от човека либерал. Ще кажете – добре, а Немцов с Чирикова? Там нали уж няма сексуални неуспехи. Семейство, деца, не са външно уродливи. Къде е проблемът? Всъщност и тези хора страдат. Те страдат от недостатъчност на това, които имат в сексуалния живот. Те искат повече, още повече. Най крайни оргии, най забранени експерименти. Но по различни съображения те не могат да си позволят толкова дълбоки извращения. Това става причина за невроза, която те облекчават в политическата сфера. Те протестират против репресивността по принцип. И така самите те въстават против културата, защото културата е репресия на сексуалността у човека. На стражата на културата стоят консерваторите. Защото консерваторът е дълбок и личен враг на либерала. Консерваторът лишава либерала от свобода на оргиите. И затова той е враг, диктатор и тоталитарист. Накратко казано, либерализмът е болест и се лекува с голям труд, както и всяка друга психопатия. Фрайд подсказва – комплексът за непълноценност, лежащ в основата на всяка невроза, се лекува чрез осъзнаването му като лъжлива идея. Либералите страдат от остър комплекс за непълноценност в областта на сексуалната сфера. Това са извратеняци, чувстващи своята извратеност и не можещи да живеят по друг начин. Те се събират на глутници с подобните си и искат условия на свобода за своите извращения. Това е същността на либерализма. Всеки трябва да им помага да се излекуват от това, а присъединяването към тази група психопати е вече пряка опасност. Психическите болести са също толкова заразни, колкото и вирусните. Нека лекарите да работят, а всички нормални за всеки случай да странят от болните.", "date": "2018.08.28", "title": "Либерализмът като сексуално извращение"}
{"url": "http://www.classa.bg/%D1%81%D0%B2%D1%8F%D1%82/item/386297-%D0%BD%D0%B5%D0%BC%D0%B8%D0%BD%D1%83%D0%B5%D0%BC%D0%B8%D1%8F%D1%82-%D0%BA%D1%80%D0%B0%D1%85-%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D1%82%D0%BE%D0%B2%D0%B0-%D0%BA%D0%B0%D0%BA-%D1%80%D1%83%D1%81%D0%B8%D1%8F-%D1%89%D0%B5-%D1%81%D0%B5-%D0%B8%D0%B7%D0%B1%D0%B0%D0%B2%D0%B8-%D0%BE%D1%82-%D0%B4%D0%B8%D0%BA%D1%82%D0%B0%D1%82%D0%B0-%D0%BD%D0%B0-%D0%B7%D0%B5%D0%BB%D0%B5%D0%BD%D0%B8%D1%82%D0%B5-%D0%BA%D1%83%D0%BF%D1%8E%D1%80%D0%B8", "text": "В течение на няколко години американците водят опасна игра, която в крайна сметка придобива негативни последствия за самите САЩ. Сред геополитическите противници, с които Вашингтон е свикнал да разговаря на езика на санкциите, влиза, разбира се, Русия. Впрочем Москва отдавна е дала на Запада да разбере, че такива методи не вършат работа с нея, затова по отношение на Щатите Русия винаги действа изпреварващо. В частност разпалваната от Тръмп Търговска война с редица държави способства за дедоларизация, към която, редом с нашата страна се присъединяват Турция, Иран и Катар. Днес тези, които нямат намерение да играят според свирката на Белия дом, предприемат активни мерки по засилването на своята финансова независимост. Така например, Русия взе решение да увеличи обемите на вложения в златно-валутните резерви до рекордни показатели. Преди дни се разбра, че запасите на злато в страната през юли са се увеличили с повече от 26 тона и това далеч не е предел. Очевидно е, че такова решение ще позволи да се устои в условията на ожесточените санкционни войни, в частност да се избегне замразяването на доларовите активи. Според някои чуждестранни експерти златото е идеална маневра, която значително ще отслаби американският натиск. Например германското издание Die Welt преди дни отбеляза, че за последните 10 години Русия постоянно увеличава запасите си от благородния метал и ако през 2008 г. те са 457 тона, то сега този показател се е увеличил до 1944 тона. Според журналистите, благодарение на това Москва е сред петте водещи страни по златни запаси, изпреварвайки дори КНР. Също така журналистите смятат, че скоро златото ще играе една от основните роли в световната финансова система, а Вашингтон, който използва долара като инструмент за натиск върху другите страни, няма да остане с нищо. Покрай останалото, за укрепването на икономическия суверенитет на Русия се предприемат и други ефективни мерки. Става дума за отказа от международната система за разплащания SWIFT, която се контролира от САЩ, преход на националните валути в разплащанията с другите държави, а също така употребата на криптовалути. Накратко-доларовият монопол се е приближил до неминуем крах, затова САЩ така или иначе скоро ще трябва да признаят своето поражение.", "date": "2018.08.28", "title": "Неминуемият крах на долара: за това как Русия ще се избави от диктата на зелените купюри"}
{"url": "http://www.classa.bg/%D1%81%D0%B2%D1%8F%D1%82/item/386293-%D0%BF%D1%80%D0%BE%D1%81%D1%82%D0%BE-%D1%80%D1%8A%D0%BA%D1%83%D0%B2%D0%B0%D0%BD%D0%B5-%D0%B2%D1%81%D1%8A%D1%89%D0%BD%D0%BE%D1%81%D1%82-%D0%B4%D0%BE%D1%81%D1%82%D0%B0-%D1%87%D1%83%D0%B2%D1%81%D1%82%D0%B2%D0%B8%D1%82%D0%B5%D0%BB%D0%BD%D0%B0-%D1%82%D0%B5%D0%BC%D0%B0-%D0%B7%D0%B0-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5-%D0%B2-%D0%B5%D0%B2%D1%80%D0%BE%D0%BF%D0%B0", "text": "Традиционната мюсюлманска бурка отдавна е източник на конфликт по теми като интеграцията в Запада и равенството между половете. Но сега друг момент от дълбоките традиции на Изтока, който създава сериозен дебат - ръкостискането. Наскоро излезе новина, че на мюсюлманска двойка е било отказано швейцарско гражданство, след като по религиозни причини жената отказала да се ръкува с хора от противоположния пол по време на интервюто си. Длъжностните лица посочват липсата на зачитане на равенството между половете като причина за решението си. Не за пръв път се случва темата за ръкостискането да предизвиква вълнение в страната. През 2016 г. двама братя имигранти от Сирия отказват да се ръкуват с учителката си.  Причината, която изтъкват, е, че ислямът не позволява физически контакт с лице от противоположния пол, което не е член на семейството. Ръкуването с преподавателя пред класа е дългогодишна традиция в Швейцария, а регионалните образователни власти решиха, че родителите на деца, които отказват да спазват тази традиция, ще трябва да плащат глоба. Мюсюлмански групи и активисти за правата на малцинствата в страната се обявиха срещу това решение и повдигнаха темата дали двамата братя всъщност нямат правото да откажат ръкуването заради религиозните си ценности. Швейцарският федерален съд по-рано отхвърли местната забрана за носене на хиджаб в училищата. Образователните власти обаче решават, че принуждаването на учениците от мюсюлмански произход да стиснат ръката на учителката си е било в рамките на разумната намеса в религиозните им убеждения, тъй като не включва взаимодействие с ключовите принципи на исляма. Хафрид Оуардри, швейцарски посредник, който е активен в борбата срещу радикализацията на мюсюлманите коментира темата, наблягайки на това, че случаи като тези трябва да се приемат сериозно, тъй като зад себе си те крият много повече от обикновено решение дали да стиснеш ръката на някого, или не. \"Трябва да се отнесем към тези случаи много сериозно. Неприемливо е тези студенти да откажат да се ръкуват с учителя си в името на исляма. Преди всичко нашата религия учи уважение\", споделя той. Швейцария не е единствената държава, сблъскваща се с този обществен дебат. Също наскоро съдът в Швеция разпореди млада мюсюлманка да получи обезщетение именно заради тълкуване на проблема с ръкостискането.  24-годишната Фарах Алхае кандидатства за работа като преводач в местна фирма. На самото интервю тя отказва да стисне ръката на мъжа, провеждащ интервюто, като вместо това вдига ръка към сърцето си в поздрав. Мъжът приема това за обида и прекратява интервюто. Вследствие на това тя завежда дело за дискриминация, тъй като нейната религия не й позволява да докосва мъж, който не е член на семейството й. Компанията е изтъкнала правилника си, според който служителите не могат да се държат различно с мъже или жени. Т.е. - че с действието си Алхае е дискриминирала интервюиращия на базата на пола му. Тя отговаря, че е вдигнала ръка към сърцето си в знак на поздрав. А за да избегне дискриминиране, отказва да се ръкува и с жени. Преводаческата фирма посочила и че отказът на Алхае да се ръкостиска ще създаде проблеми при работата й. Трима от петимата съдии обаче не са се съгласили с тези доводи. Според тях тя има правото да откаже ръкостискане на базата на Европейската конвенция за човешките права, а искането от страна на компанията за конкретна форма на поздрав е проблемно за мюсюлманите. В крайна сметка шведският трудов съд решава, че компанията я е дискриминирала и е наредила да й изплати 40 000 (3800 евро) крони обезщетение. Франция, където битката за мюсюлманското фередже е важен социален проблем от години насам, също се оказа в центъра на дебата за ръкостисканията. През 2017 г. на жена от алжирски произход е отказано гражданство, след като отказва да се ръкува със служителя, извършващ церемонията по предоставяне на френско гражданство. Неотдавна решението бе потвърдено и от Държавния съвет, най-високата административна юрисдикция на Франция. Според позицията на властите действията на жената, която от 2010 е омъжена за французин, \"разкриват липса на асимилация\" във френската култура. Въпросът за границите на пола обаче не се ограничава само до исляма. Когато Майк Пенс стана вицепрезидент на САЩ, в медиите отново се завъртя негово интервю от 2002 г., в което политикът, който е отдаден християнин евангелист, обяснява, че никога не се храни на 4 очи с жена, която е различна от съпругата си именно по религиозни причини. Понякога религията дори няма значение, както показва изследване на National Journal от 2015 г., според което на някои асистентки на политици във Вашингтон, работещи със сенатори, конгресмени и други политици, се забранява да шофират сами с началниците си или дори да стоят на 4 очи в офис. Причината - да не се създаде погрешното впечатление. Подобна забрана мъж да докосва жена, различна от съпругата му, съществува и в ортодоксалния юдаизъм. По-рано тази година кандидат от еврейски произход на местните избори в Антверпен, Белгия, предизвика редица дебати с поведението си, след като първоначално отказваше да се ръкува с жени. Той се кандидатира от името на християндемократическата и фламандската партия, но след този случай партийният лидер Хендрик Богерт написа в Twitter, че човек който отказва да се ръкува с жена, не принадлежи въобще към редиците на партията. Моментът с ръкуването все още предизвиква сериозни дебати, но едно е сигурно - подобни случаи ще се появяват тепърва.", "date": "2018.08.28", "title": "Просто ръкуване? Всъщност доста чувствителна тема за мюсюлманите в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386286-%D0%BF%D1%80%D0%B0%D0%B2%D0%BE-%D0%BD%D0%B0-%D0%BE%D1%82%D0%B3%D0%BE%D0%B2%D0%BE%D1%80", "text": "ОФИЦИАЛНО СТАНОВИЩЕ    ", "date": "2018.08.28", "title": "ПРАВО НА ОТГОВОР"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386287-%D0%B1%D0%BE%D1%80%D0%B8%D1%81%D0%BE%D0%B2-%D1%83%D0%B2%D0%BE%D0%BB%D0%BD%D1%8F%D0%B2%D0%B0-%D1%86%D0%B5%D1%86%D0%BA%D0%B0,-%D0%BF%D1%80%D0%B0%D1%89%D0%B0-%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0", "text": "Напрежение между правителството и президента за посланическите назначения   След края на европредседателството разместванията в дипломатическия корпус отново са на дневен ред, но процедурата е съпътствана от напрежение между правителството и президента. Сигнали за това дойдоха още преди 20 дни. От Българското дипломатическо дружество, обединяващо дипломати от старата гвардия, предимно такива с агентурно минало, призоваха президента Румен Радев да не позволява директното преназначаване на посланици от една държава в друга без престой в София и превишаването на политическата квота за посланици, която е 20%. В момента се готвят над 20 нови назначения на посланици. Процесът бе временно стопиран заради председателството на ЕС и мандатите на много български дипломати бяха удължени. Сега процесът е подновен – в традиционния си непрозрачен стил и гъмжило от слухове и интриги. Според неофициална информация все още няма разбирателство между президента Румен Радев и МВнР по предложените от ведомството кандидатури, но това въобще не е неочаквано. Според вестник „Капитал“президентът не е одобрил предложения от външния министър Екатерина Захариева списък, в чийто първоначален вариант правосъдният министър Цецка Цачева била определена за посланик в Черна гора. Миналата седмица обаче Цачева не е била сред обсъжданите имена от президента и външния министър Екатерина Захариева. На предишен етап Цачева е спрягана и за конституционен съдия. Тази есен трябва да бъдат назначени четирима нови членове на Конституционния съд, двама от които излъчени от президента и парламента, а двама – от съдебната власт. Бившият главен секретар на БСП Димитър Дъбов пък може да замине за емблематичната дестинация Астана, която нашумя около дипломатическата кариера на бившия главен прокурор Никола Филчев. Назначението му обаче не е сигурно.     От няколко месеца се спряга и името на бившия служебен премиер Марин Райков, предложен да смени посланическото място в Рим с това в Лондон. Като на бивш премиер, за да спази закона между мандатите да е две години на работа в България, трябва да му се предложи същата позиция, а тя е заета. Подобен казус има и около бившия служебен външен министър и посланик в Германия – Ради Найденов. Според изданието Радев е обещал на Найденов още един мандат в Германия, но в крайна сметка може да замине за Швейцария. През първата половина на 2019 г. изтича и мандатът на Надежда Нейнски в Турция. За мястото ѝ се твърди, че премиерът Бойко Борисов харесва сегашния представител в Париж (и негов бивш външнополитически съветник) Ангел Чолаков, но обсъждането с „Дондуков“ 2 още не е започнало. Oсвен това президентът най-вероятно ще възрази и срещу т.нар. „ротации на място“. Под тази формулировка се предполага, че се крие намерението на министерството да предложи посланикът в НАТО Иван Найденов да се смени с посланика в ЕС Димитър Цанчев, като и двамата са базирани в Брюксел. Метин Казак, с протекциите на ДПС, би искал да остане в посолството в Катар, но това може да продължи най-много до края на 2019 г., тъй като четиригодишният му мандат изтича през 2018 г., а може да бъде удължен по изключение само с година. В Саудитска Арабия би трябвало да отиде бившият депутат от СДС Димитър Абаджиев, който е посланик в Словения. Той е предложен отдавна, но се очакваше финансиране на откриването на мисията на България там, което ,вече е осигурено. Абаджиев би трябвало да довърши оставащите две години от мандата си, тъй като замина в Любляна през 2016 г. За там амбиции има бившият депутат от НДСВ, а сега представител на България в ОССЕ във Виена Светослав Спасов. Заради посланическите рокади екипът на външния министър трябваше да претърпи промяна, но и за това няма одобрение. Двама от четиримата зам.-министри са предложени за посланици – Юрий Щерк във Франция, а ,Тодор Стоянов в Италия. Постоянният секретар на министерството Елена ,Шекерлетова фигурира в списъка на Захариева като кандидатура за посолството в Берлин. Президентът и правителството по-рано тази година успяха да договорят изпращането на външнополитическия секретар на Румен Радев – Атанас Кръстин, за посланик в Русия. По неофициални информации първоначалното намерение на правителството е било да изпрати в Москва Меглена Плугчиева, която е с далеч по-голям опит – в момента е посланик в Швейцария. Възможно е сега тя да получи ново назначение.", "date": "2018.08.28", "title": "Борисов уволнява Цецка, праща я посланик в Черна гора?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386288-%D0%B1%D1%80%D0%BE%D0%BA%D0%B5%D1%80%D0%B8-%D0%BD%D0%B0%D0%BB%D0%B0%D0%B7%D0%B8%D1%85%D0%B0-%D1%86%D0%B8%D0%BA", "text": "Преди около седмица комисията е получила писмо от фирма, занимаваща се с недвижими имоти, в което тя й предлага експертна помощ. От ЦИК решили, че може да се организира среща с имотните брокери и прехвърлили отговорността за организирането й на чиновниците, които на свой ред трябвало да докладват как върви осъществяването на идеята. От комисията коментират, че такива разговори все още не са проведени, но дадоха да се разбере, че все пак ще търсят решение на казуса с търсенето на централа, в която да се настанят, без външни консултанти. Нагласата сред членовете в комисията била проблемът да не се решава по този начин. В средата на юли сагата с търсенето на сграда за ЦИК претърпя ново развитие, след като се оказа, че държавата е предложила на комисията бившата резиденция „Банкя“ на Тодор Живков. До това се стигна след като през май дори пратиха писмо до премиера Бойко Борисов и МС с искане за съдействие. След огледа обаче стана ясно, че имотът е в много лошо състояние и е нужен основен ремонт, за да бъде ползван. След това от изборната администрация бяха на оглед в централата на КТБ, чиито няколко етажа се дават под наем от синдиците на фалиралата банка. Въпреки това втори оглед досега не е предприеман и няма решение дали държавата е склонна да плаща наем за мястото. От ЦИК трябва да освободят помещенията си в бившия Партиен дом, където след време ще се пренесат пленарните заседания на парламента. Още в края на 2017 година комисията започна огледи на сгради и помещения в тях, които им бяха посочени като вариант от МРРБ и от областната управа на София. Списъкът включваше близо 10 имота, като от ЦИК дори добавиха няколко по своя инициатива. След 6 - 7 огледа обаче се оказа, че нито една от сградите не отговаря на нужните условия за сигурност, размер и логистика.", "date": "2018.08.28", "title": "Брокери налазиха ЦИК"}
{"url": "http://www.classa.bg/%D1%81%D0%B2%D1%8F%D1%82/item/386289-%D0%B8%D1%81%D0%BF%D0%B0%D0%BD%D1%81%D0%BA%D0%B0%D1%82%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B1%D0%B0%D0%BD%D0%BA%D0%B0-%D1%81%D1%82%D0%B0%D0%BD%D0%B0-%D0%BE%D0%B1%D0%B5%D0%BA%D1%82-%D0%BD%D0%B0-%D0%BA%D0%B8%D0%B1%D0%B5%D1%80%D0%B0%D1%82%D0%B0%D0%BA%D0%B0", "text": "Говорителят обясни, че извършената в неделя атака не е засегнала услугите на банката, нито комуникациите с Европейската централна банка или други институции и няма опасност от нарушаване на неприкосновеността на данните. Това беше атака с отказ на услуга, която временно възпрепятства достъпа до нашия уебсайт, но тя не засегна нормалното функциониране на банката, каза той.", "date": "2018.08.28", "title": "Испанската централна банка стана обект на кибератака"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386290-%D0%B0%D0%BA%D1%86%D0%B8%D1%8F-%D0%BD%D0%B0-%D0%B4%D0%B0%D0%BD%D1%8A%D1%87%D0%BD%D0%B8%D1%82%D0%B5-%D0%B2-%D0%BA%D1%83%D1%80%D0%BE%D1%80%D1%82%D0%BD%D0%BE%D1%82%D0%BE-%D1%81%D0%B5%D0%BB%D0%B8%D1%89%D0%B5-%D1%80%D1%83%D1%81%D0%B0%D0%BB%D0%BA%D0%B0", "text": "Иззетата сума от ресторант и бар във ваканционното селище е общо 512 лв. Управителят отказа коментар заради отсъствието на изпълнителния директор на \"Русалка Холидейз\" Евгения Банева. Наложен е запор на банковите сметки на дружеството. Установено е, че фирмата няма имущество, с което да обезпечи дълговете си и е трябвало да обяви несъстоятелност. От началото на лятото у нас са иззети касовите наличности от над 100 длъжника. „Задълженото лице има задължения над 100 000 лева и тъй като не се заплащат доброволно, се прави запор на касата”, заяви Виолета Маринова от териториалната дирекция на НАП – Варна. „От началото на годината досега над 1 млн. лв. са постъпили в държавния бюджет от продажба на имущество от лица, които имат възможност да погасят своите задължения доброволно, но не го правят”, каза Красимир Павлов от териториалната дирекция на НАП във Варна.", "date": "2018.08.28", "title": "Акция на данъчните в курортното селище Русалка"}
{"url": "http://www.classa.bg/%D1%81%D0%B2%D1%8F%D1%82/item/386291-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D0%B2-%D1%8E%D0%B6%D0%B5%D0%BD-%D0%BA%D0%B0%D0%B2%D0%BA%D0%B0%D0%B7-%D0%B1%D0%B5-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%8E%D0%B6%D0%B5%D0%BD-%D0%BA%D0%BE%D1%80%D0%B8%D0%B4%D0%BE%D1%80", "text": "Интересите на Германия в Южен Кавказ (Азербайджан) са преобладаващо енергийни, икономически и политически, заяви бившият кореспондент на БНТ в Берлин Мария Стоянова в . Стоянова коментира обиколката на германския канцлер Ангела Меркел в страните от Кавказ и мястото на този регион в германската външна политика „По отношение на Азербайждан преобладаващ е енергийният, икономическият интерес. 70% от бизнес активността на Германия в Южен Кавказ са фокусирани и концентрирани именно в Азербайджан. Германски фирми строят там. Също така това е страна, богата на природни залежи като газ, който Германия би искала с удоволствие да транспортира към Европа, включително и през нашата страна, през т.нар. „Южен коридор“, който за Германия вече е и от политически интерес“, каза Стоянова. Журналистът обясни, че с обвързването със „Северен поток“ 2 Германия си е спечелила много критики от страна на балтийските държави затова, че прави Европа изключително зависима от руски газ. „Затова посещението в Азербайджан беше изключително важно - да се даде политически сигнал към изграждането на другия газов коридор, наречен \"Южен\", който трябва да транспортира азерски газ от Турция през България чак до Италия. И да се успокоят страстите в Европа за подозираната зависимост от Русия. Това, разбира се, от друга страна освен сигнал към европейските партньори е сигнал и към президента на Русия“, допълни тя. Стоянова коментира още, че за Германия европейската идея е изключително важна, защото тя е нейната собствена история. „Затова най-накрая германски политик дръзна да каже „добре, ще се стремим към председателството на ЕК“. Нямайте съмнение, че досега ръководството на европейските институции е минавала с германска подкрепа. Но за първи път Германия казва „ние ще поемем ръководството“. Още повече, че има и друг обективен факт – Германия няма особени шансове да оглави ЕЦБ, каквито бяха плановете преди това“, заяви журналистът. Тя обясни, че кандидатът, който Германия би излъчила - председателят на нейната централна банка, не се ползва с особена подкрепа в средите на банкерите, които би трябвало да гласуват за него. „Той има подкрепа само от Холандия, което не е достатъчно. Рационално погледнато – няма големи шансове този човек да стане председател на ЕЦБ. „Тогава да се върнем към основната ни отговорност и грижа – Европа да пребъде“ - това Меркел заяви вчера и в едно лятно интервю за телевизия ARD”.", "date": "2018.08.28", "title": "Визитата на Меркел в Южен Кавказ бе сигнал за изграждането на \"Южен коридор\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386292-%D0%BA%D1%80%D0%B0%D0%B9%D0%BC%D0%BE%D1%80%D1%81%D0%BA%D0%B8%D1%82%D0%B5-%D1%85%D0%BE%D1%82%D0%B5%D0%BB%D0%B8-%D1%81%D0%B2%D0%B0%D0%BB%D1%8F%D1%82-%D1%86%D0%B5%D0%BD%D0%B8%D1%82%D0%B5-%D1%81%D0%B8-%D0%B7%D0%B0-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Морето за български туристи поевтинява през септември, а специални оферти се готвят по цялото българско Черноморие. В Слънчев бряг повечето хотели започват поетапно да затварят. Голяма част от тях ще разчитат на празничните дни около 6 септември, съобщава bTV. \"Тоест, краят на сезона да прелее с празничните дни, подготвили сме намаление дори до 50% за български гости, което е изключително добра възможност\", заяви Диана Колчева, хотелиер към Сдружение клуб на хотелиера. Отстъпките в курортите край Варна са между 10 и 40%. В тризвезден хотел, отдалечен от плажа, цените на нощувка със закуска на човек започват от 40 лв, а ол инклузив на Златни пясъци е от 55 до 140 лв. В един от четиризвездните хотели през септември ще се почива с 10 на сто по евтино. „В момента цената на човек на легло в двойна стая е 136 лв, пуснали сме специална промоция към желаещите да почиват повече от три дни в хотела, така че се надяваме на доста по-голям интерес”, заяви Катя Костадинова, главен мениджър ва хотела. Отивайки повече на север, отстъпките през септември са между 10 и 35%. За разлика от лошия старт на сезона заради дъждовете, сега хотелите в Балчик са пълни. В един от тях няма свободни стаи за септември. \"След като започнат да спират скандинавските полети, започват да се появяват [други], имаме туристи и от Румъния и от България, защото септември е един прекрасен  месец за почивка. Цените ще са по-евтини с около 30%. Една двойна стая ще струва около 80 лева с включена закуска\", обясни Сослан Кокаев, управител на хотел в Балчик. Някои хотелиери планират двукратно намаление на цените – в началото и в края на септември. Прогнозата за времето също е добра, така че септември може да се окаже по-успешен за туризма от юни и юли.", "date": "2018.08.28", "title": "Крайморските хотели свалят цените си за септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386284-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D0%BB%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Чуха се най-различни неща след Изтреблението край Своге.  Най-отвратителното беше, че Народът се самоизтребва, „самоубива“.  Трябва да си много нахален, за да кажеш подобно нещо.  Или да си вързан за Чучура на Властта – тогава може да си позволиш подобна глупост. Пак ни пробутват хипотезки: една, две, три…  В тях обаче липсва Главният Виновник. „Че защо да сме виновни заради някакъв шофьор?“ – ще избоботи Властта.  Ето защо сте виновни – а нямате и достатъчно ум, за да го схванете. Министърът на регионалното развитие казва, че за ремонта на мостовете по републиканските пътища са нужни 200 милиона лева.   Казва го – и вече си е изпълнил дълга.  Вместо да изпише на челото си Моранди/Генуа – и сън да не го хваща. Ами, намерете ги тия 200 милиона, нали все се хвалите с резерва си.  Какво чакате - да падне някой мост и да упрекнете Тодор Живков ли? Същият министър казва, че пет – пет! – пъти наредили на фирмата, която ремонтирала пътя, да отстрани очевидни дефекти.   Но тя не реагирала.  Че какъв министър си тогава ти?   Каква Власт сте изобщо? Негов заместник обаче преди това казва, че „пътят е идеален“.  Тоя какво ще го правите?  Нищо, разбира се. От МВР пък „многократно подавали сигнали за многото катастрофи“, случили се на „идеалния път“.  Така си изпълнили и те дълга. Вече се примирихме с позорния факт, че Държавата се е само-отстранила от всичко.  Когато един влак се превръща в крематориум – виновен е шафнерът или някакъв дребен началник.  Но не и Държавата, която изобщо не може да стопанисва железниците. Когато някой военен завод произведе поредната илюминация с взривени хора – виновен е някой работник или собственикът.   Но не и Държавата, която търпи подобни заводи. Когато издавите някое село – тогава пък язовирът-убиец се оказва без собственик. Когато все няма пари за нищо - не си ли задавате поне понякога въпроса: как я управлявате тази държава, за да не ви стигат парите? Сега предстои врява до небето за „катастрофата“ на бащата на президента, докато всичко за Своге се замотае/прикрие. Току-що по телевизията съобщиха за поредица „вандалски“ жестове: крадат аварийно оборудване от трамваи и автобуси, в Плевен изпотрошили Центъра за борба с аутизма, и т. н.  Да си знаете: вие направихте хората такива. Все гледате да се харесате на Чорбаджиите си отвън – макар че те пет пари не дават за вас.  Гледайте да се харесате на Господ, нали сте много набожни – защото Черната ви сметка пред него се увеличава. А моят стар приятел Волен направил опит да се самоубие.  Написал във ФБ следното:   „Дай му катастрофи на нашенеца! Не хубави неща, не!  Мед и масло, бира и водка да текат от чешмите, ще намери кусур – я кранчето не работи както трябва и не пуска колкото на съседа, я бирата в чешмата на депутатите е по-хубава. /…/  Новините – само катастрофи, убийства и перверзии! Някой направил добро? Не е новина, не разваляйте емисиите!“   Всичко е ясно - и от този кратък цитат.   ***  ", "date": "2018.08.28", "title": "Катастрофирала държава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386285-%D1%80%D0%B0%D0%B7%D0%BA%D0%B0%D0%B7%D1%8A%D1%82-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D0%BE%D1%82-%D1%81%D0%BB%D0%B8%D0%B2%D0%B5%D0%BD-%D0%B7%D0%B0-%D1%81%D0%BB%D1%83%D1%87%D0%BA%D0%B0%D1%82%D0%B0-%D1%81-%D0%B1%D0%B0%D0%B1%D0%B0-%D1%82%D0%BE%D0%BD%D0%BA%D0%B0,-%D0%B4%D0%B2%D0%B0%D0%BC%D0%B0-%D0%BF%D0%BE%D0%BB%D0%B8%D1%86%D0%B0%D0%B8,-%D1%82%D0%B5%D0%BB-112-%D0%B8-%D0%BB%D0%B5%D0%BA%D0%B0%D1%80%D0%B8-%D0%BE%D1%82-%D1%81%D0%BF%D0%B5%D1%88%D0%BD%D0%BE%D1%82%D0%BE-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Разтърсващият разказ на Георги Тенев се разпространява в социалната мрежа в последните часове и предизвиква лавина от коментари. Случката се развива в Сливен. Ето какво пише автора:    Вчера вечер станах неволен участник в една случка, която имам силната нужда да споделя. На път за вкъщи, на кръстовище на бул.\"Хаджи Димитър\" забелязах възрастна жена с изпокъсани обувки. Тъкмо беше спряло да вали и улиците се бяха превърнали в пълноводни реки. Жената стоеше неподвижно на средата на пътното плътно и се оглеждаше неориентирано. Реших да спра и да я прекарам от другата страна. Не ми беше трудно да разбера, че жената имаше психически проблеми. Говореше напълно несвързано, а от оръфания и външен вид, придружен от силна миризма ми стана ясно, че не е била на закрито от доста време. Все пак разбрах, че името и е баба Тонка - на 71 години от село Гълъбинци, Ямбол. Дошла в града да се оплаче на полицията за нещо, но и тя самата не можа да обясни за какво. Разбрах, че превеждането на отсрещния тротоар няма да реши проблема и реших да позвъня на 112. Помолих жена ми да се прибере с детето и да ме чакат там - блокът ни се намира точно до кръстовището. Без да губя време набрах спешния телефон и обясних ситуацията на операторката. Така, с баба Тонка започнахме да чакаме нашата родна полиция. Междувременно тя ми разказа как на автогарата имала торба с багаж, в която били документите и парите и. В ръцете си стискаше само една найлонова торбичка, пълна с пластмасови шишета и плодове. Минаха близо 30 минути на чакане. Нищо. Реших, че момчетата от полицията са тръгнали пеша от централата, за да не горят бензин, но по пътя единият е навехнал глезен и са се върнали...... Интересно е как в България такситата идват за 5 минути след поръчка, а всички институции се движат с друг график.. Сигурно таксиджиите ползват времеви тунели (другият път ще питам). Звъннах отново на 112, да им напомня, че все още сме там - да не са решили, че сме си тръгнали..... От там ме увериха, че правят всичко по силите си, и най-вероятно колегите им са заети с друго \" произшествие\". Помислих си, че са прави. Възможно бе да има хора в спешна нужда от помощ. За това не спорих, а просто им благодарих и затворих. Тъкмо започнах да си избирам тротоарна плочка за сядане, когато по пътя се зададе патрулен автомобил на МИНИСТЕРСТВО НА ВЪТРЕШНИТЕ РАБОТИ - сиреч патрулка. Заобиколени от божествено сияние, те се движеха лежерно по пътя, като истински хищници на обход.... Махнах им няколко пъти, докато накрая забелязаха и свиха към нас. - Добър вечер! Вие сигурно сте тук заради сигнала?  - Сигнала ли? Къф сигнал? М'не, ние сме на патрул. След като се спогледаха с поглед от типа \"що все на мене\", представителите на органите на реда с отвращение слязоха и се приближиха към старицата, която все така си стоеше подпряна до моста - където я оставих. Разочаровах се малко, но все пак някой дойде, нали? Доволен бях, че тези юнаци ще помогнат на бабата. Е... поне така си мислех тогава.... Благодарих им, че се отзоваха и доволен си тръгнах.... 5 минути по-късно, жена ми, която бе гледала цялата сценка от терасата ме информира, че полицаите просто са си тръгнали.  Те дойдоха, видяха ... и си тръгнаха. Не че нещо, ама имат важна работа по обикаляне със свалени прозорци. Много се ядосах. Върнах се обратно, а жената продължаваше да говори несвързано. Разбрах само, че полицаите отишли за багажа и...... Беше вече 9 часа вечерта. Вън беше тъмно, а тя беше мокра, стоейки сама на моста!!!  Бесен, звъннах отново на 112. Представих се, а жената отсреща знаеше за моя сигнал и сякаш чакаше да се обадя. Сдържах се и обясних възпитано възмущението си. Все пак патрулката, която аз чаках, така и не дойде!!! Попитах какво да правя. Как да оставя тази възрастна жена сама в нощта?  - Моля изчакайте да ви свържа с колегите. - хубава музика имат централите на 112. Слушах я близо 10 минути, в които явно се чудеха как да ме разкарат.  - Ало, здравейте. Сега, нека Ви обясним за какво става въпрос. Днес към 16:00 часа е подаден сигнал за тази жена. Полицейски екип я е завел до автогарата, за да си хване автобуса към село Гълъбинци, но тя е отказала. Те са преценили, че тя е в добро физическо здраве и са я оставили. - Но госпожо, тази жена не е адекватна! Какво нормално здраве? - Ами опитали са се да се свържат със сина и, но не са успели, а няма къде да я заведат сега.  - Искате да ми кажете, че Вие отказвате да и помогнете и че оставяте нещата на мен? Защо от полицията не са я завели лично до Гълъбинци, или са нямали гориво? - Ами трябва да питам колегите, но това мога да Ви кажа за сега.  - Благодря Ви, лека вечер. Боже мили, до къде я докарахме???  В кой момент точно, обществото загуби човечността си толкова? Не е през османското робство, защото турците уважават и тачат възрастните хора... Как тези полицаи, които доброволно са избрали професията си, запалиха колата и си тръгнаха, оставяйки една 70 годишна жена сама в нощта? Зная, че държавата ни не е богата, но тук не става въпрос за пари, а за СЪВЕСТ! Отидох до спешното лично, докато жена ми гледаше бабата на моста. Обясних им случая и ги помолих за съдействие. Не знам дали защото медиците са по-интелигентни хора, или просто все още не са загубили човечността си, завеждащият лекар ме изслуша и реши да прати линейка при жената. Обеща ми да се консултират с лекар в психиатрично отделение. По чист късмет се оказа, че шофьорът на линейката има роднини в селото. Той звънна и разбра, че бабата наистина е от там, и че е болна. Те дойдоха с мен и прибраха бабата. Не желая да правя повече коментари. Изводите оставям на вас.....", "date": "2018.08.28", "title": "Разказът на Георги от Сливен за случката с баба Тонка, двама полицаи, тел.112 и лекари от Спешното разтърси България!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386283-%D1%81%D0%B1%D0%BE%D0%B3%D0%BE%D0%BC,-%D0%B1%D0%BE%D0%B9%D0%BA%D0%BE", "text": "Защо моделиерка, която шие за софийски бутици, отиде да преправя дрехи в Ирландия? И как обещаващ мениджър предпочете да транжира месо на другия край на Европа? Чуйте историята на Светла и на нейния син Петър, а след това, ако искате, повярвайте на обясненията на Борисов, Симеонов, Велев и Домусчиев Терминал 2 – обичайният изход от „Острова на стабилността“   Поредно семейство каза „Сбогом!“ на Бойко Борисов и на икономическата му стабилност, на държавата на балансираните бюджети, ниските до никакви данъци, номиналната социална политика – пътеводният пример за целите Западни Балкани! 45-годишната Светла Георгиева и 18-годишният ѝ син Петър се надяват, че са казали „Сбогом!“ и на вечното скърпване на положението, на приватизаторите, които се превърнаха в рентиери, на лихварите с анцузи и на мародерите в бели престилки. В началото на юли те помахаха за последно на малцината си изпращачи на Терминал 2 и отпътуваха към другия край на континента, за да започнат живота си наново. Светла е шивач-моделиер. Работила е в ателиета, които зареждат бутици и онлайн магазини. Не знае какво е сигурна работа, трудов договор, отпуск, почивка, море… Петър е абитуриент, отличник от столична гимназия. Обещаващ кадър във верига за бързо хранене,  подготвян за мениджърска длъжност. Вместо да я заеме, ще транжира месо в Ирландия. И ако по поколенчески причини хора като Петър са много по-склонни да рискуват, то когато си на годините на Светла, подобно решение се взима изключително трудно.   Човек трябва да е много ядосан или отчаян.   В случая решението не е спонтанно, а добре премислено и осъзнато. За евакуацията от Острова на стабилността са надделяли няколко конкретни обстоятелства, но най-общо казано причините се коренят в липсата на перспектива за хора като Светла в България. Ако използваме сух експертен език, решението е резултат от политиката по доходите, от превръщането на здравеопазването в търговия, от липсата на жилищна политика и на държавна подкрепа за самотни майки.   45-годишната Светла Георгиева е поредният икономически емигрант, който напусна България   А сега нека дадем думата на самата Светла, защото едва ли всичко може да се каже по-ясно от нея: „Свикнала съм да се боря, но заминавам, защото се уморих да живея в несигурност. Целият ми живот протече в това русло. И борба, борба, борба…“.За кратък период от време доходите на работещата жена се свиват наполовина; налага се да доплаща на ръка голяма сума за спешна операция; започват проблеми с наемодателя на жилището в градчето Бухово край Кремиковци, което обитава с двамата си синове. Старата олющена сграда, в която се намира апартаментът, е била част от ведомствен комплекс на предприятието „Редки метали“, но впоследствие част от жилищата са се озовали в капитала на офшорки от Кипър и Вирджинските острови, зад които прозират сенките на политици от прехода (но за всичко това – после). Република Ирландия, където е решила да потърси повече сигурност, също не е сред богатите европейски страни и е сред най-силно засегнатите от последната световна финансова криза. Притиснати от ситуацията в България, хора като Светла са склонни да си потърсят място под слънцето дори там, където самото слънце се показва по-рядко, климатът е доста различен, съществува езикова и културна бариера… Но като ще е остров, да е остров, а не някакъв измислен такъв – на „стабилността и просперитета“! В годините на съвместното им съжителство отношенията на Светла с българската държава са били хладни, да не кажем – почти никакви. Нито държавата е забелязвала Светла, нито Светла – държавата. Шивачката винаги е разчитала единствено на двете си ръце. Не е ползвала обезщетения за безработица, социални помощи, болнични, детски и пр., дори когато са ѝ се полагали. Съответно не е внасяла данъци и осигуровки. Отдавна се е отказала и да гласува. „Не мога да бъда лоялна към такава държава“, казва емигрантката. Съответно, с цялостната си политика, и държавата подсказва на хората като нея: „Не ми трябвате, оправяйте се, ако не можете да се оправите, махайте ми се от очите!“. И те много добре долавят този сигнал. Въпреки всичко Светла постоянно се шегува, дори с положението си. Като казва, че винаги е била в „нелегалност“,   има предвид, че винаги е била в сивата икономика. Била е „нелегална“, но и никой не я е търсил. За кратко дори е имала собствено ателие с табела почти в центъра на София. „Никога не ми стигнаха парите да го узаконя“, признава шивачката. Но нима е било чак толкова невидимо дори за данъчните власти? Светла отново е откровена: „Идва служителката, ушия ѝ две рокли и – готово!“. С това ателие е свързан един от най-драматичните епизоди в житейската ѝ история. Той съвпада с неприятности в личния ѝ живот. Да, разбира се, Светла е имала своите житейски и семейни несполуки, правила е грешки. Но кой не ги е правил? Почти през цялото време сама е отгледала двамата си сина. Но да се върнем на ателието – оттам изчезва скъпо марково палто, което шивачката е трябвало да преправи.   Как да викне полиция да разследва кражбата, когато ателието е незаконно?   А собственичката иска обезщетение – 3000 лева, ни повече, ни по-малко. И Светла започва да работи само за него. Докато не затъва. По едно време почти събира парите, но не ѝ достигат 300 лева. Взима ги на заем от лихвар. На петнайстия ден не успява да му върне дължимите 600 лева, той ѝ слага наказателна лихва за всеки ден забавяне и… в един момент борчът достига 12 000 лева. „Смачках се от работа, по цели нощи не спях“, разказва жената. Губи квартирата си, децата започват да спят вечер в ателието, за малко и тримата да останат на улицата. Отсядат временно в апартамент в „Люлин“, чийто наем е платен от познати. Впоследствие остават там, защото Светла е спасена от неочаквана поръчка. В България се снима филм за гладиатори, нужни са декоративни брони и каски. Светла успява да ги ушие от конопени стъбла. Пуска „доспехите“ в пералнята, после ги залива със сива боя, за да станат „метални“. От препаратите се обрива и получава алергия, от която страда и до днес. Важното е, че за 15 дни успява да изработи 8 комплекта за 4000 лева. Отново е стъпила на краката си. Намира работа в централни софийски ателиета. Заради обичайните просрочия към банки и фирми за кредити обаче Светла не влиза в официални трудови отношения – предпочита да работи на граждански договори или „на ръка“, за да не ѝ блокират заплатата. В добри месеци изкарва по 1500 лева, понякога до 2500 лв. с работа вкъщи, а в силните месеци и повече, но с цената на 20-часов труд. Независимо дали моментът е добър за нея или не, си има обичай – всяка година ушива и дарява по един абитуриентски костюм на деца, които не могат да си го позволят. Другият удар, който я разклаща сериозно, идва през февруари тази година, когато Светла изпада в жлъчна криза. Налага се органът да се извади, но преди това жената трябва да плати здравните си осигуровки. „Добре, че Пепи имаше пари, беше спестил 2000 лева за кола“, разказва майка му. Над 800 лв. отиват за осигуровките, след което ѝ искат още 950 на ръка за операцията. „Голфчето“ на сина ѝ окончателно отпътува… Светла е оперирана в болницата, която софиянци са свикнали да наричат ИСУЛ, но в момента е търговско дружество на името на някаква царица или светица (вероятно сте забелязали, че колкото повече напредват пазарните реформи в здравеопазването, толкова по-святи имена започват да носят фирмите за болнични услуги у нас). Да, Светла е доволна от безкръвната операция, но за престоя и за лечението не е получила никакъв официален документ. Което означава само едно – че е   лекувана „на черно“, въпреки, че е здравно осигурена .   Сигурно вече надушвате нещо гнило в историята – как става така, че жената уж едва връзва двата края, а синът ѝ се готви да си купува автомобил? Тук ще отворим една скоба. Колчем стане дума за бедност и неравенства, обичайните експерти от телевизионните студия се почесват дълбокомислено по брадите и отговарят по калъп: „Да, това е проблем, но ключът е в образованието. Там трябва да се съсредоточат усилията, а не в социални помощи и други такива неща“. Е, точно това е направила Светла, но то пак се е оказало недостатъчно за сносен живот за нея и за синовете ѝ в България. Въпреки житейските несгоди, шивачката е успяла да се погрижи за образованието на момчетата си. Дала им е най-доброто, което е могла да осигури, дори повече. Донякъде е учудващо, че е успяла, защото образователната ни система сама по себе си произвежда неравенства, вместо да ги заличава. Добрите училища често отхвърлят деца от по-бедни семейства, в което ще се уверите и от тази история. И двамата синове на Светла са отличници. Големият Петър бил приет в 33-о училище, известно като Трета английска гимназия. И още в първите седмици там получава   паметен урок, но не по учебния материал, а по житейския.   Учебниците по английски са скъпи. Майка му успява да плати веднага първия, но с трийсетте лева за втория се забавя. Класната уж проявява разбиране до момента, в който Петър пита нещо, а учителката заявява на всеослушание: „Пепи, ти пък какво се обаждаш като майка ти даже учебник още не ти е купила?!“. На следващия ден момчето отива с нежелание и силно главоболие на училище, мъчи се още няколко дни и моли майка си да го премести. Така Петър се връща в 29-о СОУ, в специализирана паралелка по стопански мениджмънт. Това е старото му училище, където още в 6-и клас е спечелил национален конкурс за рисунка под патронажа на УНИЦЕФ. Наградата от 2000 евро остава за училището, а за Петър – грамота и куфар с художествени принадлежности. На 16 години той прекъсва тренировките по футбол и останалите странични занимания, защото вече учи сутрин, а следобед работи във верига за бързо хранене. Там са толкова впечатлени от уменията му, че така и не го пращат в кухнята да пържи картофи. На четвъртия месец ученикът върши мениджърска работа, след още толкова вече е помощник-управител на ресторант. Вкарва счетоводството в ред така, както никой преди него не е успял да го направи. Със заплащане от 4,80 на час стига месечно до 800-900 лева, веднъж и до 1200. Цената на тези пари, с които Пепи сериозно подпомага семейния бюджет, е, че няма събота, няма неделя, няма младежки живот. Готвят го за управител, само да завърши гимназия. Очаква го златна табелка, върху която ще е изписано името му. Като ценен кадър за фирмата, дори му пращат такси да го взима от Бухово. Та ето откъде са парите на Петър, с които се канел да си купи голфче, но платил операцията на майка си. По това време Светла изпитва сериозни затруднения с изплащането на наемите и лихвите по тях. Отгоре на всичкото идва съобщение спешно да закупи апартамента, в който живеят, в противен случай трябва да го освободи. Когато наема жилището срещу 200 лева месечно, Светла го заварва дори без елементарно обзавеждане – с дървен гредоред и падаща мазилка, изключен ток, повредена електрическа инсталация и почти без водопровод. Без мивка и тоалетна, с една течаща тръбичка в целия апартамент. Та, ето в такава обстановка се нанася преди няколко години семейството на самотна майка с двама ученици. На Светла и през ум не ѝ е минало, че може да се картотекира за общинско жилище. Знае, че такива няма, а ако все още се намират – няма да са за тях. Щом изкара някой лев, веднага го вкарва в ремонти. А понеже парите никога не стигат, прибягва и до бързи кредити. Постепенно облагородява апартамента за своя сметка като влага над 15 хил. лв. В този момент пристига съобщението, че трябва да го напусне. Светла вече е убедена, че   трябва да напусне не апартамента, а държавата.   Големият ѝ син казва, че тръгва с нея. От познати научават, че в Ирландия се търсят работници в месопреработвателната промишленост. Явяват се на интервю през български посредник, но само момчето е одобрено. След като чуват историята на майка му, ирландците казват, че тя е „bravehearth“ (Смело сърце)! Но претърпяната операция я прави негодна за работата, която предлагат. „Счупи се ирландската ми мечта“, разказва Светла, „но понеже по това време вече бях заживяла в сайт за намиране на работа, след няколко сутрини се събуждам и виждам през телефона си думите: Шивачка. Дъблин, Ирландия“. За два дни интервюта по скайп работата е уредена. Ще работи за 9,55 евро на час. Вярно, ще живее в друг град и всеки ден ще пътува, ще прави транспортни разходи, ще плаща за квартира… Но да не би в България за нея да е различно? Тук остава по-малкият ѝ син – 15-годишният Тодор. Тръгнал е по пътя на батко си – училището му върви, работи в същата верига за бързо хранене. Но иска да завърши военно училище и да стане офицер или полицай, за да се чувства полезен. Майка му, която в началото на разговора ни изрича тежки, но справедливи думи за страната си, го подкрепя: „Да защитаваш Родината или по-слаби от теб е достойно!“. За първи път от много години Светла е на светло, има трудов договор, плаща данъци и осигуровки. Единствената причина да не вземе първата си заплата в пълен размер е фактът, че авансово ѝ се удържат данъците. Получила предложение за шивашка работа и в града, в който живее, но на парче – във фирми на източноевропейци. Предпочела сигурността при ирландския работодател.По-малко от месец, след като Светла е вече в Ирландия, попадам в социалните мрежи на неин носталгичен статус, свързан с мястото на България в сърцето. „Е, колкото и да си силен, колкото и да се стремиш да гледаш позитивно на нещата, носталгията си я има…“, казва по телефона жената, без да звучи песимистично. Започнала е работа, няма измама, чак да не повярваш – условията са такива, каквито са договорени. В Ирландия е срещнала даже своя колежка, с която заедно са работили преди 25 години в София. Предварителните сметки не излезли само по отношение на жилището, което Светла и Петър възнамерявали да делят със свои познати. Оказало се, че ирландците имат строги изисквания за жилищните условия и площта, която се полага на всеки човек. Наложило се да наемат отделна квартира. На Петър пък за първи път от много време му оставало свободно време и започнал отново да играе футбол. Основните поръчки към Светла са да преправя стари дрехи – нищо работа за опитен моделиер като нея. Ирландците не са като българите и не са толкова вманиачени в облеклото си, казва шивачката. Отношението към нея в ателието е нормално, ако изключим друга емигрантка от Източна Европа, която се пада старша. Емигрантите често са жестоки един към друг, защото са свикнали да се конкурират един с другиго за всичко. Всяка сутрин работодателят поздравява Светла и разменя няколко думи с нея. Но името ѝ се оказало сложно за ирландците. Затова я наричат, ту Сюзън, ту Си Джей. Храната е по-евтина от България, заведенията са скъпи. Това, което най-много я е впечатлило обаче, е липсата на напрежение по улиците, на работните места, в транспорта.   „За разлика от у нас, тук и кучетата са спокойни“,   изтърсва между другото Светла. Не е загубила способността си всичко да обръща на майтап… Това е историята на поредните български емигранти, която предадохме на места с повече детайли, другаде ги спестихме. На някои сигурно тя ще им се стори толкова необикновена, че даже недотам реалистична. Ще ни обвинят в прекалено сгъстяване на краските, понеже не познават такива хора в обкръжението си. Други няма да открият нищо необикновено, даже ще се чудят защо отделяме на тази история толкова място – да не би досега да сме живели в някакъв друг свят и изведнъж да откриваме топлата вода? Вероятно напоследък сте чували и за други подобни случаи. Заминават хора и семейства, в зряла възраст, дори със собствени жилища и що-годе постоянна работа, за които не сме предполагали, че някога ще си тръгнат. И които в момента изглежда формират една нова, все още скрита емигрантска вълна, която сигурно ще излезе наяве чак при следващото преброяване. Психолози я обясняват със стигането на повратната точка – моментът, в който осъзнаваш, че това, което е изглеждало временно, е станало трайно, и няма скорошни изгледи да се промени. Разбира се, винаги може да се обърнете към господата Бойко Борисов, Валери Симеонов, Васил Велев, Кирил Домусчиев и др.  – те ще ви дадат по-компетентен отговор на въпросите защо в България няма работна ръка и какво трябва да се предприеме за решаване на демографската криза.     Бухово е малко градче пред портите на рая, но с леко призрачен вид. Намира се на 25 километра североизточно от центъра на София, административно се води към Столична община. На юг са останките от комбината „Кремиковци“, а на север веднага след последните сгради започват склоновете на Стара планина. Там някъде са запечатаните шахти на бившите уранови рудници, около които през 50-те години селището се разраства и привлича работници от цялата страна. Повечето жилищни и обществени сгради са от този период и носят характерния му стил, но днес изглеждат отчайващо занемарени. Част от бившите работници са успели да закупят жилищата, но други са предпочели да останат наематели, осланяйки се на ниските наеми от времето на социализма. Така апартаментите остават в активите на държавното предприятие „Редки метали“, но от края на 90-те години то е в ликвидация, която продължава да се точи и до днес. След продажбата на активи почивните станции на „Редки метали“ и част от ведомствените жилища стават собственост на частната фирма „Почивен комплекс – РМ“ ЕООД. С това приключва и периодът на символичните наеми, които скачат десетократно. Все пак остават малко по-ниски, отколкото в София. С това привличат и външни хора, които работят в столицата, но им е трудно да се устроят там. Новите собственици не инвестират нищо в сградите и апартаментите, само събират рентите си. Понеже знаят, че наемателите им са хора в затруднено положение, включват в договорите и клаузи за начислявани лихви при неиздължаване в срок. Именно в такъв апартамент попада преди няколко години Светла Георгиева със синовете си. Пътеката към връх Мургаш започва буквално от блока, в който живеят. Оттук минават любители на туризма, планинското колоездене и офроуда с мотори, джипове, ATV-та. За хора като Светла и Петър, които работят по цял ден и през уикенда, природните забележителности си остават далечни. Макар да не е спирала да работи, поканата на собствениците да купи апартамента заварва шивачката без заделени пари настрана. В отговор на журналистически въпрос на „Барикада“, представител на „Почивен комплекс – РМ“ ЕООД заяви, че върху никого от наемателите не е упражняван натиск и ни посъветва да говорим с тях. Разговорът с хората обаче показа, че проблеми има, макар хората да са уплашени и да не искат да бъдат цитирани с имената си. От създаването на дружеството „Почивен комплекс – РМ“ ЕООД до 2004 г., то е собственост на пловдивската фирма „Нивия Трейдинг“, която принадлежи на кипърската офшорка „Нивия Лимитид“. После „Нивия Трейдинг“ става притежание на „П.И.Л. Кепитъл“ ЕООД, чийто собственик пък е „Головин Континентал Ес Ей“ от Британските Вирджински острови. Едва в последните години във фирмените регистри започват да излизат имена на български физически лица, приближени до покойния бизнесмен Младен Мутафчийски. В момента т.нар. „Почивен комплекс“ е собственост на Илиан Шотлеков, ексдепутат от СДС, и на „П.И.Л. Кепитъл“ в лицето на Станислав Караданов, близък до бившия вицепремиер Асен Мичковски. В началото на 90-те тези хора пееха „Вземи панелите, трабанта, но въздуха ми остави“. Днес се оказва, че е станало тъкмо обратното – взели са, каквото са могли, включително и панелите, а въздуха са оставили на такива като Светла…    ", "date": "2018.08.28", "title": "Сбогом, Бойко!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386279-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BC%D0%BE%D0%B9%D1%81%D0%B5%D0%B9-%D0%BC%D1%83%D1%80%D0%B8%D0%BD", "text": "    Животът на преподобни Мойсей Мурин (египтянин), който отначало бил разбойник, а после просиял с добродетели в Скитската пустиня (Египет), ни дава висок пример на Божието милосърдие. През ІV в. живял в Египет един разбойник Мойсей, който със своите злодеяния всявал ужас в цялата страна. Родом етиопянин (абисинец), в ранната си младост бил роб при един знатен човек, който го бил изгонил от своя дом заради лошото му поведение. Мойсей не пожелал да си изкарва прехраната с честен труд, а се събрал с група разбойници. Неговият викос ръст, необикновено сила, смелост и безстрашие му спечелили скоро уважението на разбойниците и той им станал главатар. Не знаел ни страх, ни жалост. Бил готов на всичко, за да отмъсти на врага или да извърши замислено злодеяние. Веднъж поискал да отмъсти на един беден овчар, задето кучетата на тоя овчар му попречили на една работа. Като узнал, че овчарят пасе стадото си на другата страна на река Нил, той решил да го убие. По това време Нил бил в пълен разлив, обаче явната опастност не задържала отмъстителния Мойсей. Той се съблякъл, превързал дрехата си на главата, взел ножа си в зъбите и преплувал реката. Овчарят го видял отдалеч и се скрил. Мойсей убил четири от най-добрите му овни и като ги вързал за себе си, преплувал обратно реката. Яли и пили всички разбойници.     Дълго Мойсей злодействал и всявал страх в цялата околност. Но Господ, Който не желае гибелта на грешника, в Своята милост му пратил светла минута на покаяние. Злодеят веднага разбрал колко е грешен пред Бога. В душата му се пробудило чувство на дълбоко разкаяние. Мойсей напуснал другарите си и проливайки сълзи на съкрушение, се затекъл в монашеската обител гдето изповядал греховете си и молил братята да го приемат в числото на иноците. Те дълго не се съгласявали, понеже знаели неговия грешен живот. Но Мойсей не мръднал от манастирските врати и не преставал да се моли и плаче. Най-после игуменът повярвал на искреното му разкаяние, приел го, но му наложил строго послушание. Мойсей тогава бил на около 30 години. Той напълно се покорил на волята на своя наставник. Хранел се с хляб и вода, прекарвал цели нощи в молитва, със смирение изпълнявал всичко, що му заповядали, и непрестанно проливал сълзи за предишния си живот. След известно време манастирският игумен му позволил да живее отделно в отшелническа килия в пустинята. Там веднъж го нападнали четирима разбойници. Мойсей ги надвил, като ги вързал, довел ги при игумена и му казал: \"Ето, тия четирима разбойници ме нападнаха. Аз ги вързах, но не на мене се пада да ги наказвам. Какво ще заповядаш да правя с тях?” - Пусни ги! – казал игуменът. – Ние не трябва да убиваме никого. Разбойниците останали много учудени от такова милосърдие. И когато узнали, че този, който ги е вързал, е чутовният Мойсей, сами дошли в сърдечно умиление и се разкаяли. Те оставили разбойничеството и постъпили в манастир. Тежки били първите години пустинен живот за Моесей. Нему се случвало да издържи силна вътрешна борба. Спомените за предишния свободен и грешен живот смущавали душата му. Често се явявало в него почти непреодолимо желание да остави пустинята и да се върне на предишната си дейност. Със сълзи падал Мойсей на колене, молейки Господ да му дарува Своята помощ. \"Не падай духом! – казал му един от подвижниците. – Това се още следи от твоя греховен живот.” И Мойсей засилвал поста. Цял ден стоял на молитва. Но някога и насън го мъчели спомените от предишния живот. Тогава той решил да победи съня чрез постоянни трудове и молитва. По цели нощи се молел Богу и обхождал килиите на подвижниците, на които носел вода от далечно място. След много тежки години на изпитание и борба Господ пратил на подвижника по-спокойно състояние на духа. Пламенно благодарил Мойсей на Господа за такава милост. Намирайки утеха и сила в молитвата, той смирено съзнавал своята немощ. Мойсей разбирал вече, че Бог, по Своята милост, му дарува разкаяние и обръщане към доброто. Веднъж един брат го запитал: - Що помага на човека във всеки негов труд? - Един Бог му помага – отговорил Мойсей. – Бог ни е прибежище и сила, бърз помощник в беди. - В такъв случай за какво са постите и бденията? – запитал братът. - Това смирява душата – отговорил Мойсей. – Защото е писано: Погледни моето страдание и меото безсилие и прости всичките ми грехове. Ако душата принесе тия плодове, Бог за това ще прояви към нея Своето милосърдие. Светият живот на Мойсей го прославил. Веднъж управителят на областта пристигнал в Скитската пустиня нарочно, за да види покаялия се разбойник. Мойсей узнал за това, оставил килията си, за да се скрие, но случайно срещнал управителя, който го запитал: - Къде е килията а отец Мойсей? - Защо ти е той? – запитал на свой ред Мойсей. – Той е човек недостоен и глупав. Управителят се почудил. Той дошъл в манастира и казал на иноците това, което чул за Мойсей. Иноците се огорчили, защото всички дълбоко уважавали подвижника. - Какъв бе инокът, когото ти срещна? – запитали те управителя. - Висок ръст, с черно лице, във вехта дреха – отговорил управителят. - Та това е бил сам Мойсей. Той избягва човешка слава и не желае да го хвалят и превъзнасят – казали иноците. Докато скитските иноци се чудели на строгия и свет живот на Мойсей, той сам продължавал да пази дълбоко смирение, скърбял за греховете си, считайки се недостоен за Божията милост. Ръкоположили го за свещеник. Когато при ръкоположението го облекли в бяла дреха, епископът казал: - Ето, Моисее, ти сега цял стана бял! - Владико, отвън аз съм такъв. Дай Боже да бъда такъв и отвътре – отговорил смиреният подвижник. Епископът пожелал да го изпита, затова заповядал на църковните служители да го изгонят от олтара. \"Вън от олтара, чернокожи негре!” – му рекли. Мойсей приел това оскърбление с най-голямо смирение и безропотно се оттеглил. \"Добре постъпиха с тебе! Щом не си човек, защо се намираш в събранието на човеци?” – си казал Мойсей. Господ прославил подвижника чрез дарове на Своята благодат. Много ученици се събрали около него. Той ги наставлявал с любов и им внушавал преди всичко да бъдат смирени и снизходителни към ближните. \"Пръв наш дълг е да не осъждаме ближния” – казал той. \"Който чувства тежестта на греховете си, той не гледа греховете на ближния”. \"Не прави никому зло и против никого не мисли зло в сърцето си”. \"Не презирай тогова, който върши зло, не общувай с човек, който вреди на своя ближен, и не се радвай с оногова, който прави зло другиму. Не укорявай никого, но казвай: Бог знае всекиго! Не се съгласявай с клеветника, не се забавлявай с неговото злоречие, но и не питай омраза към оногова, който хули ближния! Ето що значи да не осъждаме, според Писанието: Не съдете, за да не бъдете съдени!” Мойсей сам давал пример за това, на което поучавал. Винаги помнел собствените си грехове, не осъждал никого и горещата любов към ближните била негова главна добродетел. Той ласкаво и приветливо приемал идващите при него и охотно беседвал с тях за божествени неща. Сам спазвал най-строг пост, но радушно угощавал посетителите си. Веднъж било определено в скитската пустиня да се пости цяла седмица – да се яде само сух хляб. В това време при Мойсей дошли братя от Египет. За да ги угости, той приготвил вариво, от което сам ял с тях, смятайки това дело на братска християнска любов. Някои братя видели, че от килията му излиза дим, и казали на игумена, че Мойсей престъпил заповедта. \"Когато той в събота дойде в събранието на братята, ще го изоблича” – казал игуменът. Но когато Мойсей влязъл в църква, игуменът му казал: \"Отче Моисее, ти си нарушил човешката заповед, но си изпълнил Божията заповед.” Като станал на 75 години, Мойсей предузнал времето и начина на своята смърт. Веднъж той казал на учениците: \"бягайте оттук и се скрийте, защото днес ще ни нападнат варвари!” - А ти, свети отче, няма ли да се скриеш с нас? – казали учениците. - Не – отговорил Мойсей, - аз съм твърде стар. А към мене трябва да се изпълнят думите: Които са залавят за нож, от нож ще погинат. - И ние няма да бягаме, а ще умрем с тебе – казали учениците. Но Мойсей ги убедил най-после да се скрият. Само 7 ученици останали с него, като желаели да споделят неговата участ. А когато, наистина, варварите нападнали, то един от останалите ученици побягнал и се скрил. Варварите убили преподобни Мойсей и шестимата негови ученици. Тъй свършил живот си тоя свет подвижник, като чрез искрено разкаяние, усърдна молитва, непрестанни трудове, любов към ближния и мъченическа кончина загладил предишните си престъпления.", "date": "2018.08.28", "title": "Св. преподобни Мойсей Мурин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386280-28-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1521 г. - Османските турци обсаждат Белград.   1619 г. - Фердинанд II става император на Свещената римска империя, опитите му да ликвидират протестантизма разпалват Тридесетгодишната война.   1789 г. - Английският астроном Уилям Хершел открива Енцелад - естествен спътник на Сатурн.   1849 г. - След едномесечна обсада, Венеция, която се самопровъзгласява за независима, се предава на Австрия.   1883 г. - Американецът Джон Дж. Монтгомъри успява да извърши полет с планер, който може да се управлява.   1884 г. - Направена е първата известна снимка на торнадо.   1886 г. - Съставено е тринадесетото правителство на България, начело с Васил Радославов.   1908 г. - САЩ въвеждат на въоръжение дирижабли.   1910 г. - Черна гора обявява независимостта си от Турция.   1937 г. - Киичиро Тойода учредява в Япония автомобилната компания Тойота.   1944 г. - Втората световна война: От германска окупация са освободени Марсилия и Тулон.   1961 г. - В София е създадена Селскостопанска академия, преобразувана през 2001 г. на Национален център за аграрни науки.   1963 г. - Мартин Лутър Кинг произнася прочутата си реч Имам една мечта пред 250 000 участници в похода за граждански права на чернокожите до Мемориала на Ейбрахъм Линкълн, Вашингтон.   1982 г. - В Сан Франсиско се провеждат първите Гей игри.   1990 г. - Ирак обявява окупирания Кувейт за 19-а иракска провинция, носеща името на Саддам Хюсеин, а столицата е прекръстена на Кадима.   1993 г. - 76 души загиват при самолетна катастрофа в Таджикистан.   1996 г. - Принц Чарлз и Принцеса Даяна се развеждат.   2000 г. - Прекратена е 7-годишната гражданска война в Бурунди, отнела живота на над 200 хил. души.   2006 г. - Започва едноседмичния културен ежегоден фестивал Burning Man.  ", "date": "2018.08.28", "title": "28 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386281-%D1%82%D0%BE%D0%BB%D0%BA%D0%BE%D0%B2%D0%B0-%D0%BB%D0%B8-%D0%B5-%D0%BB%D0%BE%D1%88%D0%BE-%D0%B2%D0%B8%D1%81%D1%88%D0%B5%D1%82%D0%BE-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "ВУЗ-те снижават изискванията, за да не прогонят \"клиентите\"; преподавателите се окопават на едно място до живот, борят се срещу промени. Ако още има някакво висше образование, то се движи по инерция             Недостигът на студенти е нещо като български евъргрийн. Тази година дори първият във всички класации Софийски университет не успява да запълни 850 места след трето класиране. При връчени 45 хиляди зрелостни свидетелства в страната предлаганите места във висшите училища са 46 хиляди. Въпреки спада в търсенето, продължава да се увеличава предлагането; например останалата с най-много незаети места бакалавърска програма „Религията в Европа\" стартирала през 2016; миналата година пък Русенският университет откри чисто нов филиал във Видин. Наскоро имаше разни смехотворни лотарии към записването, само и само да се привлекат клиенти. В държавните висши учебни заведения „парите следват студента\", ето защо никой няма интерес да предявява каквито и да било изисквания; младежите напускат сами по разни свои причини, а който е решил да остане непременно, бива избутван до финала. Няма сила, която да промени това положение по една проста причина: висшето образование е поминък за хиляди избиратели и колчем се ограничат някакви бройки, тутакси ще избухнат протести. Кой сериозен популист ще се занимава с реформи при това положение? Откъм студентите, решили да останат тук, основният мотив не е рейтингът на университета, а по-скоро това къде ще могат да изкарат евтино следването. Животът в големия град е скъп, на повечето се налага да работят (на цял работен ден, по мои наблюдения), а като ще е така – защо да не идеш направо в Германия; там поне общежитието ще е общежитие, столът – стол. Този мотив кара някои местни общности да се борят за висши училища и филиали, защото така поне децата остават у дома и не плащат наем, хранят се добре, пък и родителите им хвърлят по едно око. Това обезсмисля един важен аспект от висшето образование, което е свързано с откъсване от дома, пренасяне в друг, духовен свят. Тази работа предполага кампуси – отделени от града пространства, където учиш и общуваш без да мислиш за битови неща. Но кампуси у нас скоро няма да има; преди време от високо място отговориха на нашия факултет, който искаше да направи кампус на 4-ти километър: „Тук има много интереси\". За качеството на обучението   Обезсмислянето на висшето образование върви по различни линии. В медиите непрекъснато се обругава тъпоумието на университетските преподаватели, в което ги надминават може би само лекарите, обявявани редовно за убийци. Толкова ли лошо е нашето висше образование? Разбира се, несравнимо е с Харвард, но несравним е и капиталът, носещ приходи на този университет, който сега възлиза на близо 40 милиарда долара (почти колкото БВП на държавата ни). Водещите ни университети обаче са на нивото на второ- и треторазрядните световни, в каквито много от децата ни решават да заминат. Т.е. въпросът не е само в качеството на обучението. Ако все още има някакво висше образование, то се движи по инерция, защото заплатите на учителите вече надминаха тези в СУ и едно училище често има много по-добро оборудване от нас, които все още се разправяме за това дали има тоалетна хартия. Това, в което драматично се разминаваме, е разбирането, че университетът – както показва етимологията на думата – е място на универсалното знание, не национално-идеологическа институция. От самото си възникване в средновековието тези места (Болоня, Прага, Париж...) събират хора от цяла Европа - и студенти, и преподаватели – омесват се, навлизат в универсалните неща, после отпътуват по страните си. В нашите университети много рядко ще видите гост-преподавател; фондовете на министерството рядко предвиждат пари за това, пък и учебната програма трябва да се нагажда към гостите, а това създава дискомфорт на администрацията. А откъде-накъде ще си даваме нашите асове на чужди, как ще си запълваме хорариума? Нека да си го кажем: езикът на науката не е българският, особено когато става дума за икономика, компютри, ядрена физика.Трябва значи решително да завием съм двуезично образование (през споменатото Средновековие наука се е правела само на латински, а не на народните италиански, френски, бохемски говори). А нали си представяте какъв вой ще предизвика това откъм национал-популистите?   Науката не е национална   Ако си дадем ясна сметка, че науката не е национална, ще трябва да тръгнем към все по-тясно сътрудничество със световни университети, които да рецензират работата ни. Това, че сега сами се оценяваме, е леко абсурдно (Шуменският университет анализира работата на Русенския, Софийския акредитира приятелите си в Пловдивския, експерт от съседната катедра точкува и проект по НИС...). Да не ви казвам как текат конкурсите в тази наша уютна провинция, където няма двама души в една сфера, които да не се познават... Демографията е днес повод за всестранна национална депресия. Да, университетите ни загиват, защото се раждат малко деца и населението застарява. Как се справят чуждите ни колеги с този проблем, който съществува във всички развити страни? Привличат чуждестранни студенти. Висшето образование днес се е превърнало в гигантска, силно конкурентна индустрия, където трябва да хвърлим всички сили, ако искаме да запазим няколкото си водещи висши училища. Представата, че ще си правим национална наука за собствените деца, евентуално да излъжем някое македонче – е пълен анахронизъм. Една глобалната преориентация би била свързана с различни неща. Например ще трябва да преодолеем надигналия се расизъм в обществото ни, да сме готови да приемаме черни, жълти, шарени хора, които да обогатяват обществото ни, както става в големите университетски центрове по света.   Дори всички зрелостници да станат студенти, свободни места пак остават   Защото тези хора по-късно ще стават наши „посланици\" в страните си. Да помислим за условията, при които чуждите студенти ще дойдат тук – защото следването е не само учене, но и житейски, културен опит (пак темата с хартията в тоалетните). Когато се развива една индустрия, трябва да се концентрират усилията върху няколко продаваеми дисциплини, защото сме малки и не може да правим еднакво добре всичко. Тук обаче редовно се разгаря яростна борба и в последна сметка държавата решава да дава на всеки по малко и да ги оставя сами да се боричкат. В резултат – нито една научна специалност, в която да сме прилично видими. Накрая за прословутия бизнес, за когото трябвало да подготвяме кадри. Как си го представяте – заявки за едни специалисти, които ще трябват след 4 години? А наясно ли сме какво ще е нужно точно тогава и дали заявителите няма да са фалирали по няколко пъти? Обратна връзка трябва да има, но вероятно чрез стипендии, студентски заеми, стажове, интегриране на икономически дейци в университетския курикулум (в тази посока се направиха промени). Подизпълнителският характер на българската икономика прави така, че тук се търсят кадри за ниските нива, защото творческата дейност компаниите вършат в световните си центрове; е добре, да се откажем ли да обучаваме студенти с по-високи амбиции, да обречем ли децата си на изпълнителска дейност завинаги? Може пък да се променят нещата някой ден.   А бизнесът изобщо не се интересува от дипломи   Най-печалното е, че българският бизнес изобщо не се интересува от дипломи, камо ли пък от успеха в тях. Назначават го с идеята, че ще го научат сами на каквото трябва. Държавните назначения пък се правят според партийна вярност, роднинство, местничество, тази тема хич да не я подхващаме. Вероятно вина за скъсването на доверието между образование и работодатели имат и двете страни: образователните институции снижават изискванията, за да не прогонят „клиентите\"; преподавателите се окопават на едно място до живот, съпротивляват се на всякакви промени. Бизнесът пък развива алергия към университетското скудоумие, отхвърля с презрение тезата, че университетът може би подготвя цялостно мислещи човешки същества. И така всяка година – няколко публикации, едно изследване, малко взаимно обругаване в сутрешните блокове. Как се изгражда доверие аз не знам, но без него висшето образование няма сериозно бъдеще.", "date": "2018.08.28", "title": "Толкова ли е лошо висшето образование в България?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386282-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%80%D0%B8%D0%B1%D0%B0%D1%82%D0%B0-%D1%81%D0%B5-%D0%B2%D0%BC%D0%B8%D1%80%D0%B8%D1%81%D0%B2%D0%B0-%D0%BE%D1%82-%D0%BF%D0%B5%D1%80%D0%BA%D0%B0%D1%82%D0%B0,-%D0%B0-%D0%BD%D0%B5-%D0%BE%D1%82-%D0%B3%D0%BB%D0%B0%D0%B2%D0%B0%D1%82%D0%B0", "text": "А някой от фб няма ли да потърси сметка на конкретния работник, който не е завил гайка на скапаната мантинела или си е оставил ръцете при изсипването на скапания асфалт. Кой ще дръзне да подкара тази тъмна маса от обикновени българи, които не могат да свършат нищо като хората, защото не им пука, защото ги мързи и защото мразят всичко и всички? Как очаквате да има адекватна власт когато няма кой да изпълнява разпорежданията й. Кой от вас е работил с българи и е успял да ги орг анизира за каквото и да е? Тук всичко се разпада по вертикала, защото всички презират йерархиите и мислят, че самите те са начало на йерархия. Малкият човек най-накрая трябва да влезе във фокуса на внимание и да започне да отговаря за малките си лъжи, симулацийки и презрение към житейската отговорност. В България рибата се вмирисва от перката, а не от главата. Долу отдавна е горе и управлява. Народът е залял всичко със своята некадърност и отебаване на другите, а от време на време обявява траур в нейна чест. Другарска жалейка. Дори и в това не могат да се намерят елементи на човечност и освестяване.  ", "date": "2018.08.28", "title": "В България рибата се вмирисва от перката, а не от главата"}
{"url": "http://www.classa.bg/%D1%81%D0%B2%D1%8F%D1%82/item/386274-%D1%81%D0%B0%D1%89-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%B2%D1%82%D0%BE%D1%80%D0%B8-%D1%84%D0%BB%D0%BE%D1%82-%D0%BD%D0%B0-%D0%B2%D0%BC%D1%81-%D0%B7%D0%B0-%D1%81%D0%B4%D1%8A%D1%80%D0%B6%D0%B0%D0%BD%D0%B5-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%B0%D1%82%D0%BB%D0%B0%D0%BD%D1%82%D0%B8%D0%BA%D0%B0", "text": "Американските власти възродиха Втори флот на Военноморските сили на САЩ за сдържане на Русия в Северна Атлантика.  За това съобщава WAVY-TV. „Ние днес сме се събрали тук за да обявим официално за възстановяването на Втори флот“ - заяви командващият военноморските операции на ВМС на САЩ адмирал Джон Ричардсън на тържествената церемония във военноморската база в Норфолк.     Според него катализатор за възраждането на флота стана това, че на Съединените щати отново е отправено морско предизвикателство и другите държави заплашват владичеството на американския флот. Както отбеляза Ричардсън, властта на САЩ по море е заплашена от много противници, най-главните от които са Русия и Китай. През май   заради „конкуренцията на великите държави“.", "date": "2018.08.28", "title": "САЩ възстановиха Втори флот на ВМС за сдържане на Русия в Северна Атлантика"}
{"url": "http://www.classa.bg/%D1%81%D0%B2%D1%8F%D1%82/item/386275-%D0%BE%D0%BD%D0%BE%D0%B2%D0%B0,-%D0%BA%D0%BE%D0%B5%D1%82%D0%BE-%D1%89%D0%B5-%D0%B8%D0%B7%D0%B2%D0%B5%D0%B4%D0%B5-%D1%82%D1%83%D1%80%D1%86%D0%B8%D1%8F-%D0%BE%D1%82-%D0%BA%D1%80%D0%B8%D0%B7%D0%B0%D1%82%D0%B0", "text": "Турция сега се нуждае от нова история на успеха. В неспокойния регион пред вратите на Европа тя може да стане спокоен пристан и важен икономическа фактор. Само от нея зависи дали  ще успее да използва кризата като шанс.             Турция скоро ще се нуждае от помощ. Защото е малко вероятно, че през следващите 12 месеца страната ще успее събере онези 170 милиарда долара, от които спешно се нуждае. Приятелски настроен Катар на бърза ръка обеща инвестиции за 15 милиарда долара, а в Германия започна дискусия за това дали да се помогне на Турция и ако да – как точно. И в двата случая става дума за жестове с краткосрочен ефект. Ни повече, ни по-малко.   Никой отвън не може да помогне   Всъщност, нито Катар, нито Германия, нито която и да е друга държава би могла да помогне на Турция. Още повече, че става дума за сума, която съответства на една пета от БВП на страната. Помощта от Катар е само капка в морето, защото за стабилизирането на лирата, Турция се нуждае от солидна капиталова инжекция. А и не е работа на никоя отделна държава да помага на Турция, защото Турция първо трябва да си помогне сама – например като Централната банка повиши лихвите. Нещо, което Ердоган не желае. Освен това за подобни случаи съществува и МВФ. Там вече германското правителство би могло да подкрепи молбата на Турция пред Фонда. Правителството в Анкара обаче се страхува от условията, които МВФ би могъл да постави, за да отпусне капитал. Турция сама си създаде сегашната криза. Заради пресищането на пазарите с евтини пари, страната успя да отбележи бърз растеж през последните десет години – но това стана за сметка на по-нататъшни структурни реформи. Днес виждаме как си отмъщава това, че реформите бяха прекъснати. За овладяването на кризата, разбира се, са необходими и политически свободи. Те обаче бяха задушени още през миналите години. За да бъдат намерени рационални решения, трябва да има свободно пространство за обществени дискусии, в което да има място и за критики, и за съпротива. В днешна Турция подобни дискусии няма – нито в почти изцяло контролираните класически медии, нито в \"социалните\" медии, където бяха блокирани хиляди профили, само защото оттам са били публикувани критични изказвания. Кризата застигна Турция само два месеца след президентските избори. С тях влезе в сила и новата президентска система на управление. Оттогава насам Ердоган сам носи отговорността за всичко, което се случва в неговата държава. Новата президентска администрация се разширява с бързи обороти, но президентската система все още не функционира както трябва. Тя не издържа и първия стрес-тест. Ердоган държи всичко под контрол, но не разполага с програма за бъдещето. Вместо това се опита да реши по-малката криза (тази с валутата) чрез по-голямата криза (тази с американския президент). Но това му се удаде само донякъде. Опозицията се оплаква от огромната концентрация на власт у Ердоган, но все повече става част от неговата система. Система, в която Ердоган се е идентифицирал с турската нация. Който е против него, е враг на нацията. Дълбоко в себе си обаче, почти всички политически сили са се солидаризирали с Ердоган и неговото правителство. Те са се изправили като стена срещу външния враг, срещу американския президент Тръмп и неговото правителство. Постингите на Тръмп в Туитър и санкциите затормозиха тежко отношенията между Анкара и Вашингтон. Тръмп продължава да удря натовския си партньор, макар той да се е свлякъл на пода. Двустранните отношения задълго ще останат увредени.   Кризата като шанс   И ето, че в играта сега се намеси и Германия, която Ердоган до неотдавна обвиняваше в нацистки методи. Турският президент, който пристига на държавно посещение в Берлин на 28 август, се нуждае от надеждни съюзници. А Германия пък има интерес от това Турция да бъде стабилна и просперираща. Но Германия няма как да подсилва авторитаризма в Турция. Ако Ердоган не се промени, ще зейне пропаст, която с нищо няма да може да се запълни. Все пак, актуалната криза предлага и шанс да се окаже влияние над Турция. Ердоган е човек на властта, който не се интересува от идеологии. Затова пък използва всяка удобна възможност, за да разшири властта си. Започналите преговори за присъединяване към ЕС, а по-късно и бързият икономически растеж бяха силни козове в ръцете му. Днес той вече не държи силни карти и подсилва властта си като се възползва от слабостта на държавните институции и опозицията. Актуалната криза обаче отслабва и позициите му – от момента, в който хората забележат, че той вече не може да изпълни обещанията си за по-високо благосъстояние. (...) Онова, от което се нуждае Турция сега, е една нова история на успеха. В неспокойния регион пред вратите на Европа тя би могла да се превърне в стабилен пристан. И в икономическа сила с чар. Валутната криза за кратко е спряла дъха на Турция. И само от нея зависи дали ще успее да я използва като шанс.", "date": "2018.08.28", "title": "Онова, което ще изведе Турция от кризата"}
{"url": "http://www.classa.bg/%D1%81%D0%B2%D1%8F%D1%82/item/386276-%D0%BC%D0%B5%D1%80%D0%BA%D0%B5%D0%BB-%D0%B3%D0%BE%D0%B2%D0%BE%D1%80%D0%B8-%D0%B2-%D0%BF%D1%80%D0%B0%D0%B2-%D1%82%D0%B5%D0%BA%D1%81%D1%82", "text": "Канцлерката Меркел обикновено се въздържа да заема ясна позиция. В традиционното й лятно телевизионно интервю обаче тя внесе яснота по наболелите въпроси. Сигурно е усетила, че това е нужно           Винаги трябва да си имаме едно наум, когато Меркел дава интервюта. Канцлерката обикновено не разрешава да ѝ надничаш в картите, често пъти просто обобщава съответната актуална дискусия и се въздържа да заеме ясна позиция. Сега обаче зад гърба ни са месеци на остри спорове вътре в коалицията по въпроса за бежанците, който почти докара двете сестрински партии ХДС и ХСС до политически развод, тъй че Меркел реши най-после да внесе яснота по определени въпроси – още повече, че през последните седмици вътре в правителството се надигнаха още няколко неочаквани дебата. Нейните позиции накратко: На първо време Меркел не приема настояването на партньорите от ГСДП пенсиите да бъдат гарантирани до 2040 година. Тоест, остава да важи досегашната гаранция до 2025 година, след което над пенсиите ще умува специална комисия. Така е записано и в коалиционния договор. И още. Меркел отчетливо осъди действията на полицията в Дрезден, която възпрепятства екип на Втора германска телевизия ZDF, отразяващ демонстрация на десни популисти и изрично похвали извинението, поднесено от тамошния министър-председател. Демокрацията е много повече от въображаемите възгледи на мнозинството, недвусмислено припомня тя, част от демокрацията е и защитата на малцинствата, свободата на словото и на медиите. Във време на поляризация - ясни послания   Ангела Меркел категорично отхвърли и възгледите на онези политици, които напоследък все по-често поставят под въпрос неудобни за тях съдебни решения: „И на мен не всички съдебни решения ми харесват, но независимо от това ги уважавам!\" Тъжно е, всъщност, че канцлерката трябва да припомня такива азбучни истини. Но добре че го стори, все пак. Отчетлив отговор Меркел даде и на една от най-приближените си политички, генералната секретарка на ХДС Анегрет Крамп-Каренбауер (известна още като АКК), която наскоро отвори дума за въвеждането на някаква задължителна „социална година\" за млади хора, ако не и за възстановяването на задължителната военна служба. Канцлерката съвсем ясно заяви, че задължителна военна служба няма да има. Колкото до настояването на нейния външен министър, социалдемократа Хайко Маас, който я приканва да говори прав текст със залутания президент на САЩ Доналд Тръмп, Ангела Меркел със спокойна усмивка отговори, че няма нищо против. Цялото интервю с трескаво задавани въпроси продължи около 20 минути, а Меркел отговаряше изненадващо директно. Очевидно все пак е разбрала, че във времена, когато обществото се поляризира, когато се водят настървени и често пъти объркващи политически дебати, от нея като шеф на правителството се очакват ясни послания. В края на интервюто тя без колебание отговори дори на коварния въпрос с какво иска да бъде запомнено нейното управление, когато през 2021 година изтече мандатът ѝ. С опазване на европейското единство, каза Меркел. Очевидно това ѝ е много важно, колкото и да е трудно в момента. Да, то може би звучи прекалено смело, но в същото време и достатъчно решително. А, да не забравим още нещо. В интервюто относително малко се говори за политиката към бежанците и убежището. В момента на преден план просто излизат други теми. А канцлерката сякаш няма нищо против този факт след едно лято на почти панически дебати.", "date": "2018.08.28", "title": "Меркел говори в прав текст!"}
{"url": "http://www.classa.bg/%D1%81%D0%B2%D1%8F%D1%82/item/386277-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B8-%D0%B2-%D0%BA%D0%B5%D0%BC%D0%BD%D0%B8%D1%86", "text": "След насилствената смърт на един 35-годишен германец в Кемниц се стигна до размирици, в които са участвали както дяснорадикални демонстранти, така и мигранти. Какво точно се случи там?           Стотици демонстранти преминаха през централната част на Кемниц след убийството на един 35-годишен мъж. Вестник \"Билд\" информира, че сред демонстрантите е имало \"склонни към насилие десни радикалисти\", които протестирали срещу \"чуждестранната престъпност\" и скандирали лозунги от сорта на: \"Ние сме народът\". Радио MDR съобщи за сбивания, както и за бутилки, с които били замеряни полицаите. На видеоклипове в социалните мрежи се виждат и нападения срещу мигранти. В резултат на всичко това градските власти прекратиха преждевременно градския празник от съображения за сигурност. При сблъсъците е бил ранен най-малко един полицай. От полицията съобщават, че първоначално са подадени четири жалби. \"Две от тях са за нанасяне на телесна повреда, една жалба е за отправяне на заплахи, и една - за оказване на съпротива срещу органи на властта\", заяви говорителката на полицията в Кемниц. По данни на вестник \"Freie Presse\", демонстрантите са последвали призива на дясно сдружение от футболни ултраси, които призовали във Фейсбук: \"Да покажем кой има думата в града!\"   Спор между хора от различни националности   Повод за сблъсъците стана смъртта на един 35-годишен германски гражданин. След градския празник в Кемниц се завързал спор между хора от различни националности, който довел до размирици в нощта срещу неделя. \"Потресена съм от случилото се през тези неделни часове. Как е възможно някои хора да се договарят, за да провалят празника и да заплашват други хора?\", недоумява кметицата на Кемниц Барбара Лудвиг.   В Кемниц разследват непредумишлено убийство   Полицията съобщи, че в неделя в интернет са се появили много призиви, които карали хората да се събират в централната част на града. Към 15.00 часа в центъра на Кемниц се събрали стотина души. Тази демонстрация, организирана от дяснопопулистката \"Алтернатива за Германия\", протекла безпроблемно. В 16.30 часа обаче последвала втора демонстрация, организирана от сдружението на десните футболни ултраси \"Kaotic Chemnitz\". Полицията съобщава, че в нея са участвали около 800 души. \"Тази група не реагираше на призивите на полицията и не показа готовност за сътрудничество\", съобщиха полицейски служители. Очевидно полицията първоначално е била изненадана от решителността на групировката. Тъй като силите на реда разполагали с \"ограничен контингент\", били повикани допълнителни полицейски части за справяне с безредиците. Постепенно положението било овладяно.   Двама ранени и много спекулации   Според първоначалните разследвания, в споровете, довели до безредици, са участвали максимум десет души. Двама са били ранени, отчасти тежко, а един 35-годишен е починал от раните си в болницата. Както убитият, така и двамата ранени са германски граждани. Участниците в спора са използвали ножове. Полицията е арестувала двама мъже на 22 и 23 години, които са се опитали да избягат от местопрестъплението. Засега не се съобщава тяхната националност, за да бъде окончателно изяснено дали те наистина са били замесени в спора. Прокуратурата и полицията водят разследване за непредумишлено убийство. Според досегашните сведения, не е ясна причината за възникването на сблъсъка. Информациите, според които спорът е възникнал след сексуално посегателство над жени, не са се потърдили. Полицията призова хората чрез Туитър да не се поддават на спекулации.", "date": "2018.08.28", "title": "Какво се случи в Кемниц?"}
{"url": "http://www.classa.bg/%D1%81%D0%B2%D1%8F%D1%82/item/386278-%D0%BA%D0%B8%D1%82%D0%B0%D0%B9-%D1%81%D0%B5%D0%B7%D0%B8%D1%80%D0%B0-%D1%81%D1%82%D0%BE-%D0%B7%D0%B0-%D0%BD%D0%BE%D0%B2%D0%B8%D1%82%D0%B5-%D0%BC%D0%B8%D1%82%D0%B0,-%D0%BD%D0%B0%D0%BB%D0%BE%D0%B6%D0%B5%D0%BD%D0%B8-%D0%B9-%D0%BE%D1%82-%D1%81%D0%B0%D1%89", "text": "итай внесе оплакване в Световната търговска организация срещу последния  , наложени й от САЩ миналата седмица, предаде Асошиейтед прес. Правителството официално е поискало провеждане на консултации за разрешаване на възникналия спор между Китай и САЩ. Това поставя началото на 60-дневен период за двете страни да проведат разговори. Китай вече води разговори със САЩ заради предишните мита върху алуминия и стоманата и заради предполагаеми китайски нарушения на правилата за защита на интелектуалната собственост. Миналата седмица САЩ наложиха мита на китайски стоки в размер на 16 милиарда долара. Китай отвърна с реципрочна мярка. Американската администрация подготвяла мита върху китайски продукти в размер на 200 милиарда долара. Китай обеща да отвърне с мита върху американски стоки в размер на 60 милиарда долара.", "date": "2018.08.28", "title": "Китай сезира СТО за новите мита, наложени й от САЩ"}
{"url": "http://www.classa.bg/%D1%81%D0%B2%D1%8F%D1%82/item/386273-%D0%BF%D1%83%D1%81%D1%82%D0%B8%D0%BD%D1%8F,-%D1%82%D1%83%D0%BD%D0%B4%D1%80%D0%B0,-%D0%BF%D0%BB%D0%B0%D0%BD%D0%B8%D0%BD%D0%B8-%D1%89%D0%B5-%D0%BF%D0%BE%D0%B4%D0%BB%D0%B0%D0%B3%D0%B0%D1%82-%D0%BD%D0%B0-%D0%B8%D0%B7%D0%BF%D0%B8%D1%82%D0%B0%D0%BD%D0%B8%D0%B5-%C2%AB%D0%B0%D1%80%D0%BC%D0%B0%D1%82%D0%B0%C2%BB-%D0%B2%D1%8A%D0%B2-%D0%B2%D1%81%D0%B8%D1%87%D0%BA%D0%B8-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8-%D0%B7%D0%BE%D0%BD%D0%B8", "text": "Танкът Т-14 „Армата“ ще бъде подлаган на изпитания в пустинята, в арктическата тундра и в планините. Проверката на най-добрия танк в света ще премине във всички климатични зони. Така „Армата“ ще стане наистина универсална бойна машина, която ще може да защити границите на нашата Родина във всяка местност и при всякакво време. За предстоящите изпитания на танка Т-14 разказа заместникът на главнокомандващия на Сухопътните войски по въоръжението генерал-лейтенант Виктор Лизвински. Експертите отбелязват, че е много важно да се провери как ще се държи електрониката на машината при среща със северното сияние. Западните пропагандисти използват „продължителните“ изпитания на „Армата“, разказвайки за това, че танка никога няма да постъпи в армията. И въпреки всичко нашите експертни отработват американските грешки, породени от изпреварващото въвеждане на бойната техника от ново поколение в серийно производство. Именно бързането в такова нещо може да струва много скъпо.     През периода на американската кампания в Ирак „Буря в пустинята“, двигателите на всички танкове излязоха от строя. Янките просто не ги бяха изпитвали в условията на пустинята. Освен това ние няма за къде да бързаме: във войската има съвършен танк, изпитан в условията на съвременната война. Става дума, разбира се за Т-90. Машините - образец от началото на 90-те години, кардинално промениха ситуацията на сирийския фронт, бандитите така и не можаха да го ударят, въпреки наличието на американските ПТРК. А има и модернизирана версия на Т-90. Така че нека „Армата“ да минава изпитанията със северното сияние, руските инженери умеят да се учат от чуждите грешки.", "date": "2018.08.28", "title": "Пустиня, тундра, планини: ще подлагат на изпитание «Армата» във всички климатични зони"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386266-%D0%BD%D0%B0%D0%B9-%D1%81%D0%B5%D0%BA%D1%81%D0%B8-%D0%B1%D0%B0%D0%B1%D0%B0%D1%82%D0%B0-%D1%82%D0%BE%D0%B7%D0%B8-%D0%BF%D1%8A%D1%82-%D0%BF%D1%80%D0%B5%D0%BA%D0%B0%D0%BB%D0%B8", "text": "Тя бе избрана за най-секси бабата в света, след като нейни пикантни снимки се появиха в мрежата и станаха тотален хит. И докато Джина Стюард е известна със своите снимки по бельо и бански, този път 47 годишната блондинка прекрачи всякакви граници. Тя успя да шокира дори и най-върлите си почитатели в неделя, като пусна снимка, на която тя е чисто гола. на фотоса се вижда как секси бабата върти своето дупе, а също дава на почитателите си и хубава гледка към своите големи гърди. Все пак, за да не бъде изтрита снимката от Инстаграм на базата на правилата на социалната мрежа, блондинката е прикрила зърното си със сърчице. \"Усмивката е ключът, който пазва на всяка ключалка на сърцето на всички\", гласи коментар под снимката. \r\n   \r\n          ", "date": "2018.08.28", "title": "Най-секси бабата този път прекали"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386267-%D0%B1%D0%BB%D0%BE%D0%BD%D0%B4%D0%B8%D0%BD%D0%BA%D0%B0-%D1%81%D0%B5-%D0%BD%D0%B0%D1%83%D1%87%D0%B8-%D0%B4%D0%B0", "text": "43-годишната жителка на Италия Кристиана винаги е мечтала да стане пилот на самолет, но да осъществи мечтата си на нея пречил бившият ѝ любим, който не вярвал в нейните сили и способности. Само си представете: тази секси блондинка на 43 години.      Тя работи като адвокат, а пилотирането на самолети ѝ е хоби, а не втора работа.      Нейният бивш мъж винаги осмивал идеята ѝ да стане пилот и само казвал: \"Ти никога няма да можеш да направиш това\". Кристиана обаче не само се изучила за пилот и получила правото да управлява самолет, но и напуснала своя възлюблен.      Сега тя пилотира лек двумоторен самолет Citation Mustang и го прави изключително заради удоволствието. По време на своята практика като пилот жената вече е успяла да посети 13 страни.      В Америка ѝ се наложило да поостане малко по-дълго, за да посети няколко щата: Тексас, Невада и Калифорния. \"Самолетът ви дава много свобода.      Вие можете да полетите накъдето си поискате. И всичко това без опашки и билети. Ако гледате на Земята от небето, то дори най-невзрачните места изглеждат красиви\", споделя Кристиана.      Красавицата признава, че е доста трудно да се управлява самолет, дори и лек двумоторен. Тя обаче засега не планира да превръща хобито си в професия.                        ", "date": "2018.08.28", "title": "Блондинка се научи да ..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386268-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) В никакъв случай, не се надявайте на лесен успех. На него могат да разчитат, само най-упоритите и твърди по дух личности. Добър ден за започване на бизнес, търговия и инвестиране на пари. Любовната активност, ще намалее, но това не е причина да се отдръпнете или пренебрегвате избраника си. Заемете се с дребните проблеми. ТЕЛЕЦ ( 21 април - 21 май )  Трябва да работите, без да жалите сили. В противен случай, ще бъдете на ръба на възможностите, за които някога сте мечтали. Спокойният ритъм на живот, ще ви помогне да се отпуснете, починете и да изградите мислено схемата на бъдещите действия. За любовни срещи и пътуване, денят е перфектен, така че може смело да действате. БЛИЗНАЦИ ( 22 май - 21 Юни ) Очаква ви безпроблемен и тих ден, когато никой няма да може да наруши вашата идилия. Смело споделяйте вашите изключителни таланти с другите и бъдете по-решителни в личния си живот. Творческият ви потенциал е неограничен, което ще ви позволи да установите нови контакти. Вечерта се отпуснете и помечтайте.   РАК ( 22 юни - 23 юли ) Днес, няма да имате нито един повод за притеснение. Дори ако мислено се настроите за края на света. Хоби или увлечение от младостта, ще ви позволи да се потопите в далечното минало. Много от вас, могат да решат да променят работата си, да се преместят в друг град или да открият личен бизнес. Потърсете подкрепа от хора, които са ви скъпи и близки по дух. ЛЪВ ( 24 юли - 23 август ) Очакват ви, добри новини още рано сутринта, които ще ви повдигнат настроението и ще ви заредят с жизненост. Всички притеснения и съмнения, ще останат в миналото, така че свободно се заемете със задачите си. Може да срещнете човек, с който в миналото много неща са ви свързвали. Възможно е взаимно привличане, което да доведе до сериозни взаимоотношения. ДЕВА ( 24-ти август - 23 септември ) Днес, ще задавате много въпроси, ще сте любопитни и ще искате да знаете, за всичко, което се случва наоколо. Никой няма да ви упрекне, в прекалена бърбривост. Въпреки това, ценете не само вашето, но и времето на близките си приятели. Особено, ако искате да се натрапите на някого на гости. В работата, ви очаква проект, който отдавна ви е интересувал. ВЕЗНИ( 24 септември - 23 октомври) Препоръчително е с оптимизъм, да посрещнете този ден, така че да не ви застигнат скърби и нещастия. Имате ли цели? Ако е така, фокусирайте се върху тях. Близък човек, ще ви даде нещо, за което мечтаете отдавна. Огромна полза, ще ви донесе лечението с народни средства, така няма да ви стигне никаква настинка.   СКОРПИОН ( 24 октомври - 22 Ноември ) Ще покажете своите естествени таланти и ще заслужите признанието на околните. Това е \"вашият\" ден, така че, може да се забавлявате, радвате и да сте щастливи. Единственото нещо, което не трябва да си позволявате е, прекаляване с храна и алкохолни напитки. Нуждаете се от мярка, в противен случай, сутринта няма да се чувствате добре.   СТРЕЛЕЦ ( 23 Ноември - 21 Декември ) Препоръчително е да запазите душевното си спокойствие, дори ако приятели или колеги предизвикват конфликти. Бъдете твърди, а също и покажете вашите благородни качества. От енергия и търпение, ще се нуждаете в любовната сфера, когато вашият партньор, ви обвини в предателство. Оценявайте спокойно ситуацията, за да видите, как може да спечелите. КОЗИРОГ (22 Декември - 20 януари ) Може да решите, че този ден не е създаден за вас. Той, ще е толкова сложен и многостранен, че няма да имате сили, да се борите за място под слънцето. Напредък се очаква в работата, което ще ви зарадва. В края на краищата, сте се разминали със съкращенията и сега може да разчитате на перспективна позиция. Вечерта, не се надявайте на романтика.  ВОДОЛЕЙ ( 21 януари -  19  февруари ) Бъдете учтиви и коректни с близките си хора. По време на разговор, не обсъждайте други хора, в противен случай ще се стигне до скандал. Благоприятен ден за посещение на зъболекар, козметолог и преглед в клиника. В любовта, не трябва да приемате твърде емоционално, думите на избраника си.   РИБИ ( 20 февруари - 20 март ) Ще възприемате всякакви критики по ваш адрес, с враждебност. Дори и невинни забележки, ще ви накарат да се гневите, което може да доведе до неприятности. Не забравяйте, че никой няма да наруши спокойствието ви, ако не му го позволите сами. Неотложно бизнес пътуване, очаква тези, които работят в голяма фирма или офис.", "date": "2018.08.28", "title": "Дневен хороскоп 28 август"}
{"url": "http://www.classa.bg/%D1%81%D0%B2%D1%8F%D1%82/item/386269-%D1%81%D1%82%D1%80%D0%B0%D0%BD%D0%BD%D0%B8%D1%8F%D1%82-%D1%81%D0%BB%D1%83%D1%87%D0%B0%D0%B9-%D1%81-%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%BC%D0%B5%D0%BB%D0%B0%D0%BD%D0%B8%D1%8F-%D1%82%D1%80%D1%8A%D0%BC%D0%BF", "text": "Не много отдавна на биографа на Мелания Тръмп в нейната родна Словения, политикът и писател Игор Омерза, му се налага да прегледа хиляди имена онлайн в мрежа, наречена UDBA Net (по името на службата УДБА). Това е онлайн база данни на тайните полицейски архиви от комунистическа Югославия. Сред тези имена изведнъж изскача това на Виктор Кнавс - със същата рождена дата, град и родители, както и на бащата на настоящата първа дама на САЩ. Освен това Виктор Кнавс тъкмо стана натурализиран американски гражданин. Записът е криптиран и според него \"лицето фигурира в криминалния регистър\" по обвинения в параграфи 226 и 235 в югославския наказателен кодекс. Няма данни за разследване, съдебно дело или произнасяне на присъда. Според копие на кодекса от 1970-а под параграф 226 се е разбирала продажбата на нерегламентирани от държавата стоки, а под 235 - укриване на данъци. Двете провинения са се наказвали съответно с 8 и с 10 години затвор. Тъй като обвиненията не са доказани и са направени преди повече от 40 години под авторитарна власт, не е ясно с каква тежест са те. Но във време, в което е отказвано американско жителство на огромен брой души, случаят с Виктор Кнавс е особено интересен. Според адвокати по имиграцията обвинение в данъчни измами, такова, каквото има при бащата на Мелания, може да му попречи да получи \"Зелена карта\" и дори категорично да му бъде отказано жителство. Следователи в Словения допълват, че въпреки, че Кнавс не е осъден и наказан за каквото и да било, той е разследван за финансови измами. Американските имиграционни власти обаче са категорични, че господин Кнавс е кандидатствал, подал същите документи и получил американско гражданство по същия начин, по който и всеки друг. Говорителката на Мелания Тръмп - Стефани Гришъм, казва, че политиката на Белия дом е да не разкрива никакви лични подробности за родителите на първото семейство, освен ако те самите не пожелаят. Както Щази в Източна Германия, така и УДБА в Югославия са били прочути с подслушването на лични телефонни разговори и унищожаването на семейства и приятелства. Архивите са достъпни за хора като Омерза, който през 2016-а публикува биографична книга за Мелания Тръмп. Те съдържат и милиони досиета на информатори на УДБА, сътрудници и агенти, както и имената на хора, обвинени в престъпления. Някои са били класифицирани като заплаха за социалистическия режим, други са обвинени за дребни престъпления. Досието на Виктор Кнавс показва, че той е роден на 23 ноември 1941-а. Отбелязан е като пътуващ търговец. Основният му предмет на занимание са коли и авточасти. Когато е съставено това досие, бъдещата първа дама е на шест години. Любопитно е обаче как Кнавс се е отървал от югославското правосъдие като се имат предвид тежките му обвинения. Разбира се, обвиненията към него може да са били опит на УДБА да имитира дейност. Досието на бащата на Мелания е пълно с числа и абревиатури и е изключително трудно за дешифриране. Омерза обаче е публикувал девет книги, посветени на югославските служби, и смята, че може да разчете кодовете. През последните години Словения, както по-голямата част от източноевропейските страни, иска да разобличи миналото си. През 2011-а и после през 2014-а словенците масово гласуват архивите на УДБА да бъдат разсекретени. В момента разрешение за достъп се получава лесно и от почти всеки, въпреки че понякога държавата прикрива деликатни детайли от архивите. Информацията за Виктор Кнавс обаче не е редактирана. Мелания, сестра й и семейството им живеят в Севница - град във словенската провинция с население от около 5000 души.  Майката - Амалия, прекарва десетилетия в тежък труд като шивачка в местната текстилна фабрика. Въпреки това семейството води начин на живот, на който мнозина завиждат. Родителите на Мелания пътуват във Франция, Италия, Австрия и Германия по работа и се връщат с чудесни подаръци за децата си, каквито в родния им град няма. Виктор Кнавс работи като шофьор към текстилната фабрика, поправя коли и оттам започва собствения си бизнес. Дори и по онова време, когато малцина могат да си позволят автомобили, семейство Кнавс са били горди притежатели на \"Мерцедес\". Дъщерите им са били облечени приказно, но всички признават, че това се е дължало на таланта на майка им като шивачка. А УДБА са наблюдавали внимателно пътуващите, тези с хубавите коли и тези с хубавите дрехи. Кнавс обаче не е сред информаторите и агентите. Когато през 2015-а Доналд Тръмп обявява своята кандидатура за президент, Омерза отива да снима къщата на Кнавс в Севница. Тя е модерна, спретната постройка в австрийски стил, намираща се на тиха улица в града. Само че Виктор Кнавс прави всичко възможно да спре репортера. През миналата година Кнавс подава жалба в съда срещу Омерза и споменаването на УДБА в цялата история. Към момента в съда в Любляна е имало само едно изслушване, на което бащата на Мелания не е присъствал лично. Адвокатите му признават, че клиентът им е бил обект на разследване през 70-те, но нищо повече. А за словенците досието на Кнавс трябва да бъде поставено в контекста на времето си. Той е бил екземпляр от неговата ера в страна, в която всеки познава всеки.", "date": "2018.08.28", "title": "Странният случай с бащата на Мелания Тръмп"}
{"url": "http://www.classa.bg/%D1%81%D0%B2%D1%8F%D1%82/item/386270-nasdaq-%D0%B8-s-p-500-%D0%B4%D0%BE%D1%81%D1%82%D0%B8%D0%B3%D0%BD%D0%B0%D1%85%D0%B0-%D0%BD%D0%BE%D0%B2%D0%B8-%D1%80%D0%B5%D0%BA%D0%BE%D1%80%D0%B4%D0%B8-%D1%81%D0%BB%D0%B5%D0%B4-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81%D0%B0%D1%89-%D0%BC%D0%B5%D0%BA%D1%81%D0%B8%D0%BA%D0%BE", "text": "Пазарите в САЩ отбелязаха забележителна сесия, след като САЩ и Мексико постигнаха нова търговска сделка, потенциално премахвайки един от източниците на несигурност, който тормози инвеститорите от месеци, съобщава  CNBC. Технологичният бенчмарк   записа увеличение от 0,9%, достигайки нов връх и преминавайки 8000 пункта за пръв път в историята, след като акциите на Facebook, Amazon, Netflix и Alphabet поскъпнаха. Основният показател  500  завърши с 0,8% нагоре до ново рекордно ниво на затваряне, а суровинният и финансовият сектор се представиха най-добре. Индексът на сините чипове  се вдигна с 258 пункта, а  Caterpillar  се представи най-добре.     \"Пазарът бе ударен от редица насрещни ветрове напоследък, а най-големият е търговията“, коментира Арт Хоуган, главен пазарен стратег в  B. Riley FBR. “ Ако изкарате търговията от картинката, би имало по-плавен преход нагоре на този пазар“. Американският президент Доналд Тръмп заяви, че  , с което 24-годишното име  NAFTA  остава в миналото. „Името  NAFTA  носи лоша конотация, защото САЩ бяха сериозно ударени от  NAFTA”,  каза той. Тръмп добави, че сделката с Мексико е много важна за земеделците и производителите. Акциите на  и  поскъпнаха съответно с 2,8% и 1,3%. Книжата на  ,   и също повишиха цените си. Всички компании са силно повлияни от новата сделка. Цената на акциите на  спадна с 2% обаче, след като главният изпълнителен директор  . На пазара на облигации доходността се покачи благодарение на сделката САЩ-Мексико. Доходността по  10-годишните държавни ценни книжа  стигна 2,844 процента, а по  двегодишните държавни облигации  – 2,645%. На валутните пазари доларът поевтиня втора поредна сесия, все още усещайки натиска от изказването на гуверньора на Федералния резерв Джером Пауъл, което подсказа продължаващо, макар и може би по-бавно, затягане на паричната политика. Откакто удари над едногодишен връх в средата на август, доларът поевтиня с над 2%. Индексът на  долара , който измерва стойността му спрямо кошница от валути, се понижи с 0,38% до 94,79 пункта, след като спадна с над 0,5% в предишната сесия. Еврото  поскъпна с 0,47% до 1,1676 долара, макар че по-рано стигна дори 1,1654 долара – най-високото ниво от 2 август. Валутата напредна с над 0,7% в петък. Мексиканското  песо  също повиши стойността си с 1,2% спрямо долара след новината за сделката. На суровинните пазари петролът леко повиши цената си, след като комисията, следяща сделката между ОПЕК и страните извън картела, обяви, че производството се засилва. Фючърсите върху петрола сорт  се вдигнаха с 37 цента до 76,19 долара за барел, а върху американския суров петрол  –  с 15 цента до 68,87 долара за барел. Златото  успя да остане над границата от 1200 долара за тройнция след отслабването на долара. Фючърсите върху ценния метал за доставките през декември се повишиха с 2,70 долара, или 0,2%, до 1216 долара за тройунция.", "date": "2018.08.28", "title": "Nasdaq и S&P 500 достигнаха нови рекорди след сделката САЩ-Мексико"}
{"url": "http://www.classa.bg/%D1%81%D0%B2%D1%8F%D1%82/item/386271-%D1%80%D1%83%D0%BC%D1%8A%D0%BD%D0%B8%D1%8F-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%81%D0%B5-%D0%BA%D0%B0%D0%BD%D0%B8-%D0%B4%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D1%81-%D0%B0%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%BD%D0%B0%D1%82%D0%B0-%D0%B1%D0%BE%D1%80%D0%B1%D0%B0", "text": "След като дестабилизира Националната дирекция за борба с корупцията /НДБК/ и се готви да приключи напълно с антикорупционната борба, правосъдният министър Тудорел Тоадер атакува главния прокурор на Румъния. Самата формула, избрана за обявяването на започването на процедура за оценка на главния прокурор Аугустин Лазар – първа стъпка към отстраняване от длъжност, е провокация срещу институционалното здравомислие: съобщение във Фейбук. Съобщение с подобна важност не се прави в социална мрежа заедно с котки и вицове, а чрез официално съобщение, за предпочитане на пресконференция, което да обясни сериозно щурма срещу главния прокурор. Но разбирам, че частта с обясненията е много трудна, пише Йоана Ене Доджою, инф. сайт Зиаре, цитирана от БТА. Тази история с протокола от 2016 г., поднесена от обвиняемия Дариус Вълков (6 години на първа инстанция), чрез извършването на възможно престъпление (напълно безинтересен аспект за министъра на правосъдието), е очевидно само претекст. Защо казвам това? 1. Макар че са анатемосвани в цялата свързана с престъпниците преса, нито една съдебна инстанция не е установила, че протоколите, сключени между Румънската разузнавателна служба с Главната прокуратура или с Върховния касационен съд, са незаконни. Аз не открих нищо нелегално в тях, юристите, с които говорих, също. Но дори да не е така, докато няма инстанция, която да установи незаконност, е в сила презумпцията за законност, подобно на тази за невинността. Или тя е валидна само за престъпниците, които са на власт? Ако при прилагането на тези протоколи, независимо кога са били сключени – защото първите са от 90-те години, значи са функционирали през цялото управление на Социалдемократическата партия (СДП) на Адриан Нъстасе с президент Йон Илиеску – са били извършени злоупотреби, тези злоупотреби трябва да бъдат доказани точка по точка и наказани от закона. Но това всеобщо неаргументирано анатемосване на едни протоколи, които, да, помогнаха много на борбата срещу корупцията, защото концентрираха целия ресурс на държавата в борбата срещу крадците, е само една огромна манипулация, предназначена да дискредитира институции и лица, които после по-лесно да бъдат сринати. 2. Протоколите от 2016 г., публикувани от обвиняемия Дариус Вълков, се отнасят до два ясни случая: използването от прокуратурата на техника на Румънската разузнавателна служба (РРС) за техническо наблюдение, докато самата РРС не може да извършва това наблюдение, и сътрудничество между РРС и Главната прокуратура по отношение на престъпления, засягащи националната сигурност, тероризма, тоест в компетенцията на РРС според всички действащи закони. Била ли е извършена някаква злоупотреба въз основа на тях? Да бъде наказана! Иначе не виждам проблем. Нещо повече, главният прокурор казва, че както министерството на правосъдието, така и Висшият съвет на магистратурата са знаели за тези протоколи, та дори е имало официална кореспонденция, която ще публикува. Ясно е, че историята с протоколите от 2016 г. беше поднесена на министър Тоадер с цел да отстрани главния прокурор. Защо точно сега? Имаме редица причини: 1. Най-належащо е разследването на насилието, извършено от жандармеристите на 10 август. И не само жандармеристите трябва да бъдат защитени, но и тяхното ръководство и министърът на вътрешните работи Кармен Дан. Спомняте ли си киселия отговор, който даде министър Тоадер, когато главният прокурор си прекрати отпуската веднага щом започна това разследване и обеща, че то ще бъде коректно? Подобно нещо не трябва да се допусне в никакъв случай. 2. Втората причина се отнася до измененията в наказателните кодекси и антиправосъдните постановления, подготвяни от властта, начело с това за амнистия и помилване. При всяка атака срещу наказателното законодателство г-н Лазар беше един изключително твърд глас срещу агресорите. Един глас, който трябва да бъде заглушен. 3. Да не забравяме освен това, че трябва да се роди новата секция за разследване на магистратите според новия закон. Макар че ще бъде назначен от Висшия съвет на магистратурата, шефът на тази секция ще бъде на подчинение на главния прокурор. Появата на тази секция беше предшествана от една голяма манипулация, извършена от Съдебната инспекция, въоръжената ръка на СДП и на министъра. Съдебната инспекция публикува статистика, в която показва, че през последните четири години над 60 процента от магистратите са имали дело срещу себе си в НДБК. Това, което не казва инспекцията, е начинът на сезиране, продължителността на разследването и как е било решено делото. Ако оставим настрана манипулацията, нещата стоят така: всяко сезиране, което изпълнява формалните условия, трябва да бъде разследвано, защото пренебрегването му представлява дисциплинарно отклонение. Съдиите знаят, казва съдия Богдан Матееску, че срещу всеки от тях има вълна от жалби, регистрирани в прокуратурите, а след това прекратени. 4. Не на последно място, главният прокурор е член на Висшия съвет на магистратурата (ВСМ) и – още по-важно – член на прокурорската секция на ВСМ – трън в очите на Тудорел Тоадер. Секцията, която често е оказвала съпротива, трябва да бъде подчинена човек по човек, така че назначенията и санкциониранията да вървят безпроблемно. Ще успее ли тази атака? След решението на Конституционния съд по отношение на отстраняването на Кодруца Кьовеши, изглежда, че да. Но може да бъде трудно и продължително. На първо място, очаквам остра външна реакция, защото никой не е толкова тъп, колкото би искал Тудорел Тоадер. Ако процедурата бъде стартирана, може да се очаква, че ВСМ ще реагира чрез протакане и отрицателно становище. Президентът след това има една малка вратичка, за да се противопостави: законността. И трябва да я използва много добре, защото ако откаже, позовавайки се на законността, вероятно ще се стигне пак до Конституционния съд. И през цялото това време обществеността ще бъде подложена на голям изпит. Ще се предадем или не? Ще оставим ли ненаказани проявите на насилие от 10 август? Ще предадем ли Румъния на престъпниците или не?", "date": "2018.08.28", "title": "Румъния: Правителството се кани да приключи с антикорупционната борба"}
{"url": "http://www.classa.bg/%D1%81%D0%B2%D1%8F%D1%82/item/386272-%D0%BB%D0%BE%D0%BD%D0%B4%D0%BE%D0%BD-%D1%81-%D0%BD%D0%BE%D0%B2-%D1%83%D0%B4%D0%B0%D1%80-%D1%81%D0%BB%D0%B5%D0%B4-%E2%80%9C%D0%B1%D1%80%D0%B5%D0%BA%D0%B7%D0%B8%D1%82%E2%80%9D-%D0%BA%D1%80%D0%B0%D0%B9-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%BE%D1%82%D0%BE-%D0%B4%D0%B2%D0%B8%D0%B6%D0%B5%D0%BD%D0%B8%D0%B5", "text": "Министър твърди, че границите ще бъдат затворени за европейците   Британският министър по въпросите за Брекзит Доминик Рааб заяви, че Великобритания ще настоява за прекратяването на свободата на движение на гражданите от Европейския съюз след излизането на страната от блока, пише „Политико“. „Не мисля, че свободата на движение ще остане. Премиерът даде ясно да се разбере, че свободата на движение ще трябва да бъде прекратена“, заяви Рааб. По неговите думи сделката с ЕС за правото на достъп е свързана с търговското споразумение, което ще включва „чувствителна дискусия за визите, необходими за улесняване на търговията“. Попитан относно писмо, публикувано миналата седмица от министъра на финансите на Великобритания Филип Хамънд, в което той твърди, че Брекзит без споразумение може да намали брутния вътрешен продукт на Обединеното кралство с 10%, Рааб посочи, че е „винаги внимателен спрямо всякакви предвиждания, защото повечето от тях са се оказали грешни“. През 2016 година близо 52% от британските гласоподаватели гласуваха за излизане на страната на Европейския съюз. След това започна процедура по развода между Лондон и Брюксел, която обаче не върви гладко. ЕС иска да гарантира правата на своите граждани и след Брекзит, но по всичко личи, че Лондон не иска да има свободно движение към Острова.", "date": "2018.08.28", "title": "Лондон с нов удар! След “Брекзит”: Край на свободното движение!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386264-%D0%BC%D0%B8%D1%81-%D1%81%D0%B8%D0%BB%D0%B8%D0%BA%D0%BE%D0%BD-%D1%81%D0%BA%D1%8A%D1%81%D0%B0-%D1%81%D0%B8%D0%BD%D0%B4%D0%B6%D0%B8%D1%80%D0%B0", "text": "Мис Силикон Виктория Петрова надмина себе си на участие в еротично шоу в култово заведение на морето. Миската, която от няколко месеца е разделена с гаджето си съвсем е скъсала синджира се вижда на снимките, които обикалят мрежата от няколко дни. На тях Вики е захвърлила дрехите и всички задръжки.Положението излиза от контрол, в момента, в който на сцената се качва нейната колежка Силвия Алексиева (първа подгласничка на Мис Силикон 2018). То не са ласки, не са прегръдки, а кулминацията идва когато двете мацки се заливат с мляко. Как ли са се чувствали мъжете в клуба, можем само да гадаем. Да се забърква в скандали стана запазена марка на Виктория. Явно боят, който изяде от ревнивата съпруга на женения си любовник съвсем е отключил тъмните страни от характера й. Думите са излишни.  Вижте снимките!          ", "date": "2018.08.28", "title": "Мис Силикон скъса синджира"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386265-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%BF%D1%80%D1%8A%D1%81%D0%BA%D0%B0-%D1%81%D0%B5%D0%BA%D1%81%D0%B0%D0%BF%D0%B8%D0%BB", "text": "Николета Лозанова отново привлече вниманието на последователите си в социалните мрежи с поредна секси снимка. Племейтката пак показа перфектното си тяло, но този път на тенис корта, демонстрирайки може би, че е голяма фенка на тениса. Приятелката на Николай Михайлов пръска сексапил с тенис ракета в ръка, която прикрива дупето й. \"Беше забавен ден.\", написа брюнетката в \"Инстаграм\", а снимката естествено набира голям брой харесвания.       ", "date": "2018.08.28", "title": "Николета пръска сексапил"}
