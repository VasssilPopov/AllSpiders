{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379611-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8", "text": "Фалшивите новини се разпространяват в интернет по-бързо от истинските, но това се дължи повече на самите потребители, отколкото на програми тип ботове, показва публикувано днес в сп. „Сайънс\" изследване, цитирано от Франс прес. Изследването на екип от Масачузетския технологичен институт обхваща периода от 2006 до 2017 г. и около 126 000 новини, истински и лъжливи, пуснати в Туитър от 3 милиона души над 4,5 милиона пъти. За установяване на разликата между истински и фалшиви новини екипът е използвал изводите на шест независими организации за фактологични проверки. Фалшивите информации обикновено се разпространяват по-бързо и по-обхватно от истинските. На истинските новини е нужно средно шест пъти повече време да достигнат до 1500 души, отколкото на фалшивите. Има 70 процента по-голяма вероятност една фалшива новина да бъде ретуитната в сравнение с истинска новина, отбелязва Ройтерс. Това се наблюдава във всички категории информация, но е най-ярко изразено в фалшивите политически новини, отколкото във фалшивите новини за тероризъм, природни бедствия, наука, градски легенди или финанси. Екипът на изследването освен това изтъква, че разликата идва от хора, а не от софтуери за автоматични операции в интернет, известни като ботове. Ботовете разпространяват по еднакъв начин истинските и фалшивите новини, което значи, че хората са по-отговорни за по-високото разпространение на фалшиви новини. Според изследването това наблягане на фалшивите новини може да се дължи на способността им да изненадват хората повече от истинските новини, защото противоречат на очакванията и представите им. Установява се също, че Туитър акаунтите, които публикуват фалшиви новини, обикновено имат по-малко абонати, следят по-малко други акаунти и са по-малко активни от тези, които пускат истински новини.", "date": "2018.03.13", "title": "За фалшивите новини"}
{"url": "http://www.classa.bg/%D1%81%D0%B2%D1%8F%D1%82/item/379606-%D1%80%D1%83%D1%81%D0%B8%D1%8F-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BA%D1%80%D0%B0%D0%B9%D0%BD%D0%B0%D1%82%D0%B0-%D1%81%D1%8A%D0%B4%D0%B1%D0%B0-%D0%BD%D0%B0-%D0%BD%D0%B0%D0%B9-%D0%BC%D0%BE%D1%89%D0%BD%D0%B8%D1%82%D0%B5-%D0%B4%D0%BE%D1%81%D0%B5%D0%B3%D0%B0-%D0%B1%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B8-%D1%80%D0%B0%D0%BA%D0%B5%D1%82%D0%B8-%D1%81%D0%B0%D1%82%D0%B0%D0%BD", "text": "Междуконтиненталните балистични ракети RS-36M Воевода (SS-18 Satan, съгласно класификацията на НАТО) ще бъдат демонтирани в близко бъдеще, за да се използват частите им повторно. Това съобщи Юрий Борисов, руският заместник-министър на отбраната, отговарящ за въоръжаването.   \"Сатан е разработена в средата на 1980 и продължава да служи, но с течение на времето и тази система се превръща в отживелица. Вече е в края на нейния жизнен цикъл и скоро ще започнем да рециклираме тези ракети\" каза Борисов в интервю .   Руският президент Владимир Путин разкри на 1 март първите снимки на успешните изстрелвания на междуконтиненталната балистична ракета RS-28 Сармат, наследник на Сатан.   Сармат е междуконтинентална ракета над 200 тона, способна да носи ядрени бойни глави, включително хиперзвукови и да атакува цели през Северния и през Южния полюс, информира подробно Борисов.   Заместник-министърът на отбраната обясни, че е трудно да се говори за сваляне на балистични ракети с не-ядрени оръжия и \"най-желателно\", е да бъдат сваляни, когато са в началната фаза на полета. „В новите ракети Сармат тази фаза е много по-малка, отколкото в предшественика им Воевода и затова те са по-малко уязвими\".", "date": "2018.03.13", "title": "Русия разкрива крайната съдба на най-мощните досега балистични ракети \"Сатан\""}
{"url": "http://www.classa.bg/%D1%81%D0%B2%D1%8F%D1%82/item/379607-%D0%BF%D1%83%D1%82%D0%B8%D0%BD-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%B7%D0%B0%D1%89%D0%BE-%D0%BF%D0%BE%D1%82%D1%8A%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%BA%D1%83%D1%80%D1%81%D0%BA", "text": "Разрушаването на ядрената подводница \"Курск\" е било следствие от очевидното общо състояние на руските въоръжени сили по онова време. Това становище беше изразено от руския президент Владимир Путин в документалния филм \"Путин\", реализиран от журналиста Андрей Кондрашов и публикуван в неделя в социалната мрежа Одноклассники   \"Нека си го кажем: .. знаем в какво състояние са били честно казано тогава въоръжените сили, няма нищо изненадващо, но трагедията е колосална, много хора са загинали\", заяви президентът.   Путин припомни, че след разпадането на Съветския съюз се появиха големи трудности в икономиката, в социалната сфера, както и в армията на страната. Според президента, ситуацията във военноморския флот също е била трудна: \"възнаграждението беше минимално и нередовно плащано, жилищните проблеми изобщо не бяха решени\".   Руският лидер също посочи, че в дните, в които е настъпила трагедията, той току-що е поел задълженията си като президент. \"Аз дори не знаех, че е имало сериозни военни учения. Министърът на отбраната се обади и каза, че е загубил една подводница, но са я намерили и се работи по възстановяването й. Не бе ясно дали се случва нещо трагично. Но след това трагедията се показа в своята цялост \", обясни президентът.   Ядрената подводница Курск, известна още като \"К-141\", потъна на 12 август 2000 г. във водите на Баренцово море, като отне за живота на 118-те членове на екипажа.   По-късно, по време на разследването на правителствената комисия, беше установено, че е имало експлозия в торпедното отделение, пожар и след това детонация на боеприпаси.", "date": "2018.03.13", "title": "Путин разкрива защо потъна руската подводница Курск"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379608-%D0%BF%D0%B0%D0%BF%D0%B0%D1%82%D0%B0-%D0%BD%D0%B5-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D0%B9%D1%82%D0%B5-%D0%BE%D1%82-%D0%B3%D0%BB%D0%BE%D0%B1%D0%B0%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0", "text": "Папа Франциск изрази безпокойството от националните политики, диктувани от страха от глобализацията и от страха от бежанците, предадоха световните агенции. Папата направи това изявление пред членовете на католическата общност Сант Еджидио в Рим, която отбелязва 50-годишнината си и която помага на бежанци. Той призова хората, работещи за нея, да продължат да отварят нови хуманитарни коридори за бежанците, търсещи спасение от войната и от глада. Емоционалната среща на Франциск с представителите на общността се състоя в базиликата Санта Мария в Трастевере. Организацията Сант Еджидио е много активна освен в приема на бежанците и в посредничеството за мир в зони на конфликт като Централноафриканската република, Либия, Нигер. Папата похвали мисията й за създаване на общество, което не смята никого за чужденец, и мисията й за прекосяване на стените и границите, която я противопоставя на днешния свят, изпълнен със страх. Папата припомни, че нашата епоха изпитва голям страх от „широките контури на глобализацията\". Той допълни, че този страх често пъти се обръща към „хората, които са чужденци, които са различни, които са бедни, като че ли те са врагове\". „И тогава хората се защитават от тях, като си мислят, че съхраняват онова, които ние имаме и което ние сме\", каза папата. Той допълни, че „бъдещето на един глобален свят е да живеем заедно и този идеал изисква ангажимент за изграждане на мостове и за открит диалог\". Чрез хуманитарни коридори на организацията Сант Еджидио, заедно още две църковни институции, в Италия дойдоха около 1000 души, основно сирийци. Вчера папата се срещна с 15-годишно момче, преминало първо през такъв хуманитарен коридор. То му разказа за страданията си първо в Сирия, а после в бежански лагер в Ливан. Момчето му каза, че когато мисли за Сирия, една дума му идва наум и това е думата „мир\". Тогава папата го прегърна. Папата изслуша и разказа на 80-годишната италианка Джована Ла Векия, която му каза, че отказва да се възприема като безполезна в едно общество, което не обръща внимание на възрастните. Тя разказа, че посещава доброволно затворници и помага на бежанците, дошли в Италия, да научат италиански език.", "date": "2018.03.13", "title": "Папата: Не се страхувайте от глобализацията"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/379609-%D0%B7%D0%B0%D1%86%D0%B8%D0%BA%D0%BB%D0%B8%D1%85%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F", "text": "След силния старт преговорите между Гърция и Македония за разрешаване на спора за името се забавиха значително, тъй като Атина очаква значителни отстъпки от Скопие по ключовото искане за промяна на конституцията, пише Василис Недос в статия за електронното издание Ekathimerini, цитирано от Cross.bg. Миналата седмица министърът на външните работи на Гърция Никос Кодзиас трябваше да посети Скопие, но спадът в инерцията на преговорите отложи пътуването му за неопределено време, уверен е Недос, като допълва, че през настоящата седмица първият дипломат на Атина ще пътува до Бостън, САЩ. Но различията, които делят представителите на двете държави, може в крайна сметка да създадат условия, в които посещението на Кодзиас да не се осъществи през месец март. Когато обаче то се случи, ще бъде с първия за последните 12 г. директен полет между Атина и Скопие. Междувременно дипломатите ще следят отблизо планирано посещение в Скопие на помощник-държавния секретар по въпросите на Европа и Евразия Уес Мичъл, който в четвъртък ще направи визита и в Атина. В изявление, публикувано преди неговото пътуване, Държавният департамент обяви, че Мичъл ще потвърди подкрепата на САЩ за „евроатлантическите стремежи\" на Македония и за „продължаващите преговори с Гърция\". Макар Македония да е изпълнила обещанията си да направи символични промени – като например промяната на имената на международното летище в Скопие и ключовата магистрала, гръцките власти са загрижени за липсата на промяна по същество. Непрекъснатият отказ на премиера на Македония Зоран Заев да обмисли преразглеждане на конституцията на страната му само подклажда опасенията на Атина. Вместо това ръководителят на кабинета в Скопие настоява за изготвянето на международен договор, като отбелязва, че във всеки случай неговото правителство няма необходимото парламентарно мнозинство, за да прокара конституционни промени. Гръцки официални представители твърдят, че Заев може да убеди допълнителни депутати да гласуват за конституционна реформа. Що се отнася до основния въпрос, по отношение на промяната в името на Македония, двете страни изглежда са на път да постигнат компромис в преговорите, водени под егидата на ООН. Все още обаче перспективите за големи отстъпки подхранват обществени протести и в двете страни. В понеделник Кодзиас бе в Букурещ за разговори с румънските и българските си колеги Теодор Мелескану и Екатерина Захариева. Първият дипломат на Атина потвърди подкрепата на Гърция за кандидатурите на Румъния и България за присъединяване към Шенгенското пространство.", "date": "2018.03.13", "title": "Зациклиха преговорите за името на Македония"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/379610-%D0%B2%D0%B8%D0%B2%D0%B0%D0%BA%D0%BE%D0%BC-%D1%81%D1%8A%D1%81-%D0%B7%D0%BD%D0%B0%D1%87%D0%B8%D1%82%D0%B5%D0%BB%D0%BD%D0%B8-%D0%BF%D1%80%D0%B8%D1%85%D0%BE%D0%B4%D0%B8", "text": "Виваком е най-големата телекомуникационна компания у нас и за 2017 г., като годишните й приходи достигат 890 млн. Лева. Това е 1.6% ръст на годишните приходи, съобщи изпълнителният директро на комапията Атанас Добрев. С този резултат мобилният оператор се обявява за лидер на българския пазар за пета година поред с пазарен дял от 29%. Благодарение на тези позиции, телекомът е успял да осигури рефинансирането на облигационната емисия от 400 млн. евро. Преди най-големия ѝ падеж компанията майка БТК е намерила нов кредитор и по-добри условия на финансиране. \"Успяхме да рефинансираме облигацията със синдикиран заем, който бе аранжиран от Citi Bank\", каза Добрев. „Очакваме в рамките на следващия месец облигацията да бъде погасена в комбинация с новия заем и средства от нашия баланс\", допълни той, цитиран от Investor.bg. Кредитор става консорциум от 12 банки и инвестиционни фондове. Договорено е финансиране за 350 млн. евро, което ще позволи да се рефинансира облигационната емисия с падеж през ноември. Новата лихва е значително по-ниска от досегашната и е около 3,5%. Удължен и увеличен е и размерът на договора със Societe Generale за револвиращия кредит на компанията. Към края на 2017 г. общият брой клиенти на мобилни услуги е 3 085 000, като се отчита ръст на дела на клиентската база на абонаментен договор – 89% спрямо 87% в края на 2016 г. Компанията отчита, че е привлякла 147 хил. Абоната с пренесени номера. Делът на приходите от мобилен интернет в общите приходи от мобилни услуги продължава да се увеличава, като за четвърто тримесечие на 2017 година достига 37% спрямо 33% за същия период на 2016 г., като обяснението е с голямото покритие на населението и на територията с 4G технологията. Седномесечните приходи от потребител възлизат на 11.4 лв. по данни за четвърто тримесечие на 2017 г.", "date": "2018.03.13", "title": "Виваком със значителни приходи"}
{"url": "http://www.classa.bg/%D1%81%D0%B2%D1%8F%D1%82/item/379602-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D0%B5%D0%BD-%D0%B7%D0%B0%D0%BF%D0%B8%D1%81-%D0%BD%D0%B0-%D0%BD%D0%BB%D0%BE-%D0%B8%D0%B7%D0%BD%D0%B5%D0%BD%D0%B0%D0%B4%D0%B8-%D0%B5%D0%BA%D1%81%D0%BF%D0%B5%D1%80%D1%82%D0%B8%D1%82%D0%B5", "text": "Държавният департамент на САЩ току-що разсекрети запис получен от военен самолет Boeing F / A-18 Super Hornet, на който се вижда НЛО, летящо с висока скорост. Видеото, публикувано на 9 март, е записано на източното крайбрежие на Северна Америка през 2015. Мистериозният обект е сниман от пилотите, благодарение на новия радар ATFLIR, работещ на базата на инфрачервени сензори. Във видеото се вижда бяла точка, която се движи с огромна скорост, а изненаданите пилоти коментират ситуацията, докато се опитват да хванат целта с радара. След този нов разсекретен случай, Кристофър Мелън, бивш директор в Комисията на Сената по разузнаване и бивш заместник-помощник секретар на отбраната в администрацията на Бил Клинтън и Джордж У. Буш, разкритикува мълчанието на Пентагона и Министерството на отбраната за феномена НЛО.   В статия, публикувана в The Washington Post, той казва, че знае за \"многобройни разговори на служители на Пентагона, квалифициращи тези явления като изолирани инциденти\".   Неговият колега Луис Елисондо, който ръководи Разузнавателната програма на Пентагона, насочена към изучаване на доказателства за НЛО \"е подал оставка миналата есен, за да протестира срещу липсата на правителствена помощ\", казва експертът.   Той също споменава случаите, описани в някои доклади от самолетоносача USS Принстън през 2004 г., чийто радар регистрира неидентифициран самолет, летящ със свръхзвукови скорости, който спира на няколко метра над океана. \"Америка няма самолет, способен на такива подвизи\", отбелязва Мелън.   Изправени пред такива доказателства, той не разбира защо правителството на САЩ не започва да разглежда въпроса по-енергично. \"Ако източникът на тези самолети е загадка, подобна е и парализата на правителството\", оплаква се той.   Ако тези НЛО всъщност са знак, че \"Русия, Китай или друга нация крият невероятни технологични постижения\", САЩ трябва да бъдат готови да посрещнат тези предизвикателства, както го направиха през 50-те, когато се състезаваха със СССР в космическата надпревара.   \"Време е да се сложи край на табутата, свързани с НЛО, а вместо това да чуем нашите пилоти и радарни оператори\", твърди Мелън", "date": "2018.03.13", "title": "Разсекретен запис на НЛО изненада експертите"}
{"url": "http://www.classa.bg/%D1%81%D0%B2%D1%8F%D1%82/item/379603-%D0%B8%D0%BB%D1%8A%D0%BD-%D0%BC%D1%8A%D1%81%D0%BA-%D0%BE%D0%B1%D1%8F%D1%81%D0%BD%D1%8F%D0%B2%D0%B0-%D0%BA%D0%B0%D0%BA-%D0%B4%D0%B0-%D0%BE%D1%86%D0%B5%D0%BB%D0%B5%D0%B5-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D0%B2-%D1%82%D1%80%D0%B5%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "Основателят и собственик на компаниите SpaceX и Tesla Motors, Илън Мъск, говори за бъдещето на човешката цивилизация и опасностите на изкуствения интелект, в рамките на фестивала South by Southwest, който се проведе миналия уикенд в град Остин, САЩ.   Бизнесменът каза, че е необходимо да се колонизира Марс и вероятно Луната, за да напуснем нашата планета. \"Вероятно ще има още една тъмна епоха, особено, ако има трета световна война\", каза Мъск, твърдейки, че в такъв случай Марсианската колония \"ще пренесе факела на човешката култура\".   Той заяви, че неговата компания възнамерява да проведе първия изпитателен полет до Марс в началото на 2019, с помощта на ракета Big Falcon, която все още е в процес на изграждане.   \"Ние изграждаме първия марсиански или междупланетен кораб и мисля, че ще можем да направим кратки полети нагоре и надолу през първата половина на следващата година\", заяви Мъск, като призна, че понякога плановете са \"леко преувеличени\".   Според изобретателя появата на универсален \"суперум\" може да се превърне в заплаха за цивилизацията. \"Изкуственият интелект е много по-опасен, отколкото ядрените оръжия. Тогава защо няма регулаторен надзор?\" попита той, посочвайки необходимостта за създаването на специален орган с необходимата компетентност, който да следи развитието на ИЕ.   Мъск предупреди, че изследователите на изкуствения интелект не са толкова загрижени за заплахата, която той представлява, колкото трябва да са. \"Най-големият проблем виждам с така наречените експерти по изкуствен интелект, те мислят, че знаят повече, отколкото те всъщност знаят. Те мислят, че са по-умни, отколкото са. Те не харесват идеята, че една машина може да бъде по-умна от тях ,така че отхвърлят тази идея\".", "date": "2018.03.13", "title": "Илън Мъск обяснява как да оцелее човечеството в трета световна война"}
{"url": "http://www.classa.bg/%D1%81%D0%B2%D1%8F%D1%82/item/379604-%D0%BA%D0%B8%D1%82%D0%B0%D0%B9-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%81%D0%B0%D1%89-%D0%BD%D1%8F%D0%BC%D0%B0-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB%D0%B8", "text": "\"В търговската война няма победители\", каза китайският министър на търговията Жонг Шан на 11 март, позовавайки се на съобщението на Доналд Тръмп за налагането на тарифи върху стоманата и алуминия.   По време на пресконференция след парламентарно заседание на Националния народен конгрес, той предупреди, че търговската война между Пекин и Вашингтон \"ще донесе само бедствие в Китай, в САЩ и по света\", цитира думите му Ройтерс.   Китайският министър на търговията добави, че въпреки че Китай е готов да защити интересите си, двете страни ще продължат диалога: \"Никой не иска да води търговска война, защото всеки знае, че ще навреди на всички\".   На 8 март президентът на САЩ подписа документите за налагане на мито от 25% върху вноса на стомана и 10% върху алуминия. Мярката предизвика загриженост за протекционизма на САЩ и предизвика критика в различни нации. Мексико и Канада понастоящем са освободени от тази мярка, но това би могло да се промени, ако не се постигне споразумение при предоговарянето на Северноамериканското споразумение за свободна търговия (NAFTA). Тръмп заяви още, че още страни могат да разчитат на тази привилегия, но това до голяма степен зависи от военните отношения", "date": "2018.03.13", "title": "Китай предупреждава САЩ \"Няма победители\""}
{"url": "http://www.classa.bg/%D1%81%D0%B2%D1%8F%D1%82/item/379605-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BE%D1%82%D0%BA%D1%80%D0%B8-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D0%B3%D1%83%D1%82%D0%B0-%D0%BB%D0%B0%D0%B1%D0%BE%D1%80%D0%B0%D1%82%D0%BE%D1%80%D0%B8%D1%8F-%D0%B7%D0%B0-%D0%B1%D1%83%D0%BD%D1%82%D0%BE%D0%B2%D0%BD%D0%B8%D1%87%D0%B5%D1%81%D0%BA%D0%B8-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8-%D0%BE%D1%80%D1%8A%D0%B6%D0%B8%D1%8F", "text": "Сирийските правителствени войски са открили занаятчийски цех за производство на химически оръжия в източната част на Гута, непосредствено до Дамаск. За това съобщава висшето командване на сирийската армия.   \"Предполага се, че намереното оборудване се използва като част от подготовката на провокация, за да бъдат обвинени правителствените войски, че използват химически оръжия\", заяви полковник Ибрахим Ферас   Откритието идва седмица, след като бяха намерени 24 тона химически агенти на териториите, контролирани преди от бунтовниците. Дамаск поиска съответното действие на Организацията за забрана на химическите оръжия (ОЗХО), но органът отказа да изпрати експерти, под предлог че са налице прекомерни опасности в региона.   В събота, заместник-министърът на външните работи на Сирия, Фейсал Мекдат, предупреди, че бунтовниците в Източна Гута се подготвят да организират химическа атака в региона, за което планирали да пожертват няколко жени.   На 26 февруари в анклава бе обявено хуманитарно примирие. Въпреки, че бе отворен хуманитарен коридор за граждани и за бунтовници, ситуацията остава напрегната, тъй като терористите не престават да бомбардират цивилни райони и атакува всеки, който се опитва да избяга от местността.", "date": "2018.03.13", "title": "Сирийската армия откри в Източна Гута лаборатория за бунтовнически химически оръжия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379601-%D0%B2%D1%81%D0%B5-%D0%BF%D0%BE-%D0%B4%D1%8A%D0%BB%D0%B1%D0%BE%D0%BA%D0%B0-%D1%81%D1%82%D0%B0%D0%B2%D0%B0-%D0%BF%D1%80%D0%BE%D0%BF%D0%B0%D1%81%D1%82%D1%82%D0%B0-%D0%BC%D0%B5%D0%B6%D0%B4%D1%83-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B8-%D0%B1%D0%B5%D0%B4%D0%BD%D0%B8%D1%82%D0%B5-%D1%83-%D0%BD%D0%B0%D1%81", "text": "Неравенството между най-богатите и най-бедните в България се задълбочава въпреки сравнително високия икономически растеж през последните години, повишаването на заетостта и доходите и спада на безработицата до предкризисни нива. Най-богатите 20% от населението получават средно 8 пъти повече от най-бедните 20%. Данните са на Евростат към края на 2016 г. Само година преди това разликата в доходите им е била 7 пъти, а през 2012 г. – 6 пъти, пише “Сега”.   Неравенството в доходите е само един от социалните показатели, по които България е в “критично положение”, става ясно от последния доклад на Брюксел в рамките на т.нар. Европейски семестър, който следи представянето на икономическите и фискалните политики на страните членки. От тази година обаче Еврокомисията се фокусира върху социалните политики и социалните права на гражданите, които в много държави изостават на фона на възстановяването на европейските икономики след кризата.      За целта ЕК вече ще следи 12 показателя, свързани с равните възможности и достъп до пазара на труда, условията на труд и социалното подпомагане и т.н. България получава оценка “критична ситуация” за половината от тези показатели, а за други три е необходимо да сме “под наблюдение”. Това изправя страната ни пред нова опасност да попадне в най-рисковата група на страните с прекомерни макроикономически дисбаланси, от която успяхме да излезем едва през тази година.   Освен неравенството на доходите най-тежко е положението с високия дял от населението, което живее в риск от бедност и социално изключване. През 2012 г. 49% от българите са били в такава опасност. През 2014 г. делът им пада до 40%, но оттогава положението не се е подобрило. Като критична е определена и ситуацията с високия процент младежи на възраст от 15 до 24 г., които нито учат, нито работят – към края на 2016 г. те са 18% от населението. България получава най-ниската оценка и за ефекта на социалните помощи върху намаляването на бедността, както и за незавидното ниво на дигитални умения – само 29% от българите на възраст между 16 и 74 г. могат да работят с компютър. С 13.8% рано напускащи училище деца и младежи страната ни попада в по-леката категория – “под наблюдение”. Тревожното обаче е, че този процент се влошава – преди 6 години делът на рано напускащите училище е бил 12.5%. Въпреки предприетите през последните години мерки за ограничаване на отпадането от училище те все още не са показали ефективност, отбелязва Еврокомисията.   Припомня се, че у нас бе въведена задължителната предучилищна подготовка, екипи от специалисти на местно ниво бяха ангажирани да откриват и подпомагат отпадналите ученици, за да ги върнат обратно в училище, беше организирано и допълнително обучение по български език за ромите и др. Според ЕК под наблюдение трябва да са също така грижите за децата под 3-годишна възраст, както и заетостта, въпреки че тя расте непрекъснато през последните години и вече надхвърля 70%. Единственият показател, по който България е над средното за ЕС ниво, е равнопоставеността в заетостта на мъжете и жените.   Преди дни обаче по повод Деня на жената 8 март бяха оповестени данни, които показват, че по отношение на заплащането има сериозно неравенство между половете – за един и същ тип работа жените в България получават около 30% по-малко от мъжете. България се изправя пред сериозни предизвикателства и по отношение на част от индикаторите за защита на социалните права, се посочва в последния доклад на Брюксел. Ромите и децата от бедни семейства са със затруднен достъп до качествени образователни и здравни услуги. Разходите за социално подпомагане са доста под средното ниво за ЕС и това допринася за високото ниво на бедност в страната.  ", "date": "2018.03.13", "title": "Все по-дълбока става пропастта между богатите и бедните у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379596-13-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1516 г. Карл V Хабсбург е провъзгласен за първи крал на Испания.   През 1519 г. испанският конкистадор Ернан Кортес слиза на мексиканския бряг и започва поход срещу кралството на ацтеките.   През 1639 г. Кеймбриджският колеж в САЩ е преименуван на Харвардски университет.   През 1781 г. сър Уилям Хершел открива планетата Уран.   През1879 г. княз Алеко Богориди е назначен от османския султан за пръв генерал-губернатор на Източна Румелия.   През 1881 г. при атентат в Санкт Петербург е убит Александър II и за император на Русия е провъзгласен Александър III.   През 1913 г. Одринската крепост е превзета от българската армия по време на Балканската война.   През 1921 г. по решение на Светия синод е учреден Църковно-исторически музей под ръководството на проф. протойерей Иван Гошев.   През 1932 г. Паул фон Хинденбург побеждава Адолф Хитлер на изборите в Германия.   През 1935 г. по време на разкопки в Йерусалим е открита библиотека от около 1000 г. преди Христа, която потвърждава библейската история.   През 1968 г. Александър Дубчек премахва цензурата в Чехословакия.   През 1973 г. с постановление на Министерския съвет на България се въвежда намалено работно време и петдневна работна седмица   През 1981 г. в Народна република България е открита официално Национална астрономическа обсерватория - Рожен.   През 1988 г. в Япония е открит официално Сейкан, най-дългият железопътен тунел в света до момента (53,8 км.)     През 2013 г. е избран първият папа от Новия свят - Франциск.  ", "date": "2018.03.13", "title": "13 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379597-%D0%B8%D0%BD%D0%BE%D0%B2%D0%B0%D1%82%D0%B8%D0%B2%D0%BD%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D1%81-%D0%B4%D0%BE%D0%BA%D0%B0%D0%B7%D0%B0%D0%BD%D0%BE-%D0%BA%D0%B0%D1%87%D0%B5%D1%81%D1%82%D0%B2%D0%BE", "text": "Я да ви проверя креативното мислене с една гатанка. Мъничко червеничко, и царя от пътя отбива. Що е то? Не, не е ягодка, дръжте се като големи де!   Не е и Станишев във втория кабинет на Сакскобургготски, макар че заслужавате поздравления, ако това е вашият отговор. Опитайте още веднъж.       Ами разбира се, че логото на Инерком в рекламите, с които Гинка Върбакова слага началото на красивото си приятелство с медиите. Правилен шестоъгълник в цвят \"горски плод\" и бяла буква N вътре (не питайте коя точно дума от Innovative Energy Company символизира, не бъдете чак такива буквалисти).   Слоганът е: \"Иновативни решения с доказано качество\". Не можем да отречем, бая иновативен подход имаше в решението на бизнесдамата да придобие ЧЕЗ, качеството обаче тепърва трябва да се доказва, да му се не види.     Ние отдавна сме свикнали, че опаковката прави стоката, още от времето, когато Бойко Борисов ни предупреди, че политиката е \"лайно в целофан\". Оттогава доста неща се промениха относно прозрачността на опаковъчните материали на властта. Днес всичко е завито в сукно от национален интерес.   Гинка ще трябва да се учи в движение не само в областта на голямата енергетика, но и на собственото си рекламиране. Иновативните й решения към този момент са само с доказаното качество на съдържанието на целофана.   Но за какво сме хора, ако не да си помагаме?! Не един и двама рекламисти точат зъби да превърнат тази кокошка в жар-птица. Знайни и незнайни копи-пейст райтъри в момента обмислят ключови послания и скоро ще сме свидетели на далеч по-иновативни решения за доказване. Ако не на качество, то поне на количество.      червеното не е най-удачният цвят за лого. Топъл цвят е, като загрят реотан, но това носи алюзии с цената. Пък и червените не са луди по присъствието ви, не е ясно от какво ревнуват. Не бих препоръчал синьото (логото на ГЕРБ е в перфектния нюанс, апропо), не за друго - бие на очи. А и вече е налице обещана намеса на държавата, така че трябва нещо по-патриотично. Зеленото е най-добрият вариант. Хем зелено и енергия си пасват, без задължително да са в пряка връзка, хем издава политическа независимост, дори незрялост.    N като символ на компания с название Инерком създава усещане за скрит смисъл. Сякаш нещо друго стои зад името. Нали не искаме да се поддържа това схващане? Ето защо да сменим N-то с огледалното И. На практика пак е същото, но е българско, разбираемо и се връзва с фирмата ви. Пък на г-н N кажете, че това е в негов интерес.   слоганът ви е под всякаква критика. \"Иновативни решения с доказано качество\" е хвалипръцковщина, която може да се залепи на всичко – от машини за косене на трева, през дамски превръзки до правителствени неприемания на оставки. Къде ви е корпоративната идентичност? Нали сте иновативна компания?! Какво ще кажете за изречението \"Ние вече сме хората с контактите\". Усещате ли двуфазното значение?     Говорете с когото трябва и направете една лотарийна игра – талонче за търкане към всяка сметка. Не че ще се печели много, но да подържат пенсионерите още малко стотинките си в ръка на раздяла.   Нещо позитивно за финал, твърде много критика стоварихме. Г-жа Върбакова е много елегантна, но за да се хареса на левицата е добре да се появи поне с една зелена рокля с дантела, което, както се разбрахме, ще е в тон с корпоративната идентичност и прочее конотации. А и зеленото отбива царя от пътя сравнително по-малко.", "date": "2018.03.13", "title": "Иновативно решение с доказано качество"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/379598-%D0%B8%D0%BC%D0%B0-%D0%B8-%D0%BF%D0%BE-%D0%BB%D0%BE%D1%88%D0%B8-%D0%BD%D0%B5%D1%89%D0%B0-%D0%BE%D1%82-%D1%82%D0%BE%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5%D1%88-%D0%BE%D1%82%D0%BA%D0%B0%D1%87%D0%B5%D0%BD", "text": "Керуак е от онези писатели, които ще те накарат да си хванеш багажа и да тръгнеш на път без посока. Ако някой, някъде, някога е търсил себе си, пътувайки, това е именно американският бродяга, символът на бийт културата.   Той е един от големите (а може би и най-големият) от бардовете на своето поколение - гласът на онези изгубени души, които обитават америка след Втората световна война и търсят смисъла на самото съществуване в наркотици, джаз и литературата.     Мнозина са тези, които ще нарекат \"По пътя\" своеобразно евангелие на аутсайдерите от средата на XX век. Самото му име се превръща в икона за контракултурата. Самият му живот е едно голямо търсене. Роден е на 12 март 1922 г. в Лоуел, Масачузетс в семейство на канадски французи, преселили се в в Нова Англия, за да търсят работа. Баща му е ексцентрик по природа, а майка му е властна натура и ревностна католичка, при която той остава да живее през по-голямата част от живота си. Още от ранна възраст го бележи загубата. По-големият му брат Жерар, който умира от ревматична треска на девет години - нещо, което ще опише по-късно във \"Видения за Джерард\".   Въпреки провалената си заради контузия стипендия от Колумбийския университет, той остава да живее в Ню Йорк по това време той среща хората, с които по-късно ще пътува из целия свят и които са герои в много от неговите романи - същите тези, които по-късно публиката ще нарече \"бийтпоколението: - Алън Гинсбърг, Нил Касиди, Джон Холмс, Хърбърт Хънк и Уилям Бъроуз и т.н.    прочутата хартиена ролка от налепени един за друг листи, написани, докато самият писател се поддържа буден с кафе и бензендрин (стимулант, производен на амфетамина). Реално голяма част от съдържанието вече е била написана в неговите дневници от странстванията му из пътищата на Америка през няколкото години преди това.   Издателите обаче не проявяват интерес. За тях езикът, който Керуак използва, е твърде близък до социалните малцинства - до онези, които са твърде бедни, отхвърлени или директно твърде черни, за да се впишат в представите за прието.   Но реално това прави и самият писател - той излиза много извън общоприетото - и като живот, и като писане. Въпреки това, макар и с изисквани редакции, романът излиза на бял свят през 1957 г. и превръща автора си в легенда.         Неговото приятелство с Алън Гинсбърг, Уилям Бъроуз и Грегъри Корсо става емблематично за бийтпоколението. Неговата слава започва неконтролируемо да расте и впоследствие става причина за гибелта му.   Твърде много алкохол, твърде бърз живот и твърде много наркотици. На 47-годишна възраст, след като е написал още доста книги, той умира от стомашен кръвоизлив, причинен от цирозата.   За сметка на това той оставя след себе си думи, които ще помагат на поколения объркани млади хора след това да намират себе си или поне идеята как биха могли да направят това.     - \"Защото единствените хора за мен са лудите, онези, които са луди за живот, луди за разговори, луди за спасение, онези, които пожелават всичко наведнъж, които никога не се прозяват, нито дрънкат баналности, а горят, горят, горят като приказни жълти фойерверки, разпукват се сред небето, същински звездни паяци, а отвътре блясва синкавата светлина на сърцевината им и тогава всички се стъписват: \"Аууууу!\" Как са наричали този тип млади хора в Германия на Гьоте?\"   - \"Аз се снимах анфас и приличах на тридесетгодишен италианец, готов да убие всеки, който каже думичка срещу майка му.\"   - \"Не знаех какво става с мен, а после изведнъж осъзнах, че беше просто от марихуаната, която пушехме… От нея се раждаше усещането ми, че в следващия миг всичко ще се случи — мига, в който нещата ще се решат веднъж завинаги.\"   - \"Полежахме по гръб, загледани в тавана, и се чудехме защо Господ е сътворил света толкова тъжен.\"   - \"Американска история. Всеки прави онова, което си мисли, че се очаква от него.\"   - \"Този свят ми дължи някои неща, това е всичко.\"   - \"И така ще се потопим в сладкия живот, \"защото сега му е времето, а ние знаем какво значи времето.\"   - \"Веднъж леля беше казала, че докато мъжете не паднат в краката на жените си и не замолят опрощение, светът никога няма да намери спокойствие.\"   - \"Никому не можех да предложа нищо повече от собствения си хаос.\"   - \"В затвора човек си обещава правото на живот.\"   - \"Дали сме паднали ангели, които не искаха да повярват, че нищото е нищо - и бяхме родени да губим нашите любими и нашите скъпи приятели един по един, докато накрая изгубим своя собствен живот за доказателство?\"   - \"Щастлив. Само по плувки, бос, рошав, в огненочервения зрак на вечерта, пеещ, поглъщащ вино, плюещ, скачащ, бягащ - това е начинът да се живее. Изцяло сам и свободен върху меките пясъци на плажа…\"   - \"Всички човешки същества са и мечтаещи същества. Мечтите обединяват цялото човечество.\"   - \"Кара ме да се чувствам горд, че така или иначе обичам света - омразата е лесно сравнима.\"   - \"Чувствам се виновен, че съм член на човешката раса.\"   - \"Ще ме обичаш ли и през декември така както ме обичаш през май?\"   - \"Хубавото на нещата трябва да е, че си имат край.\"   - \"Има и по-лоши неща от това да бъдеш откачен.\"   - \"Когато пораснах, започнах да пия. Защо? Защото обожавам умът ми да е в екстаз.\"  ", "date": "2018.03.13", "title": "\"Има и по-лоши неща от това да бъдеш откачен\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379599-%D0%B0%D0%BA%D0%B0%D0%B4-%D0%BF%D0%B5%D1%82%D1%8A%D1%80-%D0%B8%D0%B2%D0%B0%D0%BD%D0%BE%D0%B2-17-%D0%BF%D1%80%D0%B8%D1%87%D0%B8%D0%BD%D0%B8-%D0%B4%D0%B0-%D1%81%D0%BC%D0%B5-%D0%BD%D0%B0%D0%B9-%D0%BD%D0%B5%D1%89%D0%B0%D1%81%D1%82%D0%BD%D0%B0%D1%82%D0%B0-%D0%B8-%D1%83%D0%BC%D0%B8%D1%80%D0%B0%D1%89%D0%B0-%D0%BD%D0%B0%D1%86%D0%B8%D1%8F", "text": " Безумното ликвидиране на промишлените предприятия и на селското стопанство и наглото разграбване на техните активи;    Мародерстването от страна на монополистите в областта на енергетиката, ВиК, топлофикацията, комуникациите и транспорта;    Безогледната измамна продажна и разбойническа банкова система;    Фантастично раздутата (22 пъти над стандартите) и затова неефективна административна система от 440 000 разни служители на национално и местно ниво (в Холандия с население 27 млн. души са 20 000) – у нас има напълно излишни чиновници, полицаи, “учени” от БАН, служители, комисии, съвети, секретарки и др., които са на издръжка на данъкоплатците;    Свръхлуксозното обслужване и бит на администрацията при неуплътнено работно време на Парламента, на министерствата, на всички властови структури и на политическите партии с пари от бюджета – субсидии, държавни леки автомобили (4 700 на брой, а в Германия с население 80 млн. души са 912), обзавеждане и др.;    Алчността на работодателите, които искат да печелят главно за сметка на ниските заплати на своите работници и служители;    Източването чрез социалната система на бюджета от 1,5 млн. цигани;    Рухналата безпомощна здравна система, съставена от лекари-търговци и безскрупулни частни болници;      Корумпираната, изостанала и неефективна образователна система, ориентирана единствено към самосъхранението си и към финансовата изгода при университетите;    Абсолютно корумпираната и продажна съдебна система, обслужваща главно политиците, престъпниците и богаташите;   Некадърните необразовани прости и нахални до безобразие политици, “управляващи” по безобразен начин държавата;    Липсата на лустрация, която да отлъчи комунистите и агентите на ДС от всички управленски структури в държавата и от бизнеса им с активи на държавата;   Липсата на обществена справедливост и умопомрачителна разлика в доходите на бедните и богатите (децилен коефициент 42, т.е. 10-те процента най-бедни българи получават 42 пъти по-малко от 10-те процента на-богати, предимно софиянци, а в Европа този коефициент е под 10)    Нетърсенето на отговорност от престъпниците, забогатели неимоверно чрез кражби и измами на народно имущество;   Регионализмът – несправедливото облагодетелстване на едни райони (София, Бургас, Правец) за сметка на други (Северозападна България, Странджа);   Липсата на добра ориентация и полезни практики на властта и политиците в международен план, заемане винаги на губещи в крайна сметка позиции в международните отношения;    Фактори извън контрола на обществото – международна конюнктура, бедствия, природни обстоятелства, лоши тенденции.", "date": "2018.03.13", "title": "Акад. Петър Иванов: 17 причини да сме най-нещастната и умираща нация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379600-%D0%B2%D0%B5%D0%BB%D0%B8%D1%81%D0%BB%D0%B0%D0%B2%D0%B0-%D0%B4%D1%8A%D1%80%D0%B5%D0%B2%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%B7%D1%87%D0%B5%D0%B7%D0%BD%D0%B5-%D0%BE%D1%82-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0", "text": "    Интервю на   с публициста   за      Валери Симеонов е символ на агресивното невежество и в почти пълен обем олицетворява невежеството като главен критерий за кариера в ГЕРБ. Неговият скандальозен речитатив срещу патриарх Кирил е недопустим. На дипломатически език това се нарича неприятелски, враждебен акт. Абсолютно задължително е да има протестна нота от страна на Русия. Валери Симеонов не е случаен човек, който разпива в кварталната кръчма и се перчи пред своите сътрапезници. Обаче! Той е случаен човек в ролята на вицепремиер и неговата отговорност е гигантска, защото той ангажира българската държава. Изумителното е, че до момента Борисов не се е разграничил от този брътвеж, продължава да мълчи, неизвестно защо. Ако се солидаризира с тези сквернословия, то да бъде любезен да каже, че това е позицията на българското правителство. Да го каже и да си ходи, заедно със своя вицепремиер и всичките си подопечни. От Валери Симеонов не очаквам никакви извинения. Единственото, което би трябвало да направи, е да изчезне от политиката и да се свре в мишата дупка, откъдето беше изкаран и натресен в политиката.     Да говориш политкоректно означава да изопачаваш историческата истина. В този смисъл президентът не говори политкоректно. Точно обратното. Това, което се случи при и след посещението на патриарх Кирил, е много лош сигнал с тежки последици. Да започнем малко по-отдалеч. ГЕРБ искат да се разсекрети стенограма, която не съществува, за да се види – както те казват, дали президентът е защитил националната позиция. Следва въпросът: „А коя е националната позиция?”. Това позицията на правителството на Борисов ли е, което обяви Русия за враг? Това позицията на ГЕРБ ли е, които вкупом – премиер, председател на Народното събрание, депутати и министри – бойкотираха държавния прием, даден от държавния глава в чест на националния празник – Освобождението на България. Чрез този бойкот те опорочиха и похулиха празника и съобщиха недвусмислено на целокупния дипломатически корпус, че българското правителство се разграничава от националния празник и го отрича, отрича Руско-турската освободителна война, отрича Освобождението на България от турско робство, отрича незаменимата роля на Русия. Това е повече от скандал!   Да не би пък това да е позицията на Плевнелиев? Това чучело, което не само, че не споменаваше Русия на 3 март, но на всеки 5 минути ѝ обявяваше война. Да не би да е позицията на платените русофоби, които 28 години ни разправят, че сме благоденствали под сянката на падишаха, че 5 века сме си карали един рахатлък, че сме имали чутовен напредък, а Русия взела, че се надовлякла тук, за да ни пороби и ограби? Ако ГЕРБ очакват такава позиция от президента, дълбоко грешат.    Президентът заяви националната позиция на 3 март – и на връх Шипка, и по време на зарята. Тази позиция е пределно ясна, от нея не може да бъде преместена нито една дума или запетая. Но! Назидателният тон, който руският патриарх държа на българския президент в присъствието на българския патриарх, е недопустим. Разбирам огорчението на патриарх Кирил, то е предизвикано именно от 28-годишната подмяна на историята – българска и руска. Но категорично не приемам неговите назидания. Тези назидания би трябвало да бъдат отправени не към българския президент и към българския патриарх, адресатът беше сгрешен генерално. Адресатът трябва да бъде Борисов, продажното русофобство и българската десница, която 28 години пребивава в Delirium rusofobicus и вилнее в България. Борисов е този, който малко преди срещата си с патриарх Кирил съзнателно и провокативно благодари на несъществуващи към онзи момент държави: Полша, Финландия, Литва, Украйна, Молдова. Това е подпалило фитила на патриаршеския гняв, за да се взриви на срещата с президента.   Само напомням, че в рамките на Руската империя има 195 народности, нации и етноси, като някои от тях сега имат държави. Следващия път Борисов може да благодари на Казахстан, Азербайджан, Грузия, Армения, Таджикистан. Може да благодари на Германия, защото генерал Тотлебен е германец. Също и на Япония, защото във войната участва и един самурай. Казвам това, за да се види целият абсурд.   Патриарх Кирил реши да говори на президента Радев и патриарх Неофит, тъй като те олицетворяват българската държавност. Той реагира срещу подмяната на историята и постави тези въпроси на най-високото равнище, за да бъде чут, но не президентът Радев и патриарх Неофит са хората, върху които трябваше да стовари своя гняв.   Българската патриаршия извърши виртуозна дипломация, за да бъде поканен патриарх Кирил тук на 3 март, именно с тази най-благородна, националноотговорна, родолюбива, христолюбива, православна цел – да бъдат подобрени отношенията между двете стани. Българската патриаршия и българската президентска институция постъпиха по начин най-благороден. Отговорът беше удар в гръб. Това беше подлост, разбирате ли. Въпросът е кой режисира, подготви и осъществи този удар в гръб. Целта е ясна – досъсипване на българо-руските отношения. Кому это выгодно?!     Аз също си задавам този въпрос. Според някои анализатори Руската православна църква е нещо като второ външно министерство на Русия. Ако те са прави, това означава, че патриарх Кирил е форлойтер на Путин и идва тук с предварително зададена задача от Путин, за да произнесе тази тирада и да взриви окончателно историческите връзки между България и Русия, но аз дълбоко се съмнявам, че това е така. Мисля, че патриарх Кирил наистина дойде с поръчение от руския президент и това поръчение е в неговите думи още при пристигането, цитирам: „В Руската православна църква винаги сме помнили, че именно българските мисионери, ученици на светите равноапостолни Кирил и Методий, в Х век просветиха нашите предци чрез светата православна вяра, приобщиха ги към славянската писменост, откриха им съкровищницата на християнската култура и светоотеческата мисъл. Без българското Православие нямаше да има и руско Православие. Затова десетки хиляди руски воини, отдали своя живот за избавлението на България от горчивото иноверно робство, върнаха на братята българи този велик исторически дълг, засвидетелствайки за всички векове неугасимата братска любов между нашите Църкви”.   Сиреч – без българското православие, без българските духовници и просветители нямаше да има руско православие, а то значи – руска държава. Това каза патриарх Кирил. И го казва не за първи път. На дипломатически език това е извинението на президента Путин заради кирилицата, дето прехвръкнала в Русия от „македонските земи”… Мисията беше изпълнена, целта постигната. Крайно неприятен факт за подмолните антибългарски и антируски стратези. Затова патриарх Кирил трябваше да бъде провокиран, а мисията – провалена.   И светкавично, като по команда, в България изригнаха русофобите, в Русия – българофобите. В руските медии се вихри страховита антибългарска истерия. И антируските настроения в България, и антибългарските в Русия са еднакво вредни и за Русия, и за България. Въпросът е кой има интерес от всичко това. Кому это выгодно?! Защо се получи това? Не мисля, че президентът Путин има нещо общо с целия този ажиотаж. Той не е глупак. Русия има достатъчно противници, за да превръща във враг българския народ.   Русия (чрез патриарх Кирил) не разпозна кои в България са нейните приятели и кои – нейните врагове. На президента Радев бяха прикачени думи, които никога не е произнасял, бяха му пришити греховете на Плевнелиев, на Борисов, на ГЕРБ и на всички русофобци в България. Президентът Радев и патриарх Неофит с нищо не са „заслужили” да бъдат обект на каквито и да било упреци и претенции. И двамата полагат огромни, неистови усилия малко от малко да се подобрят отношенията между двете държави. Обезпокоителен е и фактът, че този запис, който се върти до откат по руските медии, е направен от камерата на Руската патриаршия в нарушение на протокола. Знаете – когато камерите влизат на такива събития, се казва: „Правите протоколни снимки и си отивате”. И всички камери излизат след една минута. Но камерата на Руската патриаршия не излиза. Не благоволява.   Целта е била камерата да запише единствено и само тирадата на руския патриарх, но не и отговора на българския президент. Отговор, който със своето достойнство и познания респектира патриарх Кирил. Но този отговор не трябва да стигне до българските и руските зрители. На записа се вижда втрещеният руски посланик. Негово Превъзходителство Анатолий Макаров нямаше никаква представа каква се случва.   И аз продължавам да гадая откъде дойде всичко това. В началото се отнесох скептично към думите на проф. Румяна Михнева, че цялата история (истерия!) е инспирирана от някакви „платени русофили” в България. Нали те би трябвало да работят най-упорито за нормализиране на българо-руските отношения! После си казах, че съм пълен наивник. Тъкмо тези среди съчиниха интригата, че Радев е „кремълски президент”, за да го етикетират и да го държат в зависимост, интригата беше подхвърлена на медиите, а те, понеже са безмозъчни, я дъвчат повече от година. И за „платените русофили”, и за продажните русофоби е еднакво важно отношенията между България и Русия да бъдат колкото се може по-лоши. Така едните ще се правят на големи „защитници” на Русия, другите – на евроатлантици, но и едните, и другите – срещу вкусно заплащане. Те еднакво не желаят подобряване на отношенията между двете държави заради своите жалки, низки, подли интересчета.     Няма абсолютно никакво съмнение, че това е Руско-турска освободителна война. Това е историческата истина. Истината е, че в световната история няма друга война, която да е обявена под натиска на народа. Тази война беше поискана от руския народ, от руските поети, писатели, художници, журналисти, учени. Истината е, че руският император Александър II няма никакво желание да води война. Русия наскоро е претърпяла поражение в Кримската война, въоръжението е лошо, а армията – изтощена. Но руският народ е този, който поиска тази война, руският император я обяви, Руската империя я доведе до победен край. Този факт е непоклатим. В редовете на руската армия се сражават хора от най-различни националности и етноси, но те се сражават под скиптъра на Александър ІІ, по волята на руския император и по собствената си воля.   Тенденцията да бъде размивана ролята на Русия започна веднага след 10 ноември. Беше родена в едни мозъчни тръстове. И потекоха благодарности към държави, които не са съществували. Държавите не са съществували, но народите са съществували. Българският президент абсолютно точно отговори на нападките на патриарх Кирил: „Така, както Църквата се бори за душата на всеки човек, така и ние сме признателни към паметта на всеки воин, сражавал се в руската армия под знамената на император Александър II и загинал за българската свобода, независимо от неговата народност”. Никой не може да има претенции България да забрави тези жертви. Те са заради нас, за нашата свобода, не са за нещо друго.   Какво пише на входа на храм „Св. Александър Невски” в София, където патриарх Кирил отслужи Света Божествена литургия: „Патриаршеската катедрала „Св. Александър Невски” е храм-паметник, издигнат от целия български народ в памет на хилядите руски, български, украински, молдовски, финландски и румънски воини, паднали през 1877-1878 г. за освобождението на България от османско иго”. Това пише. На шест езика, включително на руски. Да не би патриарх Кирил да не го е прочел?   28 години русофобстващата кохорта от хонорувани деконструктори на 5-вековната българска Голгота гъгне и дудне маниакално, че няма турско робство, че има благотворно турско присъствие, че България е била „контактна зона между две цивилизации”, че сме процъфтявали и добрували, че 3 март е черна дата, че Русия е поробителка, а тъпият български народ чества своята поробителка. Това е гавра с историческата памет и на българския, и на руския народ. Но патриарх Кирил не говори на истеричавите русофоби. Той се нахвърли върху президента Радев, който от първия миг на своето президентстване измете цялата тази русофобска реторика – и от историята, и от съвременната политика. А Борисов подари на патриарх Кирил камък от връх Ботев. Поне да беше от връх Шипка… След което патриарх Кирил върна този камък в погрешната градина.     Това е една много сериозна, премислена, подготвена акция. В България – русофобски разгул. В Русия – българофобска вакханалия. Българите са „предатели, негодяи, неблагодарници, дегенерати”, президентът Радев е „човек в кавички”, който „се кланя на американските содомити” – тази воня тече от руските медии. За българските русофоби президентът Радев е „слуга на Кремъл”, за руските българофоби – „марионетка на САЩ”. В Русия има не само антибългарски настроения. Има кръгове, личности и политици, които работят срещу интересите на самата Русия, нека не се заблуждаваме. От друга страна, Русия е силно притеснена от демаршите на САЩ, на „цивилизования Запад” за подчинение на Балканите. Стратегията за Западните Балкани е изцяло насочена срещу Русия. Затова Русия реагира нервно. Но защо срещу българския народ?   Патриарх Кирил каза, че си заминава огорчен, но горчилката остана в България, в българския народ, в Българската православна църква, в българската президентска институция, и то абсолютно незаслужено. Просто атаката на руския патриарх беше проведена на погрешния редут. Видяхте какво беше на Шипка – хиляди хора с хоругви, със знамена, български и руски. Обаче вместо генерал Радецки да пристигне с гръм, целият този възторжен народ получи удар в гърба чрез кавалерийската атака на патриарх Кирил, който очевидно бърка признателността с раболепието и покорството. Това попари възторга на тези хиляди млади хора. Това срина едногодишните усилия на президента Радев да нормализира българо-руските отношения. Това съсипа усилията на всички честни, почтени българи – духовници, историци, публицисти, политици – които 28 години водят  титанична битка с грантовите фалшификатори на историята, за да бъдат  наричани презрително „русофилитици”, „путинисти” и т.н.     Режисьорите скоро ще си проличат. Те винаги се издават. И България, и Русия нямат полза от тази атака. Само вреда. Забелязвате ли странното, парадоксалното, абсурдното триединство в тази атака? Триединството, единомислието и единодействието на продажните русофоби и „платените русофили” в България, както и на българофобите в Русия? Това триединство е антибългарско, антируско, антиправославно, антиевропейско, антицивилизационно. Защото Светото Православие е цивилизация. Както Кирилицата е цивилизация!   Сега ГЕРБ се опитват да изместят цялата атака срещу президента. Борисов побърза да засвидетелства пред Путин, че той е „човекът на Русия”, най-първият русофил тук, след като се тупаше в гърдите – даже гръдният му кош хлътна – докато обясняваше гордо как лично е провалил трите руски енергийни проекта. А за опропастените отношения между България и Русия ще бъде набеден президента Радев. Изключителна подлост! Видяхте ли колко ласкаво и лъстиво взе да говори ГЕРБ за Русия? Защо? За да може ГЕРБ да изобразява русофилство. Не знам дали вече не е връчена протестна нота за безобразието на Валери Симеонов, но съм убедена, че рано или късно, по един или друг начин, президентът Радев ще получи извинение за линча, който му беше устроен.     Хич не ме е грижа дали ще им се разпадне коалицийката, дали ще се разклатят и изпокарат. Интересува ме България. За мен са важни интересите на българската държава, част от които е нормализирането на отношенията с Русия. Това е важното. А правителството на ГЕРБ от Третото пришествие на Борисов е изключително вредно за България.", "date": "2018.03.13", "title": "Велислава Дърева: Валери Симеонов трябва да изчезне от политиката"}
{"url": "http://www.classa.bg/%D1%81%D0%B2%D1%8F%D1%82/item/379592-%D0%B6%D0%B5%D0%BD%D0%B8%D1%82%D0%B5-%D0%BD%D0%B0%D0%B9-%D0%B2%D0%B0%D0%B6%D0%BD%D0%B8%D1%82%D0%B5-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%B8-%D0%BD%D0%B0-%D0%BF%D1%83%D1%82%D0%B8%D0%BD", "text": "            Интрига просто няма - резултатът от президентските избори в Русия на 18 март е ясен още отсега. Всички социологически анкети сочат, че настоящият президент Владимир Путин, който кандидатства за четвърти мандат, води с голяма преднина пред останалите претенденти за поста. Но неофициалната цел, която си е поставил Кремъл, а именно - убедителна победа на Путин с поне 70% от гласовете - е под въпрос заради очакваната ниска избирателна активност. Социолозите от института \"Левада център\" очакват активност, не по-висока от 52-54 процента, което би било рекордно ниско участие на руските избиратели.     През последните години избирателната активност в Русия спада постоянно. На парламентарните избори през 2016 година в столицата Москва подадоха бюлетини едва 35 процента от гласоподавателите. На всичкото отгоре сега има призив за бойкот, отправен от опозиционния лидер Алексей Навални, който не беше допуснат до участие в президентските избори. На този фон Кремъл полага усилия да мобилизира всички и най-вече жените - най-голямата и влиятелна група избиратели в Русия.     Много от наблюдателите определят предизборната кампания на Путин като твърде вяла и безлична, ако не смятаме представянето на новите руски ядрени оръжия, която руският президент най-неочаквано рекламира в речта си пред парламента. Сред малобройните запомнящи се предизборни инициативи беше обещанието за изплащане на месечни добавки за раждане на първо дете. Путин огласи това още през ноември миналата година - малко преди официално да обяви кандидатурата си за следващ мандат. Мярката, от която ще се възползват стотици хиляди семейства и най-вече жени, влезе в сила през януари - малко преди предизборната кампания да навлече в горещата си фаза.   Така Путин обича да се рекламира - като силен, здрав и мъжествен   Но има и други доказателства, че Кремъл се опитва да мобилизира жените-избиратели. Така например Централната избирателна комисия пусна специален 30-секунден видеоклип, предназначен за женската част от избирателите. В него представителките на нежния пол биват наричани \"крехки, но същевременно и силни\" същества, които са в състояние да \"обединяват и водят\" останалите. Централното послание е в края на клипа, където между другото се казва: \"Доведете цялото си семейство да гласува!\". Отделно от това в социалните мрежи се разпространяват и други предизборни послания, някои от които са анонимни. Там жените са представени като по-отговорни личности с лидерски качества, които искат на всяка цена да гласуват на изборите.     Какъв е смисълът от всички тези усилия разкрива официалната статистика: по данни на Росстат, в началото на 2017 година женската част от населението на страната значително е надвишавала мъжката - жените са били с 10 милиона повече от мъжете. А една трета от руското население са жени в пенсионна възраст. И точно тази категория избиратели редовно участва в избори и гласува основно за Путин. По данни на социологическата агенция ВЦИОМ от февруари, готовност да подкрепят Путин на предстоящите избори са изразили 76% от руските жени и около 62% от руските мъже.   Образът на Путин като силен, здрав и спортуващ лидер се култивира от доста години насам. Част от този подход са и появяващите се периодично кадри на разсъблечения до кръста Путин по телевизията, които естествено са адресирани и към женската публика. В горещата предизборна фаза за президентски избори – навръх Богоявление, което в Русия отбелязват на 19 януари, видяхме нещо подобно: Путин се спусна в ледените води на едно езеро през дупка, пробита в леда под формата на кръст.   Симпатиите към Путин у женската половина от населението са стабилни. Те явно не се влияят особено нито от войните, в които загиват техните мъже или синове, както е сега в Сирия; нито от това, че домашните побои, жертва на които стават много руски жени, не представляват наказуемо деяние. Явно женските избиратели не се тревожат твърде и от сексистките изказвания на техния президент, който веднъж заяви, че не е жена и затова нямал „лоши дни\". По-късно Путин заяви, че не е искал никого да оскърбява, просто това било в „природата на нещата\".   На тези избори Путин за първи път ще се яви без първа дама, защото е разведен. През 2013 година той се раздели с дългогодишната си и единствена засега съпруга Людмила. Изглежда обаче, че разводът не е повлиял отрицателно на неговите поклоннички. От доста време се носят разни слухове за това, че 65-годишният Путин може да се събере с друга жена, но официални информации по този въпрос засега няма.   Журналистката Собчак също е кандидат-президент, но без реални шансове   Малко преди началото на предизборната кампания Путин не изключи възможността жена да стане президент на Руската федерация. Критиците от няколко години посочват, че най-голямата група от населението не е достатъчно добре представена в политиката. Най-известното сред спряганите в тази връзка имена е това на председателката на Съвета на федерацията Валентина Матвиенко. В настоящата Държавна дума жените-депутатки са около 15% - т.е. малко повече, отколкото в предишния парламент, но все още представляват малцинство.   През есента на 2011 година московската социоложка Олга Крищановская обяви създаването на ново движение \"Отличнички\", което някои медии определиха като прокремълско. Една от прокламираните от него цели беше да осигури победа на жена на президентските избори в Русия през 2018 година. Проектът дори беше подкрепен от депутатката от Горната камара на парламента Людмила Нарусова, вдовицата на починалия бивш кмет на Санкт Петербург Анатолий Собчак, чийто заместник е бил Путин.   Междувременно медиите спряха да говорят за проекта и създадоха впечатлението, че той е замразен. Но дъщерята на Нарусова - Ксения Собчак - е единствената жена сред общо осемте кандидати за президент. Ако съдим по социологическите допитвания, тя няма никакви шансове на тези избори. Някои наблюдатели предполагат, че една от целите на 36-годишната журналистка е била да съдейства за по-висока избирателна активност, от което огромен интерес имат и в Кремъл.", "date": "2018.03.13", "title": "Жените - най-важните избиратели на Путин"}
{"url": "http://www.classa.bg/%D1%81%D0%B2%D1%8F%D1%82/item/379593-%D1%81%D0%B5%D0%B9%D1%80%D0%B0%D0%BD-%D0%B0%D1%82%D0%B5%D1%88-%E2%80%9E%D1%82%D0%B5%D0%B7%D0%B8-%D1%85%D0%BE%D1%80%D0%B0-%D0%BF%D1%80%D0%B8%D0%B7%D0%BD%D0%B0%D0%B2%D0%B0%D1%82-%D1%81%D0%B0%D0%BC%D0%BE-%D1%88%D0%B5%D1%80%D0%B8%D0%B0%D1%82%D0%B0%E2%80%9C", "text": "            Сейран Атеш редовно е заплашвана с убийство и от години е под полицейска защита. Основателката на либералната джамия Ибн-Рушд-Гьоте в Берлин казва пред ДВ, че хората, които я заплашват \"не искат никакво обновление на исляма и не възприемат никаква съвременна интерпретация на Корана\". В основаната от нея джамия няма разделяне на вярващите по полов признак. В джамията могат да се молят заедно мъже и жени. Дейността ѝ като правозащитничка за малко не ѝ струвала живота. Атеш се отървава на косъм от смъртта. В помещението, в което през 1984 година давала правни консултации на турски жени, живеещи в Германия, внезапно нахълтал мъж с оръжие, застрелял клиентката на Атеш и тежка ранил адвокатката по врата.     „Цяло чудо е, че оцелях. Беше убит един човек, а мъжът искаше и мен да убие, само защото се застъпвам за правата на жените. Аз искам мъжете и жените да са равни не само пред закона, а и в обществото. Има обаче хора, които явно са готови да убиват хора, само и само да не стане това\", споделя Атеш.   Казва, че гневът я подтикнал да продължи борбата въпреки всичко. „В името на нашите деца и за бъдещите поколения. Черпя сили от това преживяване - на косъм от смъртта - и си казвам: Трябвало е да оживея. Вярвам в милостивия Бог, вярвам, че е трябвало да оживея, за да продължа да водя тази борба\", казва Сейран Атеш. В интервюто за ДВ тя подчертава, че се бори \"не срещу исляма, а срещу патриархата\", защото той потиска и дискриминира жените. Тя споделя, че голяма част от мигрантите от Турция и другите мюсюлмански държави междувременно са станали по-консервативни от мюсюлманите в техните родни страни. „Миграцията прави хората принципно по-консервативни\", споделя адвокатката.   На въпроса дали за някои мюсюлмански семейства в Германия конституцията не важи, тя отговаря: \"За съжаление в Германия и Европа съществуват „паралелни общества\" на преселници от Турция и от други мюсюлмански културни среди, които смятат, че германското или европейското право не важат за тях. Те признават единствено ценностите на шериата – но не само ритуалите му, а и законите. Те не признават демокрацията\", казва Сейран Атеш и добавя: „Въпреки това политиците смятат, че в една „открита към света държава трябвало да бъдат представени всички гледни точки. В този случай обаче политиката на интеграция няма как да функционира, или започва да върви в грешната посока\". Тя застъпва принципа: \"Никаква толерантност към враговете на толерантността!\".     Сейран Атеш критикува и начина, по който Германия подхожда към т.нар. убийства на честта. Много често се твърди, че ставало дума за случаи на болезнена ревност или за домашно насилие, каквито има и сред германците. При това не се забелязва, че неизменно става дума за престъпления, които се извършват от братя или други мъжки сродници над жени от семейството. \"Политиците не обръщат голямо внимание на тези престъпления, защото става дума за случаи, които засягат малка част от хората с миграционни корени\", споделя тя.   Сейран Атеш смята, че държавата би могла да стори много повече с една добра образователна и интеграционна политика. \"И това трябваше да започне още преди 40 години\", казва тя и добавя: „Трябва категорично да се обясни на хората, че тук, в Германия, се спазват основните човешки права\". Атеш твърди, че \"повечето мигранти, които се капсулират в своего рода „паралелни общества\" дори не знаят какво представлява конституцията. Нито пък знаят „кои са европейските ценности, за които се говори толкова често\". Адвокатката споделя, че заплахите, които получава в електронната си поща обикновено идват от \"обикновени консервативни мюсюлмани\", а не от екстремисти и поддръжници на ИД. \"По това може да се види, че става дума за проблем на цялото общество\", казва тя, \"проблем, свързан със светогледа на онези, които се страхуват, че искаме от тях да изоставят своята идентичност, когато говорим за европейски ценности и човешки права\".", "date": "2018.03.13", "title": "Сейран Атеш: „Тези хора признават само шериата“"}
{"url": "http://www.classa.bg/%D1%81%D0%B2%D1%8F%D1%82/item/379594-%D0%B7%D0%B0%D1%89%D0%BE-%D0%B5-%D1%80%D0%B0%D0%BD%D0%BE-%D0%B7%D0%B0-%D0%B5%D0%B2%D1%80%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "            Две големи статии, свързани с желанието на българското правителство за присъединяване на страната към еврозоната, се появиха тези дни в германския вестник „Ди Велт\". Изданието публикува интервю с българския финансов министър Владислав Горанов, а в неделния си брой помести обширен репортаж от България. Ето част от него: „Ако гледаме числата, ще останем с впечатлението, че България е готова за еврото. Да, тя е най-бедната членка на ЕС, но във финансово-политическо отношение България е направо отличник, а политици и финансисти от емисионната банка се самоопределят като горещи привърженици на германската линия. Ако обаче се взрем по-внимателно, ще забележим и проблемите, които говорят против бързото приемане на страната в еврозоната. Отвъд тържествените политически речи дори някои високопоставени представители на държавата и на бизнеса признават, че на страната ѝ трябва още време\", пише авторът на статията Франк Щокер.     Пречка пред въвеждането на еврото няма да бъдат толкова строгите условия на общата валута, колкото други фактори, пише по-нататък авторът и цитира Теодор Седларски, декан на Икономическия факултет на Софийския университет: „В макроикономическо отношение България изпълнява критериите дори по-добре от повечето страни в еврозоната\". В разговора с журналиста от германския вестник Седларски казва още, че към дълговете българите имат същото отношение като германците: „През последните десетилетия както левите, така и десните правителства водеха много консервативна финансова политика\".     „И наистина\", пише по-нататък авторът, \"дългът на страната възлиза едва на 25% от БВП. А горната граница за присъединяване към еврото е 60% - условие, което повечето държави не изпълняват, включително и Германия. Финансовият министър приключи миналата бюджетна година с плюс - също както и колегата му в Берлин. В еврозоната е допустим дефицит до три процента спрямо БВП - и това условие много държави от зоната на общата валута нарушават вече от години\", припомня авторът и продължава:   \"Финансово-политическата стабилност в България се дължи не на последно място на икономическия подем след присъединяването на страната към ЕС през 2007 година. Преди това София приличаше по-скоро на заспало балканско село. Сиви улици, мрачни магазини с евтини стоки, задушни ресторанти с нелюбезни келнери, чиито познания по чужди езици се изчерпваха с руския. Днес е съвсем друго. През последните три години икономиката нарастваше с повече от 3 процента годишно. По софийския булевард „Витоша\", който води от Двореца на култура към градския център, се редят магазините на големи световни вериги като H&M, „Zara\" и „Adidas\", а кафенетата и шикозните ресторанти са пълни с туристи от цяла Европа, които пристигат в България с полетите на нискотарифни компании. Навсякъде се говори английски, София е станала европейски град.   Променила се е всъщност цялата страна. Когато се качиш на влака, първоначално се чувстваш като в машина на времето: вагоните са от 1980-години, а влакът се движи със скоростта на охлюв през градските покрайнини. После спира на разни омърлушени и сякаш напълно изоставени гари, след което се задрусва към Родопите. В един момент обаче кривите релси се превръщат в скоростна жп-отсечка, влакът набира скорост, а гарите по трасето стават модерни. Редят се имена като Септември, Пазарджик и Стамболийски, докато накрая пристигаме в Пловдив, втория по големина град в страната.   През 2019 година Пловдив ще бъде европейска столица на културата. Градът постепенно се превръща и в икономически фактор. Индустриалният му район прилича на германска промишлена зона: лъскави фабрични халета, пометени дворове, добре поддържан автопарк. Тук са се настанили различни европейски фирми. „Либхер\" произвежда хладилници, „Шнайдер Електрик\" - електрически шалтери. В съседство пък се е нанесла фирмата „ДБ Шенкер\".\"     Ниският плосък данък привлича чуждестранните фирми, обяснява пред репортера на „Ди Велт\" Тим Курт, председател на Германо-българската промишлено-търговска камара. Според едно допитване на камарата, 90% от фирмите отново биха инвестирали в България, пише авторът и задава закономерния въпрос:   „Значи всичко е прекрасно, така ли? Съвсем не. Една тема се появява във всеки разговор: избуяващата корупция. „Това определено е проблем\", казва Курт и уточнява, че чуждестранните фирми все пак не са съвсем безпомощни: „За това винаги са нужни две страни и тук все пак може да се работи, без да се включваш в тази система\". Но това не е толкова лесно. Ако една фирма иска да построи ново фабрично хале, изведнъж може да се появи гражданска инициатива срещу проекта, която заплашва със съд - освен ако не се плати определена сума. По-големите фирми навярно могат да издържат на дълъг процес, малките обаче по-лесно се поддават на изкушението да платят и така да ликвидират проблема. Още повече, че тъкмо правосъдието се смята за особено корумпирано\", пише авторът и цитира разговора си с Руслан Стефанов, директор на Центъра за изследване на демокрацията. Пред вестника Стефанов обяснява, че съдебната система в България се използва не за прилагане на правото, а като инструмент за политически натиск срещу опозицията и срещу дразнещи критици.   По-нататък в обширната статия става дума и за новия антикорупционен закон. По този повод Стефанов призовава българските власти най-после да започнат да съдят и високопоставени личности и по този начин да дадат ясен сигнал срещу корупцията. Според автора на статията, българското правителство може да бъде тласнато в тази посока във връзка с кандидатурата за еврозоната. Тоест, ако иска да въведе еврото, България трябва да подобри съдебната си система.   „Но ЕС може и да махне с ръка. Защото България изобщо не е най-корумпираната страна. „Та погледнете само Гърция или Италия, които вече са в еврозоната\", казва Стефанов. За въвеждането на еврото има и един политически аргумент. Част от българските елити са ориентирани по-скоро към Русия, отколкото към Запада. А и както твърди Стефанов, пряко или косвено Русия контролира една четвърт от българската икономика. Но една държава от еврозоната практически няма как да се прехвърли в лагера на Путин\", коментира изданието.     Най-сериозни противници на еврото обаче не са проруски настроените части от българското общество, пише авторът на статията и цитира разговора си със Стоян Панчев, шеф на неолибералния мозъчен тръст ЕКИП. Панчев смята, че твърдата обвързаност на лева към германската марка и впоследствие към еврото е по-добрата опция за страната, тъй като принуждава политиците да ограничават разходите. Тъкмо от тези окови ще се освободи правителството, ако България влезе в еврозоната, смята Панчев. Тогава вносът в страната може да нарасне, без преки отрицателни последствия. Напротив: икономическият растеж може да се ускори, твърди експертът, но предупреждава, че негативните последствия ще се усетят само няколко години по-късно. Сходно мнение защитава и заместник- шефът на Централната банка Калин Христов. Той припомня, че българската икономика все още е на равнище от 46% спрямо средното в еврозоната, а това е недостатъчно.   „Правителството сякаш също е наясно, че засега страната не може да се присъедини към еврото. Финансовият министър казва, че отрицателният отговор ще бъде разбираем. Важно било обаче да се посочат обективните причини, за да може страната да работи по тях. А тези реформи ще продължат дълго\", пише авторът в края на статията си.   Вестник „Ди Велт\" публикува и обширно интервю с българския финансов министър Владислав Горанов, в което министърът аргументира желанието на страната да влезе в еврозоната. Няколко австрийски медии пък цитират Горанов с изявлението, че България е готова да увеличи с 10% вноската си в бюджета на ЕС.", "date": "2018.03.13", "title": "Защо е рано за евро в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379595-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%BF%D1%80%D0%B5%D0%B7%D0%B2%D0%B8%D1%82%D0%B5%D1%80", "text": "    Свети Александър се прославил като мъченик по време на едно от езическите гонения* срещу християните. Сред тъмата на езическото нечестие той просиял като светозарна звезда със своето благочестие.     * Това гонение било започнато от Максимиан Галерий, зет на император Диоклетиан и негов наследник от 305 до 315 година. Гонението започнало при Диоклетиан през 303 година.   Изобличавайки безумието на идолослужителите и проповядвайки християнската вяра, той обърнал към Христа и кръстил много езичници в град Пидна.*   * Пидна (Пинда) несъщесвуващ днес град, намиращ се в римската провинция Македония при  Термиакския залив.   С тези свои действия предизвикал срещу себе си гнева на идолопоклонниците. Те ненавиждали неговото дръзновение и не можели да понесат силата на боговдъхновените му слова, затова го нападнали и завързали, след което го подложили на жестоки и безпощадни мъчения. С тях искали да го принудят да принесе жертви на идолите, но като по никакъв начин не успели да го склонят към това, го осъдили да бъде посечен с меч.   С благодарствена молитва към Бога светият мъченик склонил главата си под меча и така предал святата си душа в ръцете на Господа.", "date": "2018.03.13", "title": "Св. мъченик Александър презвитер"}
{"url": "http://www.classa.bg/%D1%81%D0%B2%D1%8F%D1%82/item/379590-%D0%BA%D0%B0%D0%BA-%D1%81%D0%B5-%D0%B6%D0%B8%D0%B2%D0%B5%D0%B5-%D0%BD%D0%B0-%D0%BC%D0%B0%D0%B2%D1%80%D0%B8%D1%86%D0%B8%D0%B9", "text": "          Мавриций, наричан \"райски остров\", отбелязва на 12 март националния си празник. Но тази година островната държава с население от 1,2 милиона души има още един повод да празнува - навършват се 50 години от нейната независимост. За празника островът край източното африканско крайбрежие се показва откъм хубавата си страна - Мавриций е мирна и политически стабилна държава с добри икономически показатели.     \"Мавриций е истинска история на успеха на африканския континент\", посочва Алекс Вайнс, ръководител на отдела за Африка в британския мозъчен тръст Chatham House. В индекса Mo-Ibrahim, който оценява работата на африканските правителства, от пет години насам Мавриций заема все първото място. Добри оценки дава и американската неправителствена организация Freedom House: пълна единица (най-високата оценка) за политическите права и двойка за гражданските свободи. Държавният глава на Мавриций е жена - единственото изключение в цяла Африка. Но президентката на страната е обвинявана в злоупотреби с държавни средства, поради което е застрашена от импийчмънт.     Откакто през 1968 година получава независимост, Мавриций се развива наистина успешно - за разлика от много от съседите си, като Мадагаскар например, преживели военни преврати, диктатури и продължителни периоди на насилие. \"В миналото правителствата се сменяха сравнително често, а различните политически партии често образуваха алианси. Затова в Мавриций никога не се прояви феноменът \"Big Man\", който познаваме от много други африкански държави\", казва Вайнс в интервю за Дойче Веле.   Това определено е постижение, като се има предвид, че Мавриций е мултиетническа страна. Преди през 16 век да бъде открит от португалски мореплаватели, островът е необитаван. В началото на 19 век британските колонизатори заселват там роби и работници от други страни и континенти, повечето от които работят на местните захарни плантации. Техните потомци остават на острова и така Мавриций е трайно заселен. Днес хората с индийски корени представляват мнозинство: близо 70 процента от населението на Мавриций са именно от индомаврицийската етническа група. Останалите 30 процента са креоли - потомци на хора с африкански и индийски корени. Повечето маврицийци изповядват индуизма, около 30% се определят като християни.   Столицата Порт Луи през 1955 година   По улиците на столицата Порт Луи през 1955 година, когато Мавриций още е британска колония   Публицистката Кристина Мето от Университета на Мавриций вижда в миналото една от ключовите причини за положителното развитие на островната държава: \"Предците на днешните жители на острова са дошли навремето от други континенти. Именно оттам идва убеждението, че всички ние сме тук, за да изградим заедно нещо ново\", обяснява Мето.   Но културното многообразие крие и конфликтен потенциал, признава публицистката. А британският ѝ колега Алекс Вайнс добавя, че се засилват най-вече напреженията между индомаврицийското мнозинство и мюсюлманското малцинство. \"Мавриций обаче се справя с това предизвикателство много по-добре, отколкото редица други африкански държави\", твърди експертът.   С доход от 7800 евро на глава от населението Мавриций се нарежда сред водещите страни в Африка. Докато много други африкански държави все още попадат в групата на развиващите се страни, Мавриций е смятан за държава със средновисоки доходи. При това островът отдавна вече не изкарва парите си със захар: туризмът процъфтява, финансовите услуги - също. Островната държава е сред най-предпочитаните данъчни оазиси.     Но далеч не всички усещат предимствата от това развитие. \"Страната постига добър ръст, от който мнозина печелят. Но има и немалко губещи. Под натиск е най-вече средната класа\", посочва Вайнс и добавя, че много млади маврицийци са безработни.   В същото време на държавата ѝ става все по-трудно да помага на нуждаещите се - в резултат от икономическите проблеми в предишни години Мавриций е с висока задлъжнялост. \"Имаме безплатно образование, имаме безплатно здравеопазване и непременно искаме да съхраним нашата социална система. Въпросът е как да го постигнем, след като държавата не разполага с достатъчно средства\", казва Кристина Мето.   Ако не успее да реши тази дилема, Мавриций може да се окаже застрашен от сериозен проблем: мнозина млади хора се присъединяват към различни радикални организации, като например \"Ислямска държава\", посочва британският експерт Алекс Вайнс и добавя: \"Това показва, че и островна държава като Мавриций не може да избяга от глобалните предизвикателства\".", "date": "2018.03.13", "title": "Как се живее на Мавриций?"}
{"url": "http://www.classa.bg/%D1%81%D0%B2%D1%8F%D1%82/item/379591-%D0%B8%D0%B7%D1%81%D1%82%D1%80%D0%B5%D0%BB%D1%8A%D1%82,-%D0%BA%D0%BE%D0%B9%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D1%8A%D0%B1%D1%83%D0%B4%D0%B8-%D0%B5%D0%B2%D1%80%D0%BE%D0%BF%D0%B0", "text": "        Едва ли е имало друго събитие през последните две десетилетия, което да разтърси Словакия така силно, както убийството на журналиста Ян Куцияк и неговата годеница. Постепенно обаче шокът от престъплението преминава във все по-голямо възмущение. Израз на това възмущение бяха проведените в цялата страна протестни демонстрации през последните дни. В петък (9.3.) се състоя и най-голямата демонстрация от края на „кадифената\" революция през есента на 1989 година насам. Стотици хиляди души излязоха по улиците на страната. Само в Братислава протестираха около 50 000 души – впечатляваща цифра за една страна с едва петмилионно население. Демонстрациите бяха проведени под мотото: „За почтена Словакия!\"   Хората протестират срещу корупцията и злоупотребите с властта, настояват за върховенство на закона, за повече прозрачност и по-отговорно управление. Сегашните протестни демонстрации бяха най-масовите, но не и първите срещу управляващите в Словакия. От години насам редовно припламват протести срещу правителството на Роберт Фицо и неговата уж социалдемократическа партия СМЕР-СД. Различни разследващи журналисти многократно са разкривали невероятни корупционни афери в средите на управляващата партия и сред другите политици на ръководни държавни позиции. Всички тези скандали обаче неизменно са оставали без каквито и да е политически или юридически последствия.     Зад сегашните протести се крие още и силното недоволство от начина, по който беше извършен преходът от социалистическа диктатура към демокрация и пазарна икономика. От една страна развитието на Словакия с право е считано за макроикономически успех в Източна Европа, но цената за този успех бе твърде висока. След края на диктатурата стотици хиляди словаци се оказаха социално губещи от дългогодишните сурови икономически реформи. Тези хора може би щяха да проявят повече разбиране за наложените им несгоди, ако не бяха принудени да гледат как един малък елит, който беше облагодетелстван и по времето на комунизма, безсрамно и престъпно се обогатява от бившата общонародна собственост.   Този вид самообслужване на елита продължава и до днес. Но управляващите днес гледат да му придадат известна законност чрез юридически трикове или като си оставят „вратички\" в законите, което не прави деянията им по-морални. Премиерът Фицо и неговата партия прикриват тези деяния ту с лявопопулистка, ту с дяснонационалистическа реторика.     Независимо от огромното и оправдано недоволство на словаците, гражданските движения в страната не успяха да се превърнат в политическа сила. В момента така и не съществува силна политическа алтернатива, която да се застъпва за повече социална справедливост, върховенство на закона и по-добра демокрация. Една част опозиционните партии се дискредитираха сами по време на предишните си управления. Единствените алтернативи в момента се предлагат от десни популисти и десни екстремисти.     Развитието на Словакия твърде много прилича на развитието на повечето останали бивши социалистически държави в Централна и Югоизточна Европа, които междувременно членуват в ЕС. Много наблюдатели се опасяват, че и Словакия може да поеме по пътя, по който се движат Унгария и Полша. Обществеността извън Словакия, а и европейските политици не съзнават напълно причините, довели Словакия до сегашното ѝ състояние, нито евентуалните политически усложнения, до които може да доведе убийството на журналиста Куцияк.   Онова, което се случва в Словакия, би трябвало да послужи като предупредителен сигнал за европейските политици. Те са длъжни много внимателно да се вгледат в онова, което се случва в тази страна, както и да подкрепят гражданското движение за демокрация.", "date": "2018.03.13", "title": "Изстрелът, който трябва да събуди Европа"}
{"url": "http://www.classa.bg/%D1%81%D0%B2%D1%8F%D1%82/item/379585-%D0%BD%D0%B8%D0%BA%D0%BE%D0%BB%D0%B0%D1%81-%D0%BC%D0%B0%D0%B4%D1%83%D1%80%D0%BE-%D0%BF%D1%80%D0%B5%D0%B4%D0%B2%D0%B0%D1%80%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%BF%D1%80%D0%BE%D0%B4%D0%B0%D0%B6%D0%B1%D0%B8-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0%D1%82%D0%B0-el-petro-%D0%B4%D0%BE%D1%81%D1%82%D0%B8%D0%B3%D0%BD%D0%B0%D1%85%D0%B0-$5-%D0%BC%D0%B8%D0%BB%D0%B8%D0%B0%D1%80%D0%B4%D0%B0", "text": "Πpeзидeнтът cъoбщи тoвa пo вpeмe нa зaceдaниeтo нa Eдиннaтa coциaлиcтичecĸa пapтия.     Hиĸoлac Maдypo ĸaзa, чe пpивлeчeнитe пo вpeмe нa пpeдвapитeлнитe пpoдaжби финaнcoви cpeдcтвa щe бъдaт изпoлзвaни зa „oбeзпeчaвaнeтo нa вcичĸo, нeoбxoдимo нa нaшaтa cтpaнa“. Πpaвитeлcтвoтo тълĸyвa cъбитиeтo ĸaтo „мaщaбнo иĸoнoмичecĸo peшeниe“.   Oтгoвapящият зa ĸpиптoвaлyтaтa нa Beнeцyeлa Kapлoc Bapгac дoпълни, чe жeлaниe дa взeмaт yчacтиe в пpeдвapитeлнитe пpoдaжби ca изpaзили 83 000 ĸyпyвaчa oт 127 дъpжaви. Cъщaтa инфopмaция дaдe пo-paнo и пpeзидeнтът.   Дa cи пpипoмним, чe вeнeцyeлcĸитe влacти в ĸpaя нa мeceц фeвpyapи cъoбщиxa, чe в пъpвия дeн cлeд излизaнeтo нa  ca cъбpaни $735 милиoнa. Ho нeзaвиcими пoтвъpждeния нa тaзи инфopмaция нe ce пoявиxa.   Eдин Еl Реtrо тoĸeн cтpyвa $60. Toвa e цeнaтa нa eдин бapeл нeфт. Oбeзпeчeниeтo нa нaциoнaлнaтa ĸpиптoвaлyтa нa Beнeцyeлa ca 5 милиapдa бapeлa нeфт, ĸoитo вeчe ca зaдeлeни и взeти oт нaxoдищeтo в Aяĸyчo. Beнeцyeлa възнaмepявa дa пpoдaдe 100 милиoнa тoĸeнa Реtrо.  ", "date": "2018.03.13", "title": "Николас Мадуро: предварителните продажби на криптовалутата El Petro достигнаха $5 милиарда"}
{"url": "http://www.classa.bg/%D1%81%D0%B2%D1%8F%D1%82/item/379586-%D1%82%D1%83%D1%80%D1%81%D0%BA%D0%B8-%D1%81%D0%B5%D0%B8%D0%B7%D0%BC%D0%BE%D0%BB%D0%BE%D0%B3-99,9-%D0%B5-%D1%8F%D1%81%D0%BD%D0%BE-%D0%BA%D1%8A%D0%B4%D0%B5-%D1%89%D0%B5-%D0%B1%D1%8A%D0%B4%D0%B5-%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F%D1%82-%D1%82%D1%80%D1%83%D1%81-%D0%BA%D1%80%D0%B0%D0%B9-%D0%B8%D1%81%D1%82%D0%B0%D0%BD%D0%B1%D1%83%D0%BB", "text": "С точност до 99,9 на сто е ясно мястото, където ще стане очакваното от турските учени земетресение в района на Истанбул Позовавайки се на директора на турската сеизмологична обсерватория Кандилли в мегаполиса проф. Халюк Йозенер, телевизионният канал посочва, че трусът най-вероятно ще бъде с магнитуд от 7,2 по Рихтер. Ако земетресението стане след 20 години, магнитудът му ще е 7,4 и ще предизвика цунами с височина три метра, смята още ученият. В случай че забавянето продължи 40 години, то магнитудът на труса ще е от 7,5 степен, прогнозира още той. Проф. Халюк Йозенер говори пред в. “Хабертюрк” по повод 150-ата годишнина от основаването на обсерваторията Кандилли. “99,9 процента е сигурно мястото, на което ще стане земетресението. Това място е вътрешността на Мраморно море”, каза сеизмологът. Той добави, че има различни сценарии за това какво точно ще се случи. По думите му най-вероятно е земетресението да е с магнитуд 7,2, като натрупаната енергия е с потенциал над 7. С точност до 99,9 на сто е ясно мястото, където ще стане очакваното от турските учени земетресение в района на Истанбул, съобщава турската частна телевизия СиЕнЕн-Тюрк, цитирана от БТА. ", "date": "2018.03.13", "title": "Турски сеизмолог: 99,9 % е ясно къде ще бъде очакваният трус край Истанбул"}
{"url": "http://www.classa.bg/%D1%81%D0%B2%D1%8F%D1%82/item/379587-%D1%80%D1%83%D1%81%D0%B8%D1%8F-%D0%BD%D0%B0-%D0%BF%D1%83%D1%82%D0%B8%D0%BD-%D0%BE%D1%82-%D1%80%D0%B0%D0%B7%D0%B2%D0%B0%D0%BB%D0%B8%D0%BD%D0%B0-%D0%B4%D0%BE-%D0%B2%D1%8A%D0%B7%D1%80%D0%B0%D0%B6%D0%B4%D0%B0%D1%89%D0%B0-%D1%81%D0%B5-%D1%81%D0%B2%D1%80%D1%8A%D1%85%D1%81%D0%B8%D0%BB%D0%B0", "text": "Откакто Путин се яви последния път на избори през 2012 г., руснаците нахлуха в Украйна, присъединиха Крим, засипаха с бомби Сирия, бяха обвинени в намеса в президентските избори в САЩ и заявиха, че имат страховит нов ядрен арсенал. “Никой не ни слушаше. Послушайте ни сега”, каза той по-рано този месец, хвалейки се с тези оръжия.   Путин отново ще бъде преизбран за президент с категорична победа на 18 март. Така че защо въобще си прави труда да произвежда избори?   Той презира демокрацията като объркана и опасна, но жадува за легитимността, която дават изборите. Нуждае се от ясно доказателство, че руснаците имат нужда от него и от виждането му за велика сила повече, отколкото от тревогите им за свободите, които потиска, ширещата се корупция, която не е премахнал, санкциите, които е предизвикал с действията си в Крим и Украйна.   “Всеки автократ иска любов”, каза анализаторът Андрей Колесников от московския център “Карнеги”, а Путин получава тази любов “от голямата подкрепа на изборите”.  Путин, който се очаква да спечели около 80 процента от гласовете, още повече ще затвърди властта си в Русия - нещо като цар с демократично лустро.   През 14-те си години като президент и 4-те години като министър-председател на най-голямата страна в света Путин промени образа на Русия на световната сцена, укрепи властта над нейната политика и икономика и прати в затвора противници. Той предложи убежище на Едуард Сноудън, потуши екстремизма в отдавна размирната Чечения, беше домакин на изключително скъпи Олимпийски игри и спечели правото да организира Световното първенство по футбол тази година. Сега той е на 65 години и не планира да се оттегли скоро.  За 19-годишната студентка по история на изкуството Мария Погодина “Путин е целият й съзнателен живот и затова е ясно, че има много за какво да бъде благодарна”.   Все пак Погодина е разтревожена от някои негови политики. Тя се готви да гласува и се надява да види постепенна промяна.  “Не говоря за революция, в никакъв случай”, каза момичето, обобщавайки позицията на много руснаци от всички възрасти. “Надявам се и вярвам, че това няма да се случи и че можем да избегнем граждански конфликт.”   Изборите ще потвърдят довода на Путин, че за да се подобри животът в Русия, страната има нужда повече от приемственост, отколкото от драстична промяна, независими медии, политическа опозиция, активизъм за защита на околната среда или права за хомосексуалистите и другите малцинства.   Русия ще продължи да е несъразмерно зависима от цените на петрола, а нейното 144-милионно население ще остане по-бедно, отколкото би трябвало, и мнозина ще останат убедени, че светът иска да им навреди.   Най-важната мисия на Путин през следващите шест години ще бъде разработването на план за това какво ще се случи, когато през 2024 г. изтече следващият му мандат: ще определи ли той приятелски настроен наследник или ще измисли схема, която да му позволи да продължи да държи юздите?  Днешният всесилен Путин почти не прилича на човека, който направи първите си колебливи стъпки като президент в началото на новото хилядолетие.   Путин, който беше изстрелян във властта след изненадващото оттегляне на Борис Елцин от президентския пост, влезе в новия си кабинет на 31 декември 1999 г., поемайки товар, който изглеждаше твърде тежък за него. Заради скромното си минало в КГБ, той изглеждаше хитър, а много руснаци го смятаха просто за марионетка на олигарсите, които тогава дърпаха конците на Кремъл.   Русия още не беше излязла от смутните времена след разпадането на Съветския съюз. Поръчковите убийства преобладаваха в медийните заглавия, армията й не можеше да си позволи чорапи за войниците, а бюджетът й все още беше зависим от чуждестранни заеми.   Осемнайсет години по-късно приятелите на Путин управляват икономиката, а руската армия се възражда.   Цяло поколение не познава Русия без Владимир Владимирович Путин начело. А все повече лидери, сред които американският президент Доналд Тръмп, подражават на неговия националистически, обсаден манталитет.   Решителните някога руски медии са се умълчали. Кремълската пропаганда днес има световна публика чрез влиятелните мрежи РТ и “Спутник”.   Все пак, макар външно да изглежда неуязвим, Путин има причини да се тревожи.  Кремъл се нахвърля срещу провежданите напоследък разследвания за корупция от опозиционния лидер Алексей Навални, страхувайки се, че те могат да предизвикат обществени вълнения. А битката за наследяване заплашва да предизвика вредни разцепления в близкото обкръжение на Путин.   Междувременно разочарованите младежи в Русия може да се обърнат срещу него. Някои се присъединяват към протестите на Навални; други просто няма да си направят труда да гласуват, тихомълком подкопавайки властта му.  В момент, когато Путин се сблъсква с предизвикателства у дома, очаквайте още тупане в гърдите от страна на Русия в чужбина.   “За него международната среда преди всичко е инструмент за управляване на тези вътрешни предизвикателства”, каза директорът на института “Кенан” във Вашингтон Матю Роджански. “Той може да обяви нещо от рода на намесата в Сирия или нещо в постсъветското пространство.”   А след като отново бъде избран, Путин вероятно ще продължи отношенията със САЩ на Тръмп в стила на Студената война.   Русия смята, че разследването за предполагаема намеса в изборите в САЩ е скалъпено, но също така го възприема като знак, че Русия отново е значима и че американците са обсебени от мисълта да я отслабят на всяка цена.  “Отнасят ли се САЩ към Русия като към равна? Приемат ли Русия сериозно? Това е изключително важно мерило” за руснаците, каза Роджански. “Те не се съизмерват с Китай.”   Откакто водещ американски дипломат беше записан да дава указания на украински опозиционни фигури, руснаците са убедени, че Вашингтон е предизвикал конфликта в Украйна, като се е намесил в задния двор на Русия, и че Америка носи отговорност за последвалите боеве. Те са отнели живота на хиляди хора, а конфликтът остава нерешен.   Присъединяването на Крим от Русия накара САЩ и Европейският съюз да наложат санкции, което значително повиши популярността на Путин.  Крим е представян като най-голямата победа на Русия в епохата на Путин - възстановяване на могъществото и поправяне на историческите неправди. За да е ясно посланието в Русия, изборите на 18 март се произвеждат на четвъртата годишнина от анексирането.   Последния път, когато Путин се изправи пред избирателите, победата му също беше сигурна, но позициите му бяха по-нестабилни. Движение, оглавявано от Навални, беше изкарало много хора по улиците на Москва и други големи градове, а образованата средна класа беше ядосана от назадничавите възгледи на Путин.   Оттогава Навални многократно беше арестуван и не му е позволено да се кандидатира за президент заради присъди, смятани за политически мотивирани. Други опозиционни фигури също са извадени от строя - като някогашния милиардер Михаил Ходорковски, който прекара 10 години в затвора заради обвинения в данъчни измами, смятани за наказание за политически амбиции. Сега той живее в чужбина.   Междувременно проблемите на Русия продължават.   Путин почти не си дава труд да води кампания. Когато го прави, обещава по-светло бъдеще, косвено признавайки, че настоящето не е бляскаво.   Обещава по-високи заплати и пенсии - около 20 милиона руснаци сега живеят под официалния праг на бедността, който е 180 долара на месец. Иска по-добро здравеопазване, за да увеличи продължителността на живота от 73 години - тя е с няколко години под европейските нива.   Неотдавнашните неуспехи при космически изстрелвания привличат вниманието към проблемите с изпитващата трудности авиокосмическа промишленост, която някога беше голямата съветска гордост, и той иска Русия да навакса в роботиката и изкуствения интелект.   “Меко казано, Путин ще има доста работа през следващия си мандат”, каза Колесников. Най-вече, трябва да гарантира, че страната му може да го надживее. Политологът Дмитрий Орешкин попита: “Рано или късно Путин няма да го има, а тогава какво ще правим с Русия?”", "date": "2018.03.13", "title": "Русия на Путин: от развалина до възраждаща се свръхсила"}
{"url": "http://www.classa.bg/%D1%81%D0%B2%D1%8F%D1%82/item/379588-%D0%B8%D0%BC%D0%B0-%D0%BB%D0%B8-%D0%BF%D0%B8%D0%BB%D0%BE%D1%82-%D0%B2-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F", "text": "Трайни китайски свръхмощности, хронични германски излишъци, а сега и протекционистка офанзива на САЩ: институциите, чиято задача е да организират международната търговия и да защитават кредото на свободната търговия, изглежда изостават от хода на събитията повече от всякога.   Управляващият директор на Международния валутен фонд (МВФ) Кристин Лагард призна този факт: “В известна степен (господин Тръмп) има някои основателни причини да протестира срещу сегашната ситуация”, заяви тя в сряда, 7 март, в ефира на RTL, преди президентът на САЩ да обяви въвеждането на мита за вносната стомана и вносния алуминий с риск да предизвика търговска война.   “Има страни по света, които не спазват споразуменията на Световната търговска организация - СТО (…), естествено имаме предвид Китай, но Китай не е единствената държава, прилагаща подобна практика”, допълни тя, признавайки косвено, че правилата на световната търговия през последните 30 години вече не се спазват.   “Истината е, че именно “консенсусът от Вашингтон” е поставен под въпрос. Днес вече не цари убеждението, че отварянето на границите е от полза”, поясни пред АФП Людовик Сюбран, главен икономист в Euler Hermes, имайки предвид неолибералните догми, прилагани от 80-те години, за да бъдат вдигнати търговските бариери.   И изведнъж международните институции станаха мишена на критики, като се започне със СТО, натоварена, на теория, да регулира световната търговия и да урежда евентуални конфликти.   “Има проблем със световното управление”, коментира пред АФП експерт, запознат с големите търговски преговори, пожелал анонимност. “Ефективният механизъм трябваше да бъде СТО, но тя остави Китай да увеличава излишъците си без да спазва ангажиментите си”, допълни същият източник, откроявайки най-вече субсидиите за промишлеността на втората икономика в света.   Дженифър Хилман, бивша високопоставена служителка на СТО се запита дали целта на Тръмп не е в крайна сметка “да породи криза вътре” в тази организация, “та дори да подготви почвата за излизането на САЩ от нея”.   Още повече, че САЩ сложиха прът в колесницата на тази институция с централа в Женева, спирайки процеса на назначаване в апелативната юрисдикция на СТО и удължавайки по този начин забавянията.   Между другото именно към СТО, която е нещо като мирови съдия по търговските конфликти, биха могли да се обърнат страните, които се чувстват ощетени от мерките на Тръмп. Призиви към Германия   “Съединените щати биха могли да са на път да използват тази дълга опашка от чакащи, за да не им се налага никога да спазват правилата”, допълни г-жа Хилман в изказване в Атлантическия съвет във Вашингтон.   А що се отнася до международните институции, то те не постигнаха по-големи резултати.  Г-20, разбира се, се зае с темата за протекционизма на срещата си на върха преди две години в . . . Китай със създаването на “световен форум” по свръхкапацитетите в стоманодобива, натоварен да направи оценка на усилията на държавите и да бъде ръководен от Организацията за икономическо сътрудничество и развитие (ОИСР).   Генералният секретар на ОИСР Анхел Гурия говори тази седмица, за да припомни самото му съществуване, но признавайки и той самият, че “излишните мощности са основните причини за сегашната криза” със стоманата и че напредъкът в тази посока е недостатъчен.   А когато става дума за Германия, страна, която често е атакувана от Тръмп, “ситуацията е различна”, посочва преговарящият, цитиран по-горе. “Техните излишъци спазват правилата и освен това са отражение на конкурентоспособността на тази страна”, подчертава той.   Още докато беше министър на икономиката на Франция, г-жа Лагард упрекваше германските си партньори за тези излишъци. МВФ, Брюксел и Франция редовно призовават Берлин да дадат повече свобода на борсата.   “Не е нормално (…) една страна да има излишък от 9%, а партньорите й да не настояват той да бъде коригиран”, заяви неотдавна еврокомисарят по икономическите и валутните въпроси Пиер Московиси.   “Когато имате супер конкурентоспособност от години, защо да се отказвате от предимството си? Трябвало е да се прояви повече съобразителност и да бъдат стимулирани да инвестират за доброто на собствената си страна”, коментира Сюбран.   Това послание може би е започнало да дава резултати: търговският излишък на Германия намаля миналата година за първи път през последните осем години, а в същото време вносът отчете рекордни стойности.", "date": "2018.03.13", "title": "Има ли пилот в самолета на международната търговия?"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/379589-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B7%D0%B0-%D0%B5%D0%B2%D1%80%D0%B5%D0%B8%D1%82%D0%B5,-%D0%BA%D0%BE%D0%B8%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D1%81%D0%BF%D0%B0%D1%81%D0%B8", "text": "            Декември 2012 година. В Атина премиерите на България и Гърция категорично подкрепят отказа на Брюксел да отвори пътя на Македония към преговори за членство в ЕС, понеже не спазва „правилата за диалог и добросъседство\". Андонис Самарас (тогавашният гръцки министър-председател) държи да се реши спорът за името. Борисов иска да бъде спряна „антибългарската кампания\" и се съсредоточава върху филма „Трето полувреме\", чийто исторически фон е именно депортацията на евреите от Вардарска Македония.     \"България е страната, която е спасила най-много евреи по време на Втората световна война. (...) Ако сме могли, да сме спасили всички евреи в света, но сме могли и сме спасили тези 50 000. Другите държави и това не са направили. (...) И България да заслужи да се правят филми срещу нея? Това е все едно сега да обвиниш някого, че в Африка има бедстващи от жажда или от глад хора\", казва Борисов преди пет години.   Месец по-късно в телевизионно интервю повтаря същото: „Българският народ е спасил 50 хиляди евреи. И никой друг народ не е направил това нещо в света. И не е правилно ние от нашите съседи да биваме непрекъснато оплювани в тая посока\". Попитан директно „не е ли добре да отиде един български политик и да каже извиняваме се, да стъпим на чисто\", понеже „става дума за съдбата и животите на хора, които са били под българска администрация\", Борисов отговаря възмутено с въпрос: „Да им се извиним, че сме спасили 50 хиляди евреи?\". След което най-чистосърдечно си признава, че не познава българския Закон за защита на нацията, който в края на 1940 година въвежда антисемитизма като държавна политика. Обещава да го извади от архива и да го прочете, защото иска да си „формира становище и мнение на базата на сериозен анализ\". И защото „има исторически факти и събития, които сигурно са многопластови или двупосочни\".     Събитията, за които става дума, са именно такива. Скоро след приемането на споменатия закон България влиза в Тристранния пакт. После са приети още два закона, които стават основа за отнемане на правата и имуществото на „лицата от еврейски произход\" и за предприемане на „всички мерки за уреждане на еврейския въпрос\". Решението за унищожаване на всички евреи на територията на Германия, в окупираните от нея територии и на териториите на съюзниците ѝ е взето от Хитлеристкото правителство през 1942 година. На 22 февруари 1943 германски пълномощник и българският комисар по еврейските въпроси подписват споразумение за депортиране в „германските източни области на най-първо 20 000 евреи\". На 2 март излиза съответното правителствено постановление. На 4 март започва депортирането на над 4 хиляди евреи от Беломорието, а на 10 март към концлагера Треблинка потеглят и над 7 хиляди евреи от Вардарска Македония. 500 от жертвите са бебета на възраст до една година.   По същото време е трябвало да започне и депортирането на първите (близо 9 хиляди) евреи от „старите\" територии. Тогава обаче се намесват пловдивският митрополит (и бъдещ патриарх) Кирил, софийския митрополит Стефан и група депутати начело с Димитър Пешев. Надига се широка обществена съпротива, заради която плановете за депортиране на евреи от България са спрени и повече не се подновяват.     Това е историята на забележителното спасяване на българските евреи, която е добре известна. За разлика от другата история - тази за неспасените евреи от „новоосвободените земи\", която в България е тема табу в продължение на поне половин век. Българският разказ за нея започва едва в края на 1990-те години, а днес вече може да се говори за два паралелни разказа.   Единият отрича съучастието на българските власти в събитията отпреди 75 години и съответно необходимостта от някаква форма на извинение. Защото депортацията на евреите е била наредена от Берлин и България не е имала никаква възможност да ѝ се противопостави (също както не могла да откаже да се включи в Тристранния пакт, понеже на практика вече била окупирана). Защото окупираните от германската армия Беломорие и Македония не са в държавните граници на българското царство - техен действителен суверен е Германия и макар да са представяни като „освободени\", тези земи са предоставени на България само за „администриране\". Защото, пак по нареждане от Берлин, разпоредбата, която превръща местното население в български поданици, не се отнася до „външните евреи\" и затова те остават без българска закрила. И защото българските власти не знаели за взетото „крайно решение\" на еврейския въпрос и съответно за крайната цел на депортацията (газови камери за масово изтребление, а не фабрики и трудови лагери).   Другият разказ, без да отрича германската роля, настоява да се признае колаборационизмът на българските власти в това престъпление. Защото депортацията е планирана, нормативно и логистично подготвена от тях. Защото е осъществена от тях с иначе рядко срещани в практиката им старание, систематичност и организираност. Защото крайната дестинация на транспортирането на евреите (за сметка на българската хазна) е била добре известна. Защото среднощното им „вдигане\" е било съпътствано от жестокост и мародерства. Защото животът на тези хора изглежда част от сделка - цената за „освобождаването\" на Македония и Тракия, която хвърля срамна сянка върху героичното спасяване на българските евреи, каквото „никой друг народ не е направил\". Затова, според този разказ, официална България трябва да намери начин да поиска прошка.     След дълги години на пълно мълчание българската официална позиция за тези събития се приближава по-скоро до първия разказ за тях. Преди десет години, през март 2008, израелски вестник съобщи, че в Ерусалим президентът Първанов е „признал отговорността на България за депортирането на евреите от Тракия и Македония\". \"Не съм виждала публикацията и не мога да я коментирам. Вероятно това е тяхна трактовка\", опроверга съобщението говорителката на държавния глава и добави, че той не е заемал различна позиция от официално обявената.   Пет години по-късно, през 2013 в Париж, президентът Плевнелиев заяви, че \"страната ни ще се ползва с уважението на света, когато успеем да покажем фактите, каквито са, а не да премълчаваме един или друг аспект на истината\". Но добави: \"Истината е категорична и тя показва, че България не е била в състояние и не е имала предпоставки да спаси живота и на евреите във Вардарска Македония и в Беломорска Тракия\".   Малко по-късно, на 8 март 2013 година, в декларация българското Народно събрание заяви: „Оценявайки обективно историческите събития, днес не може да се оспорва фактът, че 11 343 евреи са депортирани от Северна Гърция и Кралство Югославия, които тогава са под германска юрисдикция. Като осъждаме този престъпен акт, предприет от хитлеристкото командване, изразяваме съжаление, че не е било във възможностите на местната българска администрация да го спре\". За позицията на министър-председателя по онова време стана дума в началото.   Какво се е променило от тогава? Със сигурност се промени политическият климат в региона. Дали поради осъзната преоценка на досегашните позиции или по прагматични съображения - новото македонско правителство промени тона и съдържанието на политиката към съседите си. Дълго отлаганият Договор за приятелство, добросъседство и сътрудничество между България и Македония вече е факт.     От друга страна можем само да гадаем дали Борисов вече се е запознал със Закона за защита на нацията от 1940 година и „на базата на сериозен анализ\" е променил мнението си за последвалите „многопластови или двупосочни\" събития. Сигурно е обаче, че той прагматично следва дневния ред на новата си външнополитическа роля - регионален лидер, който примирява историческите различия в името на бъдещето. Като дава и личен пример. („Върнем ли се към историята, нямаме бъдеще\", каза той преди няколко месеца, пак в Скопие.) А евентуална покана към Македония да започне преговори за членство в ЕС би могла да остане като траен отпечатък от българското европредседателство, на което Борисов се е посветил.   В Скопие той най-вероятно ще се опита да сближи и примири двата разказа, за които стана дума. Според официалното съобщение, премиерът ще участва във възпоменателната церемония и заедно с македонския си колега ще поднесе венец на паметника на загиналите евреи. Позовавайки се на свои източници, някои медии твърдят, че Борисов ще поднесе и извинения за това, че преди 75 години България не е успяла да спаси евреите от придадените към Третото българско царство земи. Това извинение със сигурност ще предизвика недоволства: за едни ще е прекалено, за други - недостатъчно. При всички случаи обаче самото присъствие на българския министър-председател на този ден в Скопие е стъпка напред към моралния прочит на историята за неспасените от България евреи.", "date": "2018.03.13", "title": "Историята за евреите, които България не спаси"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379582-%D1%81%D0%B2%D0%B5%D1%82%D1%8A%D1%82-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D1%8F", "text": "В Обединеното кралство професионален модел в хиджаб и бе \"открит\" от същия основател на агенцията, който едно време открил и Кейт Мос. Шахира Юсуф е родена във Великобритания, но нейното семейство идва от Сомалия. Момичето носи хиджа, но това не е пречка за нейната моделска кариера, съобщава BBC News. \"Разбирам, че изглеждам визуално като мюсюлманка\", казва тя. \"Не искам обаче да бъда символ на това.      Искам да стана норма в една модерна общност, защото моят хиджаб е норма в обществото извън сферата на модела\", добавя моделката. Според агента на Шахира момичето отваря вратата за много други, носещи хиджаб и им показва, че парче плат на главата им не им пречи да работят и да постигат успех в областта на модата. По-рано 25-годишната мюсюлманка Мария Идриси буквално се впусна в модната индустрия, нарушавайки стереотипите. Мария има договор с H&M и повече от 70 000 абонати в социалната мрежа на Instagram.", "date": "2018.03.13", "title": "Светът се променя!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379583-%D0%BD%D0%B0%D0%B9-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D1%81%D1%8A%D0%B4%D0%B8%D0%B9%D0%BA%D0%B0-%D0%B2-%D1%81%D0%B2%D0%B5%D1%82%D0%B0", "text": "Полякинята Каролина Божар бе обявена от британския таблоид „Сън” за най-сексапилната футболна съдийка в света. Красавицата свири мачове в родината си и има множество фенове в социалните мрежи, където публикува секси снимки.   “Жените имаме естествено очарование, което ни позволява да поддържаме спокойствие по време на мача, дори в напрегната ситуация. По време на играта има различни ситуации, които могат да генерират агресивно поведение. Но мисля, че красотата помага”, сподели 21-годишната съдийка.   Голямата мечта на Божар е да стане първата жена, която ще ръководи мач от елитната Екстракласа, след като засега свири срещи от по-долните нива.                    ", "date": "2018.03.13", "title": "най-сексапилната съдийка в света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379584-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D0%BC%D0%B0%D1%80%D1%82", "text": "Очаква ви енергиен подем и много работа. Може да учите, да овладявате нова професия или да предприемете бизнес пътуване. В личната сфера, също не намалявайте темпото, особено ако вашият роман е започнал наскоро. Вечерта се очакват малки приходи. Оставяйте настрана пари, за ремонти и домашни нужди. Трябва да се съсредоточите върху малките неща и върху това, което в бъдеще, ще ви носи полза. Детайлите може да са незначителни, но обещаващи. Не бягайте от любовта, дори ако ви се струва, че избраникът ви не е съвършен. Може да действате първосигнално, но тук този метод е неподходящ. Възможно е решение, на отдавна тревожещ ви проблем. Препоръчително е да положите усилия, за да решите финансовите си проблеми. В противен случай и крачка няма да направите напред в основната си дейност. Не гледайте в далечното бъдеще, ако ви предложат нова работа. Тук схемата за вас е проста - ако предложението е интересно, тогава трябва да се съгласите без съмнение. Ще получите много приятни новини, ще се срещнете с разнообразни хора и най-важното, ще реализирате желанията си. Имайте предвид, че не трябва да казвате на всички за вашите цели в кариерата. Особено, ако сте ужасно суеверни. За да подобрите здравето си, не се нуждаете от хапчета, а от голяма доза оптимизъм. Очаква ви добър ден, в който ще имате достатъчно сили за работа и време за общуване с приятели. Не забравяйте и за домакинската си работа, дори ако непрекъснато ви търсят за бизнес дела. В личната сфера назрява не просто конфликт, а сериозен разговор с любимия. Между другото, той ще сложи всичко на мястото си. Предстои ви, самостоятелно да решите, да бъде или да не бъде. Дума става за нова позиция, която ще отвори пред вас много перспективи. На предизвикателството на користни личности не отговаряйте, иначе изведнъж ще загубите всичко. Във финансовата сфера може да направите непоправима грешка, ако не изчислите текущите си разходи. Днес прехвърлете всички важни срещи, за втората половина на деня, за да не се разкъсвате между домашните дела и работата. Необходимо е да обърнете внимание на онези, които открито ви пречат, да постигнете успех в кариерата. Ако разумно подходите към такива въпроси, вечерта ще почивате на лаврите си. Успокойте само апетита си. Трябва ентусиазирано да се заемете с нови дела, за да докажете своите таланти и компетентност. Един добър ден за получаване на пари, сключване на сделки и участие в различни събития. Във финансовата сфера, може да има затруднения при получаване на пари чрез превод. Вечерта се въздържайте от спонтанни покупки.   Не се препоръчва да сте прекалено разточителни с парите и лекомислени в любовните дела. Ако искате да станете по-успешни и щастливи, е време да промените приоритетите си. Въпросите от семеен характер, ще решите бързо и без крайности. Но в кариерата не се стремете към победа на всяка цена, в противен случай ще загубите. Може да получите неочаквана оферт за работа, което ще ви предаде оптимизъм. Този, който ви пречи, несъзнателно ще ви помогнете. Лесно ще намерите общ език с всички, но любимият, няма да иска да споделя вашето мнение. По-късно, ще разберете причините за разногласието. Днес не е препоръчително да завързвате нови познанства, в противен случай, ще пропилеете целият ден. Няма да може да контролирате емоциите и поведението си, което ще доведе до сериозни конфликти. Обмислете добре финансовите въпроси, за да не пропуснете момента, за получаване на бонус. Вечерта може да се наложи да се занимавате с ремонти и домашни проблеми. Днес толкова умно, ще се разпореждате с парите, че няма да изпуснете и един лев. При това в ръцете ви, ще се окажат пари от приятели и колеги. Може да ви възложат организацията на масово събитие, но дали да се съгласите, решавайте сами. Вечерта говорете с хора, които могат да слушат, за да се разтоварите емоционално и получите морална подкрепа.", "date": "2018.03.13", "title": "Дневен хороскоп 13 март"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379580-%D1%80%D1%83%D1%81%D0%BA%D0%B0%D1%82%D0%B0-%D0%B0%D0%BD%D0%B4%D0%B6%D0%B5%D0%BB%D0%B8%D0%BD%D0%B0-%D0%B4%D0%B6%D0%BE%D0%BB%D0%B8", "text": "Популярната в социалните мрежи руска моделка Галинка Миргаева, известна освен с приликите си с актрисата Анджелина Джоли, също и с подобна на Кардашиян визия, публикува снимка, върху която демонстрира привлекателните си гърди. За кратко време селфито на красавицата се превърна в истински хит в мрежата - 12 часа след публикуването му, то е харесано от хиляди потребители. Фенове изразяват възхищението си и пишат комплименти на няколко езика. Насладете се и на тези снимки на зашеметяващата моделка:            ", "date": "2018.03.13", "title": "Руската Анджелина Джоли"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379581-%D0%B2%D0%BE%D0%BB%D0%BE%D1%87%D0%BA%D0%BE%D0%B2%D0%B0-%D1%81%D0%B5-%D0%BE%D0%BA%D0%B0%D0%B7%D0%B0-%D0%BF%D1%80%D0%B8%D0%BA%D0%B0%D0%B7%D0%BD%D0%BE-%D0%B1%D0%BE%D0%B3%D0%B0%D1%82%D0%B0", "text": "Бившият помощник на Анастасия Волочкова Александър Скиртач, който се намира в московското следствие по обвинение в мошеничество с финансите на балерината, разказа пред журналисти за приказното ѝ богатство. По думите на Скиртач, Волочкова има апартамент в Москва, още един в Петербург, крайградска къща в Помосковието и още 22 апартамента в Астрахан. Според журналистите балерината притежава имущество за над 244 милиона рубли. Според Скиртач жилищата в Астрахан представляват инвестиции на красавицата в бизнеса на бившия ѝ съпруг Игор Вдовин.      Скиртач разкри и финансово споразумение между Волочкова и Вдовин от 2009 г. В него предприемачът се задължава да обезпечи дъщерята на балерината. В документа се уточняват и ежемесечните разходи на семейството. Самата Волочкова не оспорва достоверността на документа, но отказва да го коментира. \"Скиртач се старае да привлече вниманието към своята персона, споменавайки името ми, защото самият той не е интересен на никого. Той е обвинен в кражба и не само от мен. Не зная в кой арест е в момента и не искам да знам, той си заслужава това\", казва Волочкова.", "date": "2018.03.13", "title": "Волочкова се оказа приказно богата"}
