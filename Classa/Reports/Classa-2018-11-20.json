{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389653-%D0%B2%D0%B5%D1%80%D0%B8%D0%B3%D0%B0-%D1%81%D0%BB%D0%B0%D0%B4%D0%BA%D0%B0%D1%80%D0%BD%D0%B8%D1%86%D0%B8-%D0%BD%D0%B5%D0%B4%D0%B5%D0%BB%D1%8F-%D1%81%D1%82%D0%B0%D1%80%D1%82%D0%B8%D1%80%D0%B0-%D1%81%D0%B2%D0%BE%D1%8F%D1%82%D0%B0-%D0%BA%D0%BE%D0%BB%D0%B5%D0%B4%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F", "text": "      През цялата година сладкарници „Неделя“ помагат в празнуването както на големите празници, така и на малките моменти всеки ден. Тази Коледа решиха да обърнат внимание и на добрините, които имат голямо значение.   От 5 ноември до 31 декември 2018г сладкарници „Неделя“ даряват по 1 лв от всяко продадено парче Коледен ябълков пай, а от закупуването на цял Коледен пай се отделя сумата от 8 лв. Средствата ще се дарят за по-добро образование на децата в България.     Освен да хапнате вкусен ябълков пай, всеки от вас може да се превърне във вдъхновител и да сподели предложение кауза на  .      Спрямо събраните средства сладкарници „Неделя“ ще изберат една или няколко каузи, които да бъдат подкрепени. Предложенията можете да изпращате до 01.01.2019 г., като те трябва да включват описание на идеята,  за кого ще бъде полезна каузата, какви са необходимите средства и лице за контакт. В кампанията участват всички сладкарници „Неделя“ както и онлайн поръчките за гр. София.    Можете да откриете повече информация на    Нека направим коледата по-вкусна и по-добра заедно!", "date": "2018.11.20", "title": "Верига сладкарници НЕДЕЛЯ стартира своята коледна кампания"}
{"url": "http://www.classa.bg/%D1%81%D0%B2%D1%8F%D1%82/item/389648-%D0%B1%D0%B8%D0%B2%D1%88%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%BF%D0%B5%D1%80%D1%83,-%D0%B0%D0%BB%D0%B0%D0%BD-%D0%B3%D0%B0%D1%80%D1%81%D0%B8%D1%8F,-%D0%BF%D0%BE%D0%B8%D1%81%D0%BA%D0%B0-%D1%83%D0%B1%D0%B5%D0%B6%D0%B8%D1%89%D0%B5-%D0%B2-%D1%83%D1%80%D1%83%D0%B3%D0%B2%D0%B0%D0%B9", "text": "Бившият президент на Перу Алан Гарсия поиска политическо убежище в Уругвай, съобщи перуанското външно министерство. Той е представил молбата си в Уругвайското посолство в Лима.   \"Министерството на външните работи информира обществеността, че посланикът на Източна република Уругвай го е информирал тази сутрин, че бившият президент на Перу Алан Гарсия Перес влезе в резиденцията му през нощта\", гласи изявление на перуанското министерство.   Няколко часа преди това, Втори съд от Националното антикорупционната система, е приел искане на прокуратурата и е издал забрана за напускане на страната срещу Алан Гарсия за период от 18 месеца.   Според съдебната власт, Гарсия не може да напусне страната, докато разследванията срещу него по делото Одебрехт продължават. Бившият президент на Перу е разследван за тайни споразумения и пране на пари.   Преди изслушването срещу него за забраната да напусне страната, Алан Гарсия каза чрез своя Twitter акаунт, че е в мир със съвестта си. \"Казвам на цялата страна, че съм в мир съвестта си, не продавах нищо, не поисках нищо, вярвам в историята и славата на апризма, което е единственото ми богатство\", пише Гарсия.   Освен това, политикът добави, че \"разследванията трябва да се извършват без омраза или унижение и без купени свидетелства. Днес те правят скандал, а утре няма да имат доказателства\", каза бившият перуански президент.   В изпълнение на решението на съдебната власт, Алан Гарсия заяви: \"Ние не позволяваме на никой, да си мисли, че скриваме нещо и за мен това не е санкция да стоя 18 месеца в моята страна и подкрепям апризма.\".", "date": "2018.11.20", "title": "Бившият президент на Перу, Алан Гарсия, поиска убежище в Уругвай"}
{"url": "http://www.classa.bg/%D1%81%D0%B2%D1%8F%D1%82/item/389649-%D1%85%D1%83%D1%82%D0%B8%D1%82%D0%B5-%D0%BE%D0%B1%D1%8F%D0%B2%D0%B8%D1%85%D0%B0-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D0%B0%D1%82%D0%B0%D0%BA%D0%B8%D1%82%D0%B5-%D1%81%D1%80%D0%B5%D1%89%D1%83-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B2-%D0%B9%D0%B5%D0%BC%D0%B5%D0%BD", "text": "Хутите от движение Ансар Аллах са заявили, че прекратяват атаките с ракети и безпилотни самолети срещу Саудитска Арабия, ОАЕ и съюзниците им в Йемен, съобщава Ройтерс. Агенцията е получила достъп до изявлението на Върховния революционен комитет, най-висшият орган на бунтовниците.   \"След нашите контакти с пратеника на ООН и по неговото искане да се спрат атаките с безпилотни самолети и ракети, обявяваме нашата инициатива да прекратим нападенията с ракети и безпилотни самолети срещу държавите- агресори\", се посочва в декларацията.   С решението си Хутите се стремят да \"подкрепят пратеника на ООН, да покажат добра воля и да подкрепят усилията за мир\". В изявлението те добавиха, че са готови за по-широко прекратяване на огъня в случай, че \"коалицията, водена от Саудитска Арабия, иска мир\".   Въоръженият конфликт в Йемен противопоставя бунтовниците хути със силите, лоялни на президента в изгнание Абд ал Хади Мансур Рабух, подкрепен от Саудитска Арабия. От 2015 г. йеменското население е постоянно бомбардирано от международната коалиция, водена от Саудитска Арабия срещу бунтовниците \"Хути\".   ООН предупреждава, че в Йемен се развива най-тежката хуманитарна криза в света: 22.2 милиона йеменци се нуждаят от хуманитарна помощ, повече от 18 милиона страдат от \"несигурност на прехраната\", а 8,4 милиона не знаят дали ще ядат скоро.   Общо 14 милиона души са в условия на \"глад\" и зависят от хранителната помощ, за да оцелеят.   Хуманитарната координаторка на ООН в Йемен, Лиз Гранде, заяви пред Би Би Си, че страната ще се изправи пред \"най-лошия глад от 100 години\", ако военните действия не престанат.", "date": "2018.11.20", "title": "Хутите обявиха прекратяване на атаките срещу коалицията на Саудитска Арабия в Йемен"}
{"url": "http://www.classa.bg/%D1%81%D0%B2%D1%8F%D1%82/item/389650-%D1%82%D1%80%D1%8A%D0%BC%D0%BF-%D1%80%D0%B0%D0%B7%D0%BA%D1%80%D0%B8-%D0%BA%D0%BE%D1%8F-%D0%B7%D0%B0%D0%BF%D0%BB%D0%B0%D1%85%D0%B0-%D0%BE%D0%B1%D0%B0%D0%BC%D0%B0-%D0%B5-%D0%BE%D0%BF%D0%B8%D1%81%D0%B0%D0%BB-%D0%BA%D0%B0%D1%82%D0%BE-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BF%D1%80%D0%BE%D0%B1%D0%BB%D0%B5%D0%BC-%D0%B7%D0%B0-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8", "text": "Малко след като Доналд Тръмп спечели президентските избори през 2016 г., предишният обитател на Белия дом, Барак Обама, е предупредил, че вождът на Северна Корея е най-голямата заплаха пред САЩ, разкри Тръмп в интервю за Fox News в Овалния кабинет.   \"Ние седнахме с президента Обама точно на тези два стола, поговорихме и той каза, че Северна Корея е най-големият проблем, който тази страна има\", каза той.   Тръмп добави, че неговото правителство е трябвало да вземе \"истинско решение за това по кой път да поеме със Северна Корея\" и призна, че \"поне досега е много щастлив\" от избрания път.   На 12 юни Сингапур бе мястото на историческата среща на американския президент със севернокорейския лидер Ким Чен-ун. След срещата на върха и двамата лидери обещаха да установят \"нови отношения\" между своите нации и да предприемат мерки за денуклеаризация на Корейския полуостров.   Въпреки че оттогава не са предприети конкретни стъпки, Тръмп наскоро подчерта, че светът ще рискува ядрена война, ако не положи усилия да регулира положението с Пхенян. Той също обяви, че ще се срещне отново с Ким \"в началото на следващата година\".", "date": "2018.11.20", "title": "Тръмп разкри коя заплаха Обама е описал като \"най-големият проблем\" за Съединените щати"}
{"url": "http://www.classa.bg/%D1%81%D0%B2%D1%8F%D1%82/item/389651-%D0%BD%D0%BE%D0%B2-%D1%81%D0%BE%D1%84%D1%82%D1%83%D0%B5%D1%80-%D0%B7%D0%B0-%D0%B2%D0%BE%D0%B5%D0%BD%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%BF%D0%BE%D1%81%D1%82%D0%B0%D0%B2%D1%8F-%D0%BA%D0%B8%D1%82%D0%B0%D0%B9-%D0%BD%D0%B0-%D0%BD%D0%B8%D0%B2%D0%BE%D1%82%D0%BE-%D0%BD%D0%B0-%D1%81%D0%B0%D1%89", "text": "Белгийската компания Luciad - престижен международен доставчик на географски информационни системи - предостави на Китай модерен софтуер, използван от НАТО и САЩ. за картографиране при военни условия, съобщава \"South China Morning Post\". В понеделник Key Mapper, китайският доставчик на геопространствени информационни услуги, потвърди, че е официален дистрибутор на софтуера на Luciad за китайското правителство.   Сделката включва програмата Luciad Lightspeed, която може бързо и точно да обработва данните в реално време, включително и с висока скорост. Според Американската компания за графични технологии NVIDIA, софтуерът анализира и генерира висококачествени изображения със 100 изчисления в секунда и с точност до 3 см., 75 пъти по-бързо от конкурентите.   Въпреки това, както при всеки чуждестранен доставчик на софтуер, китайските закони имат изискването да се разкрие всеки ред от изходния код пред държавните органи, от съображения за сигурност. Досега фирмата не е изразила никакви коментари в това отношение и не е известно със сигурност дали е участвала в този процес.   Приемането на технологията, използвана от военното командване на НАТО, не е без рискове за Китай, поради възможността за скрити кодове, смята експерт по компютърната сигурност, който е работил с китайското правителство. \"Това може да доведе до неразрешено проникване в мозъка на китайските военни операции\", добави той.   \" Luciad \" е основана от учения Лоде Мисайен, който е работил през деветдесетте години в Агенцията за консултации, командване и контрол на НАТО в Хага, Холандия.   За да победите врага във война, е важно да имате точна ситуационна информация за театъра на операциите. При планирането на военна стратегия се използват данни от източници като дронове, сателитни снимки, радари, прогнози за времето, състоянието на войските и други. В сравнение с Luciad, традиционният софтуер може да доведе до грешки с 500 метра при позиционирането на движещи се цели.   В този контекст, Китай в момента управлява една от най-големите в света системи за събиране на военното разузнаване, благодарение на мрежа от сателити , повечето от които служат на правителството или на Народната освободителна армия, втората по големина армия на света след тази на САЩ.", "date": "2018.11.20", "title": "Нов софтуер за военна информация поставя Китай на нивото на САЩ"}
{"url": "http://www.classa.bg/%D1%81%D0%B2%D1%8F%D1%82/item/389652-%D0%B3%D0%BE%D1%80%D1%87%D0%B8%D0%B2-%D1%85%D0%B0%D0%BF-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B8%D0%BC%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B8-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%B3%D1%83%D0%B1%D0%B8-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "Американската армия е изправена пред \"сериозни проблеми и може да загуби следващата голяма война\", в която участва, ако не спазва препоръките на доклада на Комисията за национална отбранителна стратегия, публикуван миналата сряда. Това е заключението на Томас Споер, генерал-лейтенант от резерва и директор на Центъра за национална отбрана на фондация Херитидж, в статия след анализ на документа.   Комисията рисува \"изключително тревожна картина\" за състоянието на националната отбрана на САЩ, наричайки сегашната ситуация \"сериозна криза, която изисква извънредна спешност\", отбелязва анализаторът, наричайки това \"призив на който трябва да обърнем внимание.\"   В доклада се отбелязва, че Вашингтон е изправен пред пет \"нарастващи предизвикателства\", Китай, Русия, Иран, Северна Корея и транснационалния тероризъм, въпреки че сега има \"по-малко, военна сила, отколкото по което и да е време след края на Втората световна война\".   Според Споер, \"многобройни експерти в областта на отбраната, както вътре, така и извън правителството, ни разказват едни и същи неща от години\":   Военноморските сили съобщават, че се нуждаят от 355 кораба, за да изпълнят целите на националната стратегия за сигурност, но имат 286. Военновъздушните сили съобщават, че се нуждаят от 386 ескадрила, но имат 312. Армията казва, че се нуждае от 500 000 активни войници, но има само 476 000 души В този смисъл не трябва да се забравя, че през 2017 г. министърът на отбраната Джеймс Матис подчерта: За възстановяване на армията до необходимите нива разходите за отбрана ще трябва да имат устойчив годишен реален растеж от между 3 и 5%. Финансирането обаче \"не достига тази цел\", дори преди президентът Доналд Тръмп да обяви бюджета на Пентагона за фискалната 2020 година, каза анализаторът.   Авторът на статията счита също за разумни наблюденията на доклада за недостатъчност на американския контингент в Европа и Индо-тихоокеанския регион, както и за липсата на стратегия за противодействие на Русия и Китай. По отношение на препоръката за модернизиране на ядреното възпиране на САЩ, специалистът вярва, че \"е добър съвет, макар и трудно да се последва, предвид настоящия сценарий за финансиране на отбраната\".   В крайна сметка, докладът на Комисията носи \"малко добри новини и подаръци, а по-скоро дава отрезвяваща картина за състоянието на националната отбрана\", казва генералът. Той пояснява, че въпреки горчивината на хапа, е необходима рецепта и препоръчва да се прочете този доклад от \"всички хора, които се интересуват от националната сигурност\". Ако препоръките на документа не бъдат разгледани, може да се реализира \"едно от най-смразяващите твърдения\" на доклада: „Американската армия ще загуби следващата война с друга държава\", заключава анализаторът.", "date": "2018.11.20", "title": "\"Горчив хап\": Американската армия има сериозни проблеми и може да загуби следващата война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389645-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "В България в момента средната заплата според държавната статистика е 570 евро, при минимална заплата от 230 евро, което говори много. Между другото в реалния живот се смята, че ако си се устроил на 500 евро месечно, значи ти е провървяло МНОГО.     Данъкът е от 10 процента (тоест 57 и 23 евро съответно) значи остава 518 евро при средната или 207 евро при минималната. За ток месечно, ако сме точни, трябва да се дадат 35 евро. Зимата може и 50, защото мнозина се отопляват на електричество. Киловатът е 0,1143 евро (с ДДС) тоест 8,572 рубли по курса 75 за евро (в Москва цената на тока е 4,30 рубли). В повечето домове няма централно отопление, както и топла нова. Затова пък има бойлери. Отопляват се с електрически печки или, който е по-богат, с климатик. Но мнозина зимата живеят цялото семейство в една стая. Или си поставят печки с дърва. За връзка (интернет и мобилен телефон за един) – 10 евро месечно, че и повече. Храна – ако се икономисва силно – 10 евро на ден, тоест при желание може да се живее с 300 евро месечно. Но това е като в Русия на минимална заплата, тоест ще трябва да избираш по-евтиното и да не те мързи да обикаляш далечните магазини, ако там нещо струва по-малко. Тоест разходите като минимум са 350 евро месечно. За дрехи и прочее остават 168 евро, ако си със средна заплата. Зимата още по-малко. Бензинът е 1,2 евро за литър (90 рубли при курс 75) и имат намерение да го вдигнат (по този повод в София днес и в още няколко града демонстрират). Затова и се обличат основно от „секънд хенд”, продукти купуват от Метро, автомобилите по улиците са от 2000 г. плюс-минус пет. Най-популярната машина е Рено Сценик първа серия. Магазините за електротехника втора ръка са значително повече от тези с нова. Бързите кредити са значително повече от пекарните. Стълбовете са облепени с обяви на микрофинансови организации. И всички търсят допълнителна работа, за да спестят нещо. Впрочем, има и местен аналог на foodstamps, за съвсем социално незащитените (самотните пенсионери, самотните майки, многодетните семейства), които съдейки по това доколко често се появяват в супермаркета тези „фуудстампове”, са много.   Превод: В.Сергеев", "date": "2018.11.20", "title": "За живота в България"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/389646-%D0%BF%D0%BB%D0%B0%D1%82%D0%B5%D0%B6%D0%BD%D0%B8%D1%8F%D1%82-%D0%B1%D0%B0%D0%BB%D0%B0%D0%BD%D1%81-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B0-%D0%BF%D0%BB%D1%8E%D1%81-%D1%81-%D0%BD%D0%B0%D0%B4-370-%D0%BC%D0%BB%D0%BD-%D0%B5%D0%B2%D1%80%D0%BE", "text": "Текущата и капиталова сметка  на България през септември е положителна и възлиза на 369,9 млн. евро. Година по-рано страната пак отчете излишък – 585,9 млн. евро, който обаче беше с по-висока стойност, показват предварителните данни на Българската народна банка (БНБ). Изчисленията са направени при БВП в размер на 52,792 млрд. евро за 2018 г. (прогноза на БНБ) и 50,429 млрд.евро за 2017 г. (данни на НСИ от 7 март 2018 г.). За първите девет месеца на тази година текущата и капиталовата сметка е положителна и възлиза на 2,559 млрд. евро, като през периода януари – септември миналата година отново беше на положителна територия, но в доста по-голям размер – 3,935 млрд. евро. За септември 2018 г.  салдото по текущата сметка  е на плюс с 312,7 млн. евро, докато преди година излишъкът беше 568,9 млн. евро. За девет месеца текущата сметка е на положителна територия и възлиза на  2,116 млрд. евро, като преди година централната банка отчете излишък в размер на 3,597 млрд. евро.     Търговското салдо  за септември е отрицателно и възлиза на 80.5 млн. евро при излишък от 143,3 млн. евро за септември 2017 г.  За първите девет месеца на тази година то е на минус с 2,030 млрд. евро  при дефицит от 194,3 млн. евро година по-рано. Износът  на български стоки през септември е 2,419 млрд. евро и се повишава с 62 млн. евро (2,6%) в сравнение с година по-рано, когато беше 2,357 млрд. евро. За деветте месеца на тази година експортът е 19,747 млн. евро, като намалява на годишна база със 170,9 млн. евро (0,9%). Износът за първите девет месеца на тази година нараства с 18,5% спрямо година по-рано. Вносът  на стоки през септември възлиза на 2,499 млрд. евро, като за една година нараства с 285,9 млн. евро (12,9%). За периода от януари до септември той е 21,777 млрд. евро, като се увеличава с 1,665 млрд. евро (8,3%) на годишна база, отчитат в централната банка. Импортът за девет месеца расте с 15,5% спрямо същия период на миналата година. Салдото по услугите  е на положителна територия с 366,1 млн. евро, като преди година също беше на плюс с 360,2 млн. евро. Изчисленията на БНБ показват, че за девет месеца то е положително и достига 2,937 млрд. евро, като преди година пак беше на плюс с 2,583 млрд. евро. Салдото по статия Първичен доход  (която включва доход, свързан с факторите на производството (работна сила, капитал или земя), данъци върху производството и вноса и субсидии) е отрицателно и възлиза на 35,6 млн. евро при отрицателно салдо от 24,9 млн. евро преди година. За периода от януари до септември то е отрицателно в размер на 406,4 млн. евро, като преди година пак беше на минус с 371,2 млн. евро. Салдото по статия Вторичен доход  (която отразява преразпределението на доход) през септември е на плюс с 62,7 млн. евро, като преди година пак беше положително с 90,2 млн. евро. За девет месеца то излезе на положителна територия и е в размер на 1,615 млрд. евро. Преди година БНБ пак отчете положително салдо от 1,579 млрд. евро. В централната банка пресметнаха, че през септември  капиталовата сметка  е на плюс с 57,2 млн. евро, докато преди година тя също беше положителна в размер на 17,1 млн. евро. От януари до септември тя е на положителна територия с 443,2 млн. евро, като преди година тази стойност беше 338,3 млн. евро. Финансовата сметка  за септември е отгоре с 230,8 млн. евро, като преди година също имаше положителна стойност от 347,8 млн. евро. За девет месеца тя е на плюс с 2,250 млрд. евро, докато преди година тази  стойност беше 2,154 млрд. евро.  Салдото по статия Преки инвестиции , представена съгласно изискванията на шестото издание на Ръководство по платежен баланс и международна инвестиционна позиция, е отрицателно и възлиза на 88,8 млн. евро, като преди година обаче беше на плюс със 71,1 млн. евро. За първите девет месеца на тази година то е на минус с 522,7 млн. евро, като през същия период на миналата година пак беше отрицателно с 521,8 млн. евро. Преките инвестиции – активи  през септември се повишават с 19,5 млн. евро, като преди година повишението беше със 174,8 млн. евро. От януари до септември вложенията се увеличават с 615,3 млн. евро, като през същия период  на миналата година те бяха с 467,1 млн. евро повече. Данните на БНБ показват, че  преките инвестиции – пасиви  през септември нарастват със 108,3 млн. евро, като увеличението преди година беше със 103,8 млн. евро. За девет месеца те нарастват с 1,137 млрд. евро , докато увеличението за същия период на миналата година беше с 988.8 млн. евро.  През септември  резервните активи на БНБ  се повишават с 603,6 млн. евро, докато преди година увеличението беше със 125,7 млн. евро. От януари до септември те нарастват с 978,2 млн. евро, докато преди година резервните пари отбелязаха ръст със 770,3 млн. евро.", "date": "2018.11.20", "title": "Платежният баланс на България е на плюс с над 370 млн. евро"}
{"url": "http://www.classa.bg/%D1%81%D0%B2%D1%8F%D1%82/item/389647-%D1%83%D0%BC%D1%80%D1%8F-%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%BD%D0%B0%D1%80%D0%BA%D0%BE%D0%BA%D0%B0%D1%80%D1%82%D0%B5%D0%BB%D0%B0-%D0%B1%D0%B5%D0%BB%D1%82%D1%80%D0%B0%D0%BD-%D0%BB%D0%B5%D0%B9%D0%B2%D0%B0", "text": "Хектор Белтран Лейва, един от основателите и бивш лидер на мексиканския картел Белтран Лейва, почина тази неделя на 56-годишна възраст поради сърдечен удар.   Капото, който бе арестуван през 2014 г. в Гуанахуато от мексиканската армия, е бил прехвърлен от затвора с максимална сигурност Алтиплано, в щата Мексико, в медицинския център Лопес Матеос де Толука, където по-късно починал . Според Министерството на вътрешните работи на Мексико, Хектор Белтран Лейва е почувствал силна болка в лявата част на гръдния кош и е получил помощ от лекарите на затвора. Тъй като той не се възстановил, било решено да го прехвърлят в болницата с всички необходими мерки за сигурност. След като е бил лекуван в спешния блок, той е обявен за мъртъв от медицинския персонал.   Криминалната организация е основана през 2008 г. в Синалоа от братята Артуро, Алфредо, Хектор и Карлос Белтран |Лейва както и от Иван Белтран Виляреал. Хектор е вторият, който поема ръководството на картела, след смъртта на брат си Алфредо през 2009 г.   Картелът е действал до 2017 г., когато се е разпаднал. След 2009 г. той загубил голяма част от своето влияние.", "date": "2018.11.20", "title": "Умря лидерът на наркокартела \"Белтран Лейва\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389644-%D0%BA%D0%BE%D0%BB%D0%BA%D0%BE-%D0%BF%D0%B0%D0%BC%D0%B5%D1%82%D0%BD%D0%B8%D1%86%D0%B8-%D0%BD%D0%B0-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0-%D0%BC%D0%BE%D0%B6%D0%B5%D0%BC-%D0%B4%D0%B0-%D0%BF%D0%BE%D0%BD%D0%B5%D1%81%D0%B5%D0%BC", "text": "Не стихват дискусиите в медиите за сградите паметници на културата, а тези дни се коментира тъжната новина, че няма виновни за смъртта на две млади момичета, загинали под руините на къща паметник на културата в центъра на София. Моя лична история ми отвори очите какъв парадокс, създаден от закони и чиновници, са рушащите се сгради, повече или по-малко ценни паметници на културата. Преди двайсетина години имах имот в центъра на малкото градче Бяла на брега на Янтра. Ходех редовно да си плащам данъците. В имота имаше къща от края на 19 век или началото на 20-и. Каменна маза, четири стайчета от кирпич и малка тераса. Покривът отдавна беше пропаднал, в пода имаше дупки и къщата спокойно си се самосъбаряше. Данъчно беше оценена като отделен имот и чинно плащах по 13 лева и нещо всяка година. Веднъж ми дойде идеята да поискам в общината да ми я махнат като данъчно задължение. И тук стана интересно. Женицата в общината ме погледна и каза: „Стоилчо, не си останал за тия 13 лева на година. Не си докарвай беля на главата. Ще дойде някой младок от Русе, ще каже, че тая съборетината на дядо ти Петко е паметник на културата от местно значение и не само 13 лева на година ще даваш, ами ще те накараме да я възстановиш, че и ще те глобим, че си я запуснал.” Това е един от най-полезните съвети, които съм получавал. При това в същия двор имаше 200 квадрата нова къща от 60-те години на 20 век, за която търсех с месеци и години наемател, който поне да гледа да не се пробие покрива и новата къща да не тръгне по пътя на старата. …То не са запуснати читалища, тютюневи складове, царски конюшни, „тиганът с дълга дръжка“ на Бузлуджа, къщата с ягодите, някоя баня и др. Безкрайно количество паметници и все важни ценни за обществото според едни учени хора или местни патриоти.  И от многото приказки по темата никога не чух някой да каже „Аз ще платя за възстановяването на това нещо”, каквото и да е то. Най-много място заема разговорът за принудата. За репресията, с която да се накара някой друг да свърши нещо, което било в обществен интерес. Не се говори за преговори със собствениците, за компенсации, за споделяне на разходите, за откупуване.  За читалището в Шипка вече стана дума (виж  ) Ще се опитам да разделя на групи старите сгради, за които има шум по медиите. Първата група, и подозирам най-голямата, са   сгради, които собствениците им искрено мразят Тази група ще наречем условно „тютюневи складове“. Техните собственици обичат имота като строителен парцел, но мразят неговата културно-историческа и архитектурна компонента. Собствениците си мечтаят земята да се отвори, да погълне обществената ценност на имота им и като се затвори там да има празно място в регулация. Пожарът, наводнението, ураганът Майкъл и др. катаклизми също са добре дошли. За собствениците т. н. обществена ценност и статут на паметник не е никаква ценност, а е загуба от цената на имота. Какви са тези собственици ще стане дума по-долу. Общото, което ги обединява е желанието да се възползват от свещената си частна собственост по начин, който те са решили, а не по начин, който им е наложен – анонимното общество, представлявано от институции или архитектурни фундаменталисти, които обикалят по медиите. Именно към тези собственици валят заплахи за глоби, за ипотекиране на имотите им от страна общината, с последващо възстановяване и всякакви други техники за принуда. Питайте по-стари хора и те ще ви дадат още идеи – конфискация, изселване на цялата фамилия, забрана за висше образование, бой с пръчки, пускане на ток и др., докато дарят имота на общината/държавата. Какви са собствениците на тия много ценни имоти? Първата група са предприемчиви хора, тарикати, които са успели да консолидират собствеността от малко или много наследници. Как са я консолидирали е друга тема – може да е с изкупуване, със замени, със заплахи, с бой. Както и да са го направили, тези хора имат един мотив – с подкупи или с политически връзки да се отърват от културната и всякаква друга ценност на имота и да направят нов билдинг, може да е МОЛ, може да е офис, кокетно блокче с лукс апартаменти или нещо друго. Особено гадно е за тези хора, когато са си купили нещо без статут на културна ценност и то в последствие, под натиска на културно-архитектурните фундаменталисти, е станало ценност и държавата му е дала статут. Условно да наречем този тип имоти „царски конюшни“. С подобни имоти положението е наистина трагикомично. Все едно да се ожениш и малко преди първата брачна нощ държавата да ти даде предписания какво може да правите с жена си под юргана през останалата част от живота си. Тия са най-прецаканите, защото тежестите им са наложени след придобиването. Абе купили си фабрика на 8 септември. Те освен имота си почват да мразят и държавата си. Втората група собственици може да наречем     „На сто вуци – кози крак“ Така казваше любимата ми баба Милка, когато станеше въпрос за нивите в Крушовица и Горна Диканя и изобщо за наследства. Тази група собственици са по-скоро отчаяни хорица, безнадеждни оптимисти. Получили наследство по силата на съдбата, те не знаят да се радват ли или да плачат. Успели са да опазят имота си от първата група (виж по-горе) с тайната надежда, че все някога ще постигнат съгласие с останалите 20-30 наследника, пръснати по всички земни кълбета. И като го постигнат това съгласие ще осребрят ползите. Тези ползи са пак билдинг, МОЛ или друго, от което да има компенсация – някое апартаментче, по-рядко дялове и дивиденти от бъдещи печалби. И докато това съгласие се постигне, къщите-паметници падат (за щастие на собствениците), едни наследници измират, но се появяват нови и т. н. Много от тези хорица нямат нито пари, нито желание да опазват каквото и да било. И тях ги плашат с глоби, ипотекиране на имотите ако не ги лъснат. Е, една малка част успяват да изкарат някой лев като дават под наем партера за някое магазинче, но и това е на сто вуци – кози крак. За съжаление в цялата дискусия по темата липсва едно просто разсъждение – готово ли е обществото да плати за своите ценности? Едни хора/институти решават кое е ценно за обществото, но не носят никаква отговорност за неговото стопанисване и опазване. Нямам предвид контрола и репресията. Имам предвид собствеността. Колко пари е готово да плати т. н. общество за да притежава „тютюневите складове“ или „царските конюшни“? Готови ли са архитектурните талибани да излязат с шапката по кръстовищата, да съберат парите и да ги откупят от сегашните лоши собственици и после да ги възстановят и да ги стопанисват по най-високите критерии, които проповядват по телевизиите? Има една категории агитатори на културата, които са най-досадни. Те са пътували по цивилизования свят, знаят езици. Това Виена, Рим, Париж и Лондон са им като родни места. Те знаят, че от конюшните може да стане театър или изложбена зала, а защо не детски театър, от складовете може да стане културен център или изложбена галерия. Нещо като Лувъра, Орсе… нещо като нищо на света. И никой от тези агитатори не сяда да направи проект, да вземе кредит от банка и да направи от конюшните изложбена зала, например. Най-много да лобира в общината или в държавата за едни пари, с които нещо да се поправи и пак да увисне на врата на обществото с парите от бюджета. Колко паметници можем да понесем? Забравихме ли, че две млади жени загинаха под развалините на една сграда в центъра на града. Подозирам, че ще има още пострадали…  Защо не предложите едно просто решение на властта, ако имате топки, разбира се. Предложете вместо властта да дава догодина 1 милиард за вдигане на заплатите на администрацията,     да откупи паметници на културата по пазарни цени за 500 милиона, с останалите 500 милиона да ги възстанови и да направи театри, галерии и каквото там си мечтаете и да даде още 150-200 милиона за охрана, за СОТ, за продавачи на билети, за екскурзоводи, за брошури, каталози и др. дейности. Направете това предложение в най-гледаните културни предавания. Поканете художниците, писателите, архитектите, синдикатите, учителите, медицинските сестри, лекарите, полицаите и др. части на т. н. общество и ако те са съгласни – да го направим. Нали общественият интерес отчита интересите на всички групи? Ще преизберем сегашната власт и за 2-3 години няма да остане очукана и олющена сграда в цялата ни мила татковина. В това число стари читалища, училища, гари и др. Нищо, че няма деца и влак не минава вече. Както има нови стадиони по селата за бабите, що да няма гара без влак. Обещайте на властта, че само ще я хвалите, ако откупи и ремонтира всички хубави, според вас, сгради в татковината.   Една друга категория имоти – да я наречем условно „къщата с ягодите“. На пръв поглед обществото трябва да е доволно и даже щастливо, че тези имоти са попаднали в добри и богати ръце. Какво по-хубаво от това някой друг да се грижи и да плаща за един имот, а ти да се наслаждаваш на красивата му фасада, подреден двор и да поздравяваш усмихнатите и доволни собственици. Но, не би. Тези имоти събуждат нашия гений – геният на завистта. Какво става на практика? Баровецът купува разсипан имот в центъра. Иска да си го направи дом и да живее в него. Иска да се гордее, че е оправил една съборетина и тайно се надява, че обществото ще оцени това. Храни си егото с народната мъдрост „Кеф цена няма“. Но, както е известно, за всяка народна мъдрост, народът прави по сто простотии. Всяка стъпка на баровеца се гледа под лупа. Даже той да е наел светила на строителството да му прегледат къщата и да кажат какво да се прави, винаги се намират архитектурни фундаменталисти, които не са съгласни. Нищо, че къщата може да се събори според компетентните хора, които са се подписали под мнението си. Пазителите на старините искат да одобряват, да контролират и да надзирават от името на обществения интерес. Но не искат да плащат. Обществото, според тях, и по-точно конкретно те имат право да надзирават. И какво искат архитектурните фундаменталисти? Обикновено искат автентичност. Във всичко. Да се използват същите материали като преди 100 години, да не се прави вътрешна реконструкция, щото била много ценна и имало пруски свод, камина от дребни камъчета, дюшеме от странджански бук, корито за пране от поцинкована ламарина от 19ти век и керемиди от фабрика, закрита преди 80 години, ама много ценни. Само дето не нареждат на баровеца жена му да пере в поцинкованото корито, да готви само на дърва и кюмюр и да спи в чаршафите на първия собственик на къщата от началото на 20 век. Никакво парно, топла вода, климатик и др. глезотии. И на собственика му остава само да козирува, да мъкне дърва и да чака къщата да му падне на главата, както са предсказали специалистите. Резултатът? Разрухата продължава Архитектурните талибани са победили здравия разум. А общественият интерес? Него кучета го яли. Вместо обществото да се радва на една красива сграда, то продължава да крачи между руини. Обществените активисти из телевизиите искат да контролират какво става вътре, под юргана. Дали пък няма пералня „Бош“, дали има парно, дали не е сменено дюшемето или пък глиненият под не е покрит с италианска теракота. Ами пруският свод? Не дай си боже да е намерено друго решение! Сакън. Ами мебелите ако са от ИКЕА? Позор! Решението? Ами пак същото. Вземате шапката, събирате парите, откупувате от баровеца безценната обществена ценност и правите с нея всичко, което вие, архитектурните талибани, сте искали да бъде направено от собственика. Правите я музей на архитектурата от началото на 20ти век, късате билетчета, разказвате за пруския свод, правите събития, отдавате пространства под наем (ама без да променяте нищо) и т. н. Има и втора опция, любимата ви. Убеждавате държавата да купи съответния имот, окачате го на врата на държавата/общината за да го издържа. За ваша най-голяма радост. Докато критична маса от електората не се запита колко ни струва това и искаме ли да го плащаме. Аз наистина приветствам решението да се откупи Яворовата къща от общината/държавата и да се грижим за нея всички през данъците си. Така ще разберем дали ни е ценност.   Бившата къща на Стефан Савов на ул. Врабча, 9. Изглежда великолепно, оградата и дворът са поддържани. Общественият интерес задоволен ли е? Да, моят е задоволен – виждам много красива къща. Какво има вътре, на каква печка готви домакинята, дали има съдомиялна в кухнята и биде в банята не ме интересува. Дали плочките и мивките са италиански също не ме интересува. Кой е собственикът? Аз го знам, но това не е важно за темата. Не е важно и за обществото, освен ако то не иска да му благодари. Само че дори един такъв положителен пример може да бъде неглижиран. Ето как е описана тази къща в „Капитал“ от 6 февруари, 2015 г. в статията „Гласовете им чувам“, посветена на знакови къщи в центъра с драматична история Цитирам със съкращения: „Затварям карето по ул. „Врабча“, където на №9 е забележителната къща на Савови, проектирана през 1921 г. от арх. Никола Лазаров – дипломант на парижката архитектурна школа и син на занаятчия от Карлово… През всичкото време дотогава къщата на семейството му е служела за детска градина, а днес е нечия непристъпна собственост.“ Край на цитата. Разбрахте ли сега? Авторката не знае чия е къщата (дали пък не знае), но акцентира на нейната непристъпност. И нито дума за това как изглежда имотът, добре ли е възстановен, руши ли се. Това не е важно. Важното е да неглижираме собственика (нечия) и да кажем, че е непристъпна собственост. От подобни авторки няма да научите, че съседната къща на „Врабча“ 7 и сега „служи“ за детска градина, че къщата на Сава Дупаринов на „Врабча“ 20 също е детска градина с отвратително олющена фасада, но с ПВЦ дограма (да не духа) и храст, поникнал на фасадата. Догодина сигурно ще стане горичка. Ами да. Така трябва да бъде. Собствеността трябва да бъде непристъпна без съгласието на собственика или без решението на съда. А не да си мечтаем какво да направим с един имот така, че всички ние от бюджета да плащаме за него, а не някой просветен чорбаджия-изедник, който лично ние или нашият спонсор (или издател) не харесваме. Може ли да имаме много такива красиви стари къщи? Може ли да няма други погребани под тухлите на някоя руина?  Може. Стига някой да спре да прави по медиите помени с чужда пита и да монополизира правото да говори от името на обществения интерес.", "date": "2018.11.20", "title": "Колко паметници на културата можем да понесем"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389643-%D1%80%D1%83%D1%81%D0%B8%D1%8F-%D0%B8-%D1%82%D1%83%D1%80%D1%86%D0%B8%D1%8F-%D0%B7%D0%B0%D0%B2%D1%8A%D1%80%D1%88%D0%B8%D1%85%D0%B0-%D0%BC%D0%BE%D1%80%D1%81%D0%BA%D0%B8%D1%8F-%D1%83%D1%87%D0%B0%D1%81%D1%82%D1%8A%D0%BA-%D0%BE%D1%82-%E2%80%9C%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9D%E2%80%A6-%D0%B1%D0%BE%D0%B9%D0%BA%D0%BE-%D0%B3%D0%BB%D0%B5%D0%B4%D0%B0-%D1%83%D0%BC%D0%BD%D0%BE%E2%80%A6", "text": "Въвеждането в експлоатация на “Турски поток” ще помогне за икономическото развитие на целия черноморски регион и ще стане важен фактор за общоевропейската енергийна сигурност, заяви руският президент Владимир Путин на церемония в Истанбул по повод завършването на строителството на морския участък от газопровода, предаде ТАСС. “Пускането в експлоатация на “Турски поток” със сигурност ще позволи на нашите страни качествено да разширят сътрудничеството в газовата сфера, ще има голямо значение за икономическото развитие на Турция и целия черноморски регион, а също така ще стане важен фактор за обезпечаването на общоевропейската енергийна сигурност”, изтъкна Путин. Той подчерта, че проектът “Турски поток” не е насочен срещу никого, а показва умението на страните са защитават националните си интереси. “Подобен род проекти и този проект в частност не са насочени срещу интересите на когото и да било, проектът има изключително съзидателен характер”, заяви Путин. По думите му проектът е “насочен към това да се развиват отношенията между страните, да се създават устойчиви условия за развитие на икономиката, да се подобрява благосъстоянието на гражданите на нашите страни”. “Реализацията на проекти от подобен тип, и този в частност, са ярък и добър пример за умението да защитаваш националните си интереси, защото “Турски поток” напълно съответства на интересите на икономиката на Турската република”, отбеляза Путин.     Президентът на Русия Владимир Путин и турският му колега Реджеп Ердоган издадоха нареждане за постояването на последния сегмент от морския участък на енергийния проект “Турски поток”, съобщава “Дейли сабах”. Путин е в Истанбул на еднодневна визита за участие в официалната церемония във формат видеоконференция. По време на събитието руският лидер нареди на директора на Газпром Алексей Милер да разпореди на Pioneering Spirit – най-големият кораб в света за инсталиране на нефтени и газови платформи, да постави последната тръба от морския участък, информира ТАСС. На събитието Ердоган заяви, че “Турски поток”, изграждан с нашите руски приятели, е важен исторически проект по отношение на двустранните контакти и енергийните политики в региона”. През миналата година увеличихме търговския обмен с Русия с 30%, целта ни е да достигне 100 милиарда долара, съобщи той. “Турски поток” ще започне да доставя природен газ по две тръби от 1 януари 2020 г. Ердоган поясни, цитиран от Анадолската агенция, че проектът носи много ползи не само за Турция, но и за съседните държави, за региона. Той нарече Русия “надежден партньор на Турция” и “важен” доставчик на природен газ, с който Анкара може да си сътрудничи дългосрочно. Проектът “Турски поток” ще действа от 2019 г. след провеждането на тестовете, обяви турският лидер. По думите му Турция е закупила 387 милиарда кубични метра природен газ от Русия от 1987 г. Според него солидарността на Турция с руския президент и народ ще открие пътя за по-големи проекти между двете страни в бъдеще. Путин от своя страна отбеляза, че името на проекта “Турски поток” е предложение на Ердоган. Сухопътният участък на проекта се очаква да прогресира бързо. Проектът “Турски поток” ще бъде завършен през 2019 г., коментира държавният глава на Русия. Според руския лидер Ердоган е показал политическа воля и кураж за осъществяването на този проект, което не би било възможно без доверие между двете страни. Путин също поиска търговският обмен да достигне 100 милиарда долара. ТАСС припомня, че през декември 2014 г. Русия изостави проекта “Южен поток” през България и го замести с тръба с подобен капацитет, която по-късно беше наречена “Турски поток”. Газпром започна строителството на морския участък от тръбата през май 2017 г. Той минава по дъното на Черно море до крайбрежието на Турция. Дължината му е 930 километра. Тръбата ще продължи по суша още 180 километра до границата на Турция със съседни държави. Първата тръба е за турския пазар, а втората ще доставя за Южна и Югоизточна Европа. Капацитетът на всяка тръба е 15,75 милиарда кубични метра газ на година. Първите доставки са предвидени за края на 2019 г. Газпром обяви завършването на морския участък през април 2018 г. В края на май Газпром и турското правителство подписаха протокол за изграждането на тръбите на “Турски поток” по суша. В близко бъдеще Русия ще реши маршрута на втората тръба. В момента се обсъждат два варианта. Гърция, Италия, България, Сърбия и Унгария са потенциални пазари. Газпром счита, че за изграждането на “Турски поток” ще се необходими 7 милиарда евро. Преносът на газ от Анапа, Русия, до Къйъкьой (Мидия), Турция, ще отнема около 52 часа. Контролната стая, където ще се следи преносът на природен газ, ще бъде в Амстердам, Холандия. Проектът ще действа най-малко 50 г. Тази година Путин два пъти посети Турция. И двата случая бяха за участие в международни срещи за Сирия: през април във формат Русия-Иран-Турция и през октомври във формат Русия-Франция-Германия-Турция. Руският президент проведе отделни двустранни разговори с Ердоган. Последната визита на Путин в Турция в чисто двустранен формат беше на 11 декември 2017 г.  ", "date": "2018.11.20", "title": "Русия и Турция завършиха морския участък от “Турски поток”… Бойко гледа умно…"}
{"url": "http://www.classa.bg/%D1%81%D0%B2%D1%8F%D1%82/item/389636-business-insider-%D0%B7%D0%B0%D0%B4-%D0%B3%D1%8A%D1%80%D0%B1%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BF%D1%83%D1%82%D0%B8%D0%BD-%D1%81%D0%BA%D0%BB%D1%8E%D1%87%D0%B2%D0%B0-%D0%BE%D0%BF%D0%B0%D1%81%D0%BD%D0%B8-%D0%B7%D0%B0-%D1%81%D0%B0%D1%89-%D0%B0%D0%BB%D0%B8%D0%B0%D0%BD%D1%81%D0%B8", "text": " на ръководителя на Белия дом Доналд Тръмп на срещата на върха на Асоциацията на страните от Югоизточна Азия руският президент Владимир Путин успя да привлече вниманието върху себе си, пише Business Insider. След като се скара със Запада, Москва активно установява отношения със страните от Азиатско-тихоокеанския регион, като сключва съюзи, опасни за САЩ, предупреждава изданието. Тази година американският президент Доналд Тръмп отказа да присъства на срещата на върха на Асоциацията на страните от Югоизточна Азия (АСЕАН), пише Business Insider. И по този начин отстъпи място на ръководителя на Кремъл Владимир Путин в лъчите на прожекторите. За него това събитие беше повече от успешно. В Сингапур руският президент положи основния камък за изграждането на руски културен център, сключи изгодни сделки и говори с много държавни и правителствени ръководители в Азия. Основното послание от посещението му е: макар че нещата не вървят добре с Европа, в Азия – пазарът на бъдещето - Русия има тежест, смята изданието. Но трябва да се има предвид, че Москва дойде в региона късно. Съединените щати, в началото на президентството на Барак Обама, го обявиха за   на външната си политика. Китай, Индия и Япония, само поради географското си положение и икономическата си мощ, са много влиятелни играчи.     Кремъл обърна внимание на Азия само след като отношенията със Запада се влошиха. Няма план за сближаване на Москва с Изтока, това е по-скоро тактическо решение, казват експерти. И последните събития са били в полза на ръководителя на Кремъл. През изминалите години много азиатски държави станаха по-авторитарни, така че не е проблем за тях да си сътрудничат с руския президент. Освен това, все по-малко и по-малко държави в региона са готови да оставят своето бъдеще само в едни ръце. Те искат да следват по-независима външна политика, обяснява изданието. Освен това, политиката на Тръмп под мотото   изпраща противоречиви сигнали до съюзниците на САЩ в региона. А отсъствието на ръководителя на Белия дом на АСЕАН, както и срещата на върха на Азиатско-тихоокеанското икономическо сътрудничество (АТИС), само влошиха ситуацията, защото неговият предшественик Обама винаги участваше в тях. Путин се възползва от тази възможност и започна да прави зад гърба на Тръмп опасни за Съединените щати съюзи, продължава Business Insider. Въпреки конфликтите на интереси в някои области, отношенията между Русия и Китай се подобриха през изминалите години. Пекин и Москва проведоха съвместни военни учения. Си Цзинпин лично подчерта, че   на двете страни  . Русия поддържа добри отношения с Индия в продължение на много десетилетия. Индия купува повечето от оръжията си от руснаците. Москва също има успешен бизнес с Виетнам. Филипините, бивша американска колония и важен съюзник на Америка, дори мислят за закупуване на нови руски подводници. Азиатско-тихоокеанският регион се интересува главно от оръжейните и енергийните ресурси на Русия. Путин обаче широко отвори вратата за Азия. Но в момента той не се ръководи главно от геополитически, а от икономически интереси. Москва се опитва да не се намесва в такива конфликти като в Южнокитайско море, но този подход може да се промени, ако Кремъл продължава да увеличава влиянието си в региона. Засега обаче Русия остава само един от играчите в тази област. И въпреки че САЩ внимателно наблюдават какво прави Путин в Азия, Китай остава основният техен противник. Превод: М.Желязкова", "date": "2018.11.20", "title": "Business Insider: Зад гърба на Тръмп Путин сключва опасни за САЩ алианси"}
{"url": "http://www.classa.bg/%D1%81%D0%B2%D1%8F%D1%82/item/389637-%D0%B8%D0%BC%D0%B0-%D0%BB%D0%B8-%D0%BF%D1%8A%D1%82-%D0%BD%D0%B0%D0%B7%D0%B0%D0%B4-%D0%BE%D1%82-%D0%B1%D1%80%D0%B5%D0%BA%D0%B7%D0%B8%D1%82", "text": "Да напуснеш или да не напуснеш? Две и половина години след като Обединеното кралство гласува да излезе от ЕС все още това е въпросът. Кризата в правителството на Тереза Мей заради нейния проект на споразумението за развод разпали интереса към възможността Обединеното кралство да размисли, тоест възможността за „регрекзит“ [от англ. regret ‘съжалявам’ и exit ‘излизам’].     На референдума на 23 юни 2016 г. 17,4 млн. гласоподаватели или 52 на сто подкрепиха Брекзита, а 16,1 млн. или 48 процента подкрепиха оставането в блока. Но оттогава противниците на Брекзита проучват начините за произвеждането на още един референдум. Мей многократно е казвала, че няма да има друг референдум за членството, а и лидерът на главната опозиционна партия Джереми Корбин даде знак, че също не е привърженик на този вариант. Така че какъв е пътят към втори вот? 1. ПРОВАЛ НА ПЛАНА НА МЕЙ ЗА БРЕКЗИТА Според активисти първата стъпка е парламентът да отхвърли проектоспоразумението на Мей за развода. За да се стигне до напускане на ЕС по условията на нейната сделка, Мей трябва да получи подкрепата на парламента. Силата на бунта в нейната Консервативна партия и гневът на съюзниците от северноирландската Демократическа юнионистка партия показват, че тя ще срещне трудности в прокарването на сделката, даже при значителна подкрепа от депутати лейбъристи. „Подозирам, че сделката ще бъде внесена за обсъждане в парламента и парламентът ще гласува против, а когато това стане, ще започне играта за народния вот“, казва Хюго Диксън, заместник-председател на групата „Вотът на народа“, която иска нов референдум. „Отхвърлянето на сделката не означава крах и напускане без сделка; означава, че има много голяма вероятност да отидем към народен вот с вариант за оставане в ЕС“, казва Диксън, според когото не е вероятно да има сценарий за Брекзит без. 2. ПОЛИТИЧЕСКА КРИЗА Провалът на сделката на Мей ще вкара Обединеното кралство още по-дълбоко в кризата. Трима от четиримата живи бивши британски премиери – Джон Мейджър, Тони Блеър и Гордън Браун – са казали, че втори референдум е начин за излизане от кризата. „Все още вярвам, че този Брекзит може да бъде спрян“, каза Блеър пред Ройтерс миналия месец. Опозиционната Лейбъристка партия, която също е разделена по въпроса за Брекзита, даде знак, че ще се стреми да предизвика национални избори, ако Мей получи парламентарна подкрепа. Но за си осигури избори, две трети от 650-те депутати в парламента ще трябва да гласуват за това. Другият начин е ако парламентът гласува вот на недоверие на правителството. Тогава следва 14-дневен „гратисен период“, в който да се гласува вот на доверие към ново правителство. Ако новото правителство не спечели вота, то според Института за управление до 17 работни дни трябва да се състоят нови избори. Активистите за Брекзит смятат, че лейбъристите няма да съумеят да предизвикат избори. 3. ПАРЛАМЕНТЪТ ВЗЕМА РЕШЕНИЕТО След евентуалните седмици на криза и неуспеха на различни други варианти – избори, нов премиер, опити за предоговаряне с ЕС – накрая парламентът би могъл да поиска нов референдум. Точният механизъм за това не е ясен, но депутатите може да одобрят решение с призив за нов референдум като средство за излизане от задънената улица. Това решение трябва да бъде подкрепено от законодателен акт за референдум. 4. ДА СЕ ПОИСКА ОТ ЕС ОЩЕ ВРЕМЕ Произвеждането на референдум би отнело месеци, така че Европейският съюз трябва да бъде помолен за още време, тъй като според настоящото състояние на нещата Обединеното кралство трябва да напусне на 29 март 2019 г. в 23,00 ч. по Гринуич. Ключов момент от искането за отлагане е въпросът дали Обединеното кралство може да оттегли активирането на член 50 от Лисабонския договор, задействан от Мей преди близо две години. Тъй като тази клауза не била използвана никога досега, юристите са на различно мнение дали тя е обратима, или не. Но британският дипломат, разработил клаузата, Джон Кър нееднократно е твърдял, че тя може да бъде деактивирана. „Жребият не е хвърлен, не е безвъзвратен; има все още време и докато Обединеното кралство не напусне ЕС, писмото за член 50 може да бъде оттеглено“, пише Кър, бивш британски посланик в ЕС от 1990 до 1995 г., в „Пътната карта за Вота на народа“. Съдиите в Европейския съд ще разгледат на 27 декември казуса с Брекзита и ще обсъдят дали Великобритания може едностранно да оттегли решението си да напусне ЕС. 5. КАКВО БИХА КАЗАЛИ ХОРАТА? Не е ясно. Мнозина поддръжници на Брекзита казват, че произвеждането на такъв вот ще вкара Обединеното кралство в най-голямата конституционна криза в нейната история и даже може да доведе до безредици. Социологически анкети и научни изследвания показват, че страната остава разделена. Публикувани миналия месец резултати от едно проучване, обхващащо 20 хиляди гласоподаватели, показват вот за оставане в ЕС. Много анкети преди референдума през 2016 г. предричаха, че британците ще гласуват за оставане в клуба, към който се присъединиха през 1973 г. Но ако гласуват за напускане и на втори референдум, това със сигурност ще означава, че страната ще трябва да напусне. 6. КАКВИ ТРЯБВА ДА БЪДАТ БЮЛЕТИНИТЕ? Естествено не е ясно. Джо Джонсън, по-малкият брат на Борис Джонсън, се оттегли от правителството по-рано този месец с призив за нов референдум. Хората трябва да бъдат попитани „дали искат да се продължи с Брекзита сега, когато знаем сделката и с какво всъщност разполагаме, дали трябва да напуснем без сделка и дали уравновесените хора по-скоро биха приели сделката, която вече имаме в в Европейския съюз“, каза той. Привържениците на Брекзита казват, че би било несправедливо да има два варианта за Брекзит и един за оставане, защото това ще раздели гласовете за Брекзита. 7. ДА ОБИКНЕМ ПАК ЕС? Перспективата пред петата по големина икономика в света да се върне в стадото със сигурност ще бъде приветствана от повечето лидери в ЕС. Председателят на Европейския съвет каза миналата седмица, че ЕС е готов за отмяна на Брекзита. Френският президент Еманюел Макрон е намеквал, че Великобритания все още може да промени мнението си. 8. НЕВЪРЕНДУМ* Опонентите на идеята за втори референдум казват, че той няма да реши нищо, дори избирателите да предпочетат оставане в ЕС. Тогава привържениците на Брекзита биха поискали трети, решаващ референдум, който да намери отговор на въпроса, преследващ Обединеното кралство, откакто губи империята си: Трябва ли да продължи самостоятелно, или да е партньор в Европейския съюз?   БТА  ", "date": "2018.11.20", "title": "Има ли път назад от Брекзит?"}
{"url": "http://www.classa.bg/%D1%81%D0%B2%D1%8F%D1%82/item/389638-%D0%B7%D0%B0%D1%89%D0%BE-%D0%B3%D1%80%D0%B0%D0%B4%D0%BE%D0%B2%D0%B5%D1%82%D0%B5-%D0%BF%D0%BE-%D1%81%D0%B2%D0%B5%D1%82%D0%B0-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%BE%D1%82-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B8", "text": "Олимпийските игри се смятат за най-ярките спортни състезания на планетата. Те привличат милионна публика и вниманието на световните медии, без да споменаваме рекламата и правата за излъчване. Затова когато жителите на канадския град Калгари гласуваха на референдум дали да кандидатстват за домакинство на зимните олимпийски игри през 2026 г., можеше да се очаква, че те с готовност ще гласуват за предложението. Но в действителност присъдата им се оказа недвусмислена: благодаря, не желаем.     Този отказ, в основата на който стоят съмнения за икономическите изгоди от игрите и опасения за тяхната висока себестойност, не е случаен – от началото на тази година три други града са оттеглили кандидатурите си. Все по-малко градове по света проявяват интерес да станат домакини на олимпийски игри. Игрите през 2004 г., които се състояха в Атина, привлякоха 11 кандидатури, но за правото да организират лятната олимпиада през 2024 г. претендират само два града. Какво се крие зад тази тенденция? Крис Демпси добре знае защо се засилва скептичното отношение към олимпийските игри. Той бе начело на общественото движение срещу кандидатурата на Бостън за домакинство на олимпиадата през 2024 г. „Отначало социологическите проучвания показваха, че жителите на Бостън приветстват идеята за домакинството“, казва той и добавя: „Но когато започнаха внимателно да четат текста на молбата за кандидатурата, те осъзнаха, че тя не отговаря на техните интереси“. След като жителите на Калгари гласуваха срещу подаване на кандидатурата, членът на градския съвет Шон Чу заяви: „Струва ми се, че хората са изморени от постоянния контрол от страна на силните на деня, когато ни диктуват, какво да мислим и да правим. Те са, които ни казват – трябва да харчим милиони и милиарди, защото това ще ви донесе полза“. Когато в Бостън анкетите започнаха да показват намаляване на степента на подкрепа за олимпийската кандидатура на града, през лятото на 2015 г. тя беше оттеглена. Нарастващите опасения по повод на икономическите ползи, които уж носят олимпийските игри, според експерти са съвсем обосновани. „Съществуват основателни причини за тревога“, казва професор Бент Фливбърг, занимаващ се с финансовата история на олимпийското движение, и допълва: „Общата тенденция е за увеличаване на бюджетите на игрите, а за правителствата става все по-трудно да оправдаят толкова гигантски разходи“. „За провеждане на игрите сега е необходим бюджет от десетки милиарди долари и това са само разходите за спортните събития“, казва професорът и добавя: „Но нали има и косвени разходи, например, за развитие на транспортната инфраструктура“. Зимната олимпиада в Сочи през 2014 г. струваше на Русия 51 милиарда долара и стана най-скъпата в историята. Лятната олимпиада в Пекин през 2008 г. струваше 40 милиарда долара. По думите на професор Фливбърг от 1960 г. насам всяка олимпиада е надвишавала първоначалния бюджет. Но защо нарастват тези бюджети? „Хората го правят от суетност“, отбелязва професорът и допълва: „Води се неофициално съревнование кой ще похарчи повече пари и ще предложи най-разкошното зрелище в историята“. Друга причина е липсата на опит, смята Фливбърг. „Всеки град, който подава кандидатура за организиране на игрите, или никога преди не го е правил, или го е правил толкова отдавна, че всички са забравили за това“, казва професорът и добавя: „И така с тази скъпоструваща проява, която ще коства много милиарди, се занимават хора, които нямат никакъв опит“. Международният олимпийски комитет (МОК), който е организатор на игрите, признава съществуването на проблема. „Ние знаем, че себестойността на игрите започва да буди тревога“, казва изпълнителният директор Кристоф Дуби и допълва: „Смятам, че трябва да удвоим усилията за ограничаване на разходите и сложността на тези състезания“. По думите му през последните години МОК е започнал да взима мерки за намаляване на разходите за организиране на игрите. Организацията, например, започна да отделя средства за облекчаване на финансовото бреме, с което е свързано организирането на олимпиадите. МОК обеща да внесе 1,8 милиарда долара в бюджета на олимпиадата през 2028 г., която ще се състои в Лос Анджелис. МОК приветства също подаването на кандидатури от градове, които притежават необходимата инфраструктура във вид на стадиони и спортни комплекси. Това ще помогне да се реши проблемът с „белите слонове“, с други думи със специално изградените с цената на огромни суми спортни обекти, които стават ненужни след приключването на игрите. Пример за това е олимпиадата от тази година в южнокорейския град Пьончан. Централен обект на тези игри беше новият стадион, който излезе 109 милиона долара. За цялата си история той е бил използван само четири пъти. В Бразилия много от спортните обекти, които бяха специално построени за олимпиадата през 2016 г., сега са изоставени и не се използват. „Ако в града няма стадион или спортна арена преди провеждането на олимпиадата, за какво ще са му след това?“, казва професор Андрю Симбалист, икономист, който влизаше в ръководството на движението срещу подаване на олимпийската кандидатура на Бостън. „Причина за липсата на такива обекти преди олимпиадата е в това, че такива инвестиции не биха били икономически оправдани“, отбелязва Симбалист и добавя: „А в резултат подобни проекти се оказват изключително скъпи“. Някои градове, например Лос Анджелис, могат да бъдат домакини на летни игри, без да влагат почти нищо в тяхната организация, защото цялата необходима за това инфраструктура вече е изградена“, казва икономистът и се пита: „Но какъв е смисълът да кандидатства град без подобна инфраструктура?“. Впрочем Даниъл Ритърбанд , който се занимаваше с маркетинга при подготовката на Лондонската олимпиада през 2012 г., а след това работеше върху кандидатурата на Будапеща за игрите през 2024 г., смята, че игрите могат да оказват положително въздействие върху не толкова големите и богати градове. Според него през 2012 г. е бил проявена прекалено много гордост и суетност във връзка с перспективите за провеждане на олимпиадата в Лондон. „Мисля, че бъдещето принадлежи на градовете с население до 1 милион, в които игрите могат наистина да преобразят живота на жителите им“, казва Ритърбанд и добавя: „В големите градове хората страдат от специалните мерки, въвеждани по време на игрите, например, ограниченията на автомобилното движение. В малките градове подобни мерки се понасят по-леко“. По думите му изключително важно за успеха на кандидатурата е да има обществена подкрепа за нея. „Погледнете какво се случи в Бостън. Ако не ви подкрепя населението, всичко се проваля“, казва той. Какво тогава би препоръчал на град, който възнамерява да кандидатства за олимпиада? „Подобна кандидатура трябва да бъде част от 20-годишен план за развитие на инфраструктурата на града“, казва Ритърбанд и допълва: „Гражданите трябва да бъдат сигурни, че игрите ще донесат и работни места“. Но на практика подобни кандидатури от неголеми градове просто няма. Какво тогава ще прави МОК, ако никой не пожелае да стане домакин на олимпийски игри? „Логично решение би било определяне на постоянен домакин на летните олимпиади и постоянен домакин на зимните олимпиади“, смята професор Симбалист. Крис Демпси смята, че подобен подход има смисъл, но проблемът е, че сега просто липсват желаещи да станат подобни постоянни олимпийски столици. Професор Доналд Денгъл, които изучава дългосрочното въздействие на олимпийските игри върху града домакин, смята, че МОК ще трябва в бъдеще да увеличи своя финансов принос за организирането на такива игри, за да премахне бремето на жителите на града. Въпросът е дали на олимпийското движение ще му стигнат средства за тази цел. БТА", "date": "2018.11.20", "title": "Защо градовете по света се отказват от олимпиади?"}
{"url": "http://www.classa.bg/%D1%81%D0%B2%D1%8F%D1%82/item/389639-%D1%81%D1%86%D0%B5%D0%BD%D0%B0%D1%80%D0%B8%D0%B9-%D0%BF%D0%BE-%D0%BA%D0%B0%D1%84%D0%BA%D0%B0-%D0%B7%D0%B0-%D0%BD%D0%B0%D1%82%D1%83%D1%80%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B8%D1%82%D0%B5-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BE%D1%82-%D1%82%D1%83%D1%80%D1%81%D0%BA%D0%B8-%D0%BF%D1%80%D0%BE%D0%B8%D0%B7%D1%85%D0%BE%D0%B4", "text": "Алпер Йълмаз не спи спокойно. Този мирен виенски търговец е получил австрийско гражданство преди тридесет години, но подобно на хиляди други австрийци от турски произход се страхува да не загуби австрийското си гражданство заради подетата от крайната десница (която е част от правителството) акция. Йълмаз е шокиран, когато през юни получава официално писмо, в което е обвинен, че има двойно гражданство, което (освен в изключителни случаи) е нарушение на австрийското право.     „В писмото се казваше, че трябва да се откажа от австрийското си гражданство“, освен ако не представя доказателство, че вече не съм турски гражданин, разказва собственикът на кафене в северната част на Виена. Петдесет и три годишният Алпер Йълмаз уверява, че се е отказал от турското си гражданство през 1988 г. именно за да стане гражданин на Австрия, където живее с родителите си още от юношеските си години. Неговият случай съвсем не е изолиран, откакто крайнодясната Австрийска партия на свободата, станала през декември коалиционен партньор в правителството на консерваторите, започна да проверява гражданството на стотици хиляди хора, фигуриращи в турските избирателни списъци в Австрия. „В нашата общност това се превърна, така да се каже, в единствената тема за разговор“, споделя Дуйгу Йозкан, австрийска журналистка от турски произход, която работи във всекидневника „Пресе“. Преодоляване на препятствия Остана загадка как Австрийската партия на свободата се е сдобила с тези списъци, както и защо в тях присъстват имената на Алпер Йълмаз и на други австрийци, отказали се от турското си гражданство. „Австрия е моята страна. Вече не спя нощем, питам се какво ще стане“, казва търговецът и уверява, че никога не е искал от турската държава да възстанови гражданството му. Австрия има 8,7 милиона души население и подобно на много други европейски страни през 60 -те години масово прибягва до чуждестранна работна ръка. Така в страната пристигат 270 000 души от турски произход, от които повече от 150 000 получават австрийско гражданство. Наредената от вътрешното министерство систематична проверка на гражданското състояние на хората, присъстващи в турски избирателни списъци, е наложила наемането на 26 служители само за Виена, признаха виенските власти. Доказаните случаи на измама обаче са редки. В цяла Австрия само 85 души бяха лишени от австрийско гражданство и свързаните с него права. За добросъвестните хора да докажат, че нямат турско гражданство, се превръща често в преодоляване на препятствия в стил Кафка. Още повече, че турските власти невинаги оказват съдействие. Един от клиентите на адвоката от Залцбург Петер Вайдиш преминава през това неприятно преживяване. Австрийските власти са му наредили да си извади от турското консулство документ, че не е турски гражданин. Там обаче му казват: „Вие сте австрийски гражданин, нищо не можем да направим за Вас“, разказва той. „Искат от него да докаже, че не е направил нещо (например да иска възстановяване на турското си гражданство). Това е изключително трудно“, твърди адвокатът. „Австрийската партия на свободата в действие“ Тридесет и една годишната Чигдем Шилер, която получила австрийско гражданство през 2003 г., имала повече късмет. Също й се наложило да доказва, че няма турско гражданство, но успяла да си извади ценния документ, след като проявила изключителна настоятелност в консулството и разказала за случая си в медиите. Как обаче Шилер е била включена в турските избирателни списъци, при положение че е била непълнолетна, когато се е отказала от турското си гражданство? Австрийската преса предположи, че е възможно на турските консулства да им е наредено „да надуват“ списъците, имайки предвид, че диаспората гласува масово за Партията на справедливостта и развитието на президента Ердоган. За Алпер Йълмаз кошмарът не е приключил. Консулството му предложило да отиде в Турция, за да уреди положението си. Това е сценарий, който търговецът иска да избегне на всяка цена. Той е кюрд и алевит и затова се страхува, че ще бъде вкаран в затвора, щом стъпи на турска земя. „Очаквам от австрийската държава да ни подкрепи. Ние сме австрийски граждани“, посочва Йълмаз. Малко вероятно е обаче Австрийската партия на свободата да промени политиката си, не и в краткосрочен план. В съобщение във Фейсбук вицеканцлерът Хайнц-Кристиан Щрахе приветства факта, че „партията е преминала в действие“ и съобщи за първите 85 души, загубили австрийското си гражданство. На партията, която от идването си на власт се опитва да ограничи ксенофобските си прояви, й се наложи въпреки това преди няколко дни панически да свали от сайта си видео, критикуващо измамите срещу системата за социална сигурност, в което заподозрените се казват Али или Мустафа и носят фесове.   БТА", "date": "2018.11.20", "title": "Сценарий по Кафка за натурализираните граждани от турски произход"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389640-%D0%B2%D1%8A%D0%B2%D0%B5%D0%B4%D0%B5%D0%BD%D0%B8%D0%B5-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%87%D0%BD%D0%BE", "text": "      Когато пречистата Дева навършила три години, праведните й родители изпълнили обещанието, което дали пред Бога, преди още тя да се роди. Затова те тържествено въвели своята дъщеря в Йерусалимския храм и я посветили на Бога. Древните отци на Църквата, като възпяват Въведение Богородично със свещени песни, разказват как   събрали своите роднини и приятели; млади девойки със свещи в ръце вървели пред светата Отроковица, а след тях родителите водели пречистата Дева и я довели до Йерусалимския храм. Първосвещениците и служителите в храма ги посрещнали с пеене на свещени химни. Св. Герман, патриарх Цариградски, в една свещена песен влага такива думи в устата на св. Ана:     \"Принасям на Господа моя обет, произнесен в скръб чрез моите уста. Затова събрах свещеници и сродници и им казвам: \"Радвайте се с мене! Сега аз се явявам пред вас майка, довеждам дъщеря си и я предавам не на земен цар, а на Бога, Небесния Цар\".     Св. Дева била поставена на първото стъпало пред храмовия вход и, за почуда на всички присъстващи, неподдържана от никого, тя се изкачила свободно по 15-те стъпала и се спряла на най-горното.  въвел пречистата Отроковица в Светая Святих, където влизал веднаж в годината само първосвещеникът. Праведните родители принесли дарове и жертви на Бога и след това, като поличили благословение от свещениците, се върнали с роднините си в Назарет. Св. Дева Мария живеела при храма. Там в отделни помещения живеели млади девойки, посветени Богу, също така и вдовици, които служели в храма, подобно на пророчица Ана ( ). Тук живеели също странници и пришълци. Към тях се присъединила и св. Ана, майка на св. Богородица, която овдовяла скоро след въвеждане на пречистата Дева в храма. Но тя живяла кратко време със своята пресвета Дъщеря. Скоро след мъжа си и тя починала. Св. Дева се възпитавала под надзора на по-възрастните благочестиви девойки, опитни в Св. Писание и в ръкоделията. Тя усърдно се трудела, непрестанно се молела, обичала да чете Св. Писание. По такъв начин тя се готвела за своето високо назначение. Църквата я нарича прекрасна зора, от която изгряло Слънцето на правдата. \"Дух Светий\" - говори свещената песен - осветил тази, която пребъдвала вътре в храма и била хранена с небесна храна\". Когато пречистата Дева стигнала до възраст, на която девиците, които се възпитавали при храма, обикновено се връщали в света и се омъжвали, свещениците поискали тя да постъпи по същия начин. Но пресв. Дева им открила своето желание - да посвети себе си Богу и да не встъпва в брак. Тогава те, по внушение от Св. Дух, я сгодили за престарелия  , роднина на нейните родители. Той станал покровител на пречистата Дева и уважавал обета, който тя дала пред Бога. Иконата \"Въведение на Божията майка\" представя тригодишната св. Отроковица, възкачваща се по стъпалата и влизаща в храма. Изобразеното на тая икона събитие трябва да ни внушава желанието да водим децата си в храма Божи, от млади години да ги учим на молитва и слушане Св. Писание, за да могат и те да растат в благочестие и все по-високо да се издигат по стъпалата на добрите дела и благочестивите помисли.", "date": "2018.11.20", "title": "Въведение Богородично"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/389641-20-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1541 г. - Жан Калвин представя теорията си за реформиране на църквата.   1818 г. - Симон Боливар обявява Венецуела за независима държава.   1872 г. - В Солун Неделя Петкова основава женското дружество Възрождение, което дава начало на девическото образование в България.   1910 г. - В Мексико избухва буржоазна революция.   1914 г. - България обявява неутралитет в Първата световна война.   1917 г. - Първата световна война: Великобритания за първи път използва танкове в бойните действия.   1926 г. - Великобритания предоставя на Канада, Австралия, Нова Зеландия и ЮАР правото на самоопределение.   1940 г. - Втората световна война: Унгария се присъединява към Тристранния пакт.   1945 г. - Започват Нюрнбергските процеси, които са съдебни дела срещу 24 видни нацистки военнопрестъпници от Втората световна война, 12 от които са осъдени на смърт.   1959 г. - Общата асамблея на ООН приема Декларация за правата на детето.   1962 г. - Карибската криза: След като СССР приключва с демонтажа на ядрените си установки в Куба, САЩ вдига блокадата на Карибските острови.     1979 г. - Около 200 сунитски мюсюлмани превземат мюсюлманския храм Кааба в Мека, Саудитска Арабия, по време на поклонението и вземат около 6 000 заложника. Правителството на Саудитска Арабия получава помощ от френските специални сили за потушаване на въстанието.   1985 г. - Пуснат е Microsoft Windows 1.0.   1989 г. - Нежната революция: Броят на протестиращите в Прага, Чехословакия, нараства от 200 000 предния ден, до половин милион.   1990 г. - Арестуван е украинския сериен убиец Андрей Чикатило (виж гладомор).   1998 г. - Изстрелян е първият модул на Международната космическа станция - Заря.   2003 г. - В Истанбул избухват няколко бомби като антентат срещу британски институции, при което загиват 27 души.   2003 г. - В Москва е учредено международно евразийско движение.    ", "date": "2018.11.20", "title": "20 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/389642-%D0%BD%D0%B5-%D0%B7%D0%BD%D0%B0%D0%B5%D0%BC-%D0%BA%D0%B0%D0%BA%D0%B2%D0%BE-%D0%B8%D1%81%D0%BA%D0%B0%D0%BC%D0%B5,-%D0%BD%D0%BE-%D0%B3%D0%BE-%D0%B8%D1%81%D0%BA%D0%B0%D0%BC%D0%B5-%D0%B2%D0%B5%D0%B4%D0%BD%D0%B0%D0%B3%D0%B0", "text": "Според недоволните българи в неделя \"хиляди маса народ\" (по Гео Милев) са залели улиците на страната, за да запушат главни пътни артерии с настояването да бъдат чути. По информация на МВР бройката е била 3500, но когато не можеш да стигнеш спокойно от точка А до точка Б - нормално е да ти се струват повече.     В същото време телевизионни репортери зъзнат в първия сняг, за да отразяват случващото се и наум се молят да стане нещо извънредно, което да оправдае стоенето навън в ноемврийския студ. Едно е ясно - протестиращите са там и имат изисквания. Носят лозунги като \"Писна ни!\" и \"Да спрем геноцида в България!\" и изглежда като наистина да им е писнало. Ако обаче страничният наблюдател се заслуша какво казват недоволните от последните дни пред микрофоните на вече споменатите репортери, един от най-подходящите изрази е \"Не знаем какво искаме, но го искаме веднага\". Зад гневните лица и яростния поглед се четат смущение и неподправено объркване. След кратко замисляне започва тирада от озадачаващи послания, заради които може да бъде съставен \"Тълковен речник на българския протестиращ\", издание от 2018-а година. Този речник задължително и по правило започва с думата \"Оставка\", защото какво е протест без искане на поне една оставка. Искането за оставка на Валери Симеонов беше повече от логично, но той я подаде още в петък вечерта. По въпроса за други оставки демонстрантите са на крайно противоположни мнения, ако и да вървят рамо до рамо в почти минусовите температури. Едни настояват всички настоящи политици да напуснат веднага Народното събрание, други са против предсрочни избори на прага на идващата зима. Чуха се призиви за по-високи доходи или, по-точно, \"данъците и таксите да отговарят на доходите ни\". Не е ли по-правилно човек да изхожда от обратната максима - да се стреми доходите му да се покачват така, че да отговарят на всичките му разходи? А как ще стане чудото с по-високите заплати и по-ниските данъци? Протестиращите имат отговор на това питане - ще се случи с налагане на \"пряка демокрация\", \"смяна на политическата система\" и \"не партиите да предлагат хората, които ни управляват, а предложенията да идват от самите хора\". Ако подобни изрази за вас не значат нищо смислено - спокойно, не сте единствени. Мнозина се зачудиха с какво точно ще сменим политическата система. С тоталитаризъм не ни се получиха нещата. Демокрацията от своя страна има много недостатъци, но нищо по-добро не е измислено, както отбелязва Чърчил. Пряката демокрация сама по себе си звучи като чудесна идея, при която гражданите и ще приемат, и ще прилагат сами решенията, които взимат. Огромният проблем е доколко е разумно хора, които на огромен плакат изписват \"НародА срещу партиите\", да бъдат отговорни за решения като тези за образователна реформа.     Мъглявите настоявания на протестиращите обикновено завършват с народни танци на мегдана, защото,  , в България площадът отдавна е място за хорА, а не за плодотворни дискусии.", "date": "2018.11.20", "title": "Не знаем какво искаме, но го искаме веднага"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/389634-%D0%B8%D0%B7%D1%83%D0%BC%D0%B8%D1%82%D0%B5%D0%BB%D0%BD%D0%BE-%D0%B5-%D0%BA%D0%B0%D0%BA-%D1%82%D0%B5%D0%B7%D0%B8,-%D0%BA%D0%BE%D0%B8%D1%82%D0%BE-%D0%BE%D1%82%D1%85%D0%B2%D1%8A%D1%80%D0%BB%D0%B8%D1%85%D0%B0-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D0%B0,-%D1%81%D0%B5%D0%B3%D0%B0-%D0%BF%D0%BB%D0%B0%D1%87%D0%B0%D1%82,-%D1%87%D0%B5-%D0%BB%D0%B8%D0%BF%D1%81%D0%B2%D0%B0%D1%82-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%86%D0%B5%D0%BD%D0%BD%D0%BE%D1%81%D1%82%D0%B8%E2%80%A6", "text": "Аз съм от средното поколение. Между 40 и 50. Видял съм социализма във време, в което разбирах кое какво е. През 1989 г. бях на 14. Изобщо не ми хареса смяната на Живков. Не толкова че го сменят, а реакциите след това. Те очевидно сочеха, че тръгваме по наклона. Например още на следващия ден започнаха да го наричат грубо и “диктатор”. Оплюха го. Миналата седмица беше икона, сега е демон. Тези, които го направиха демон, не ще да разбираха, че рушат всичко. Но това е само повърхностното.     Един приятел тия дни си говорим с него, и ми разказа колко смешна му станала една статия на виден герой от началото на Прехода, в която той се оплаква, че днешната система няма ценности. “Тези хора са объркани, Добри. Те не знаят на кой свят са. Самите те се бореха със социализма, наложиха капитализма, а сега мрънкат за социалистическите ценности…” – това ми каза. Като се замислим, точно така е. Капитализмът няма ценности. Той има една-единствена ценност – парите. Всичко се върти около тях и стремежът към пари е единственият смисъл. Това естествено, убива всяка друга ценност. През 1997 г. бях на студентска бригада в САЩ. Точно това ми направи впечатление. Американците не се интересуват от нищо друго, освен от пари. Целият им живот е само как да правят пари – от чистача в магазина, до милиардера. Чистачът и милиардерът са фактически един и същи човек. Някой, който се стреми към пари. Абсолютно еднакви ценности, стремежи, мислене. Е, винаги чисто статистически, едни успяват повече от други. Това е неизбежно. Но това са 2 еднакви човека. 2 еднакви робота, програмирани да правят пари. На мен, като възпитан в социализма човек, това ми изглеждаше доста тесногръдо и безсмислено. Реално икономиката работи добре така – нали икономиката са парите, и като всичко се върти около тях, и икономиката работи добре. Механизмите за поток на парите са добре развити. Развито е дори мисленето. Там много по-малко някой ще се стреми да те излъже в пари, отколкото тук. Има си философия – който е работил, си заслужава парите. Да не ти платят заплата е немислимо… Но това е всичко. Няма нищо друго, освен пари. Икономиката работи добре при капитализма, но убива и задушава всичко друго. В момента хора, борили се със социализма, плачат защо “не сме изградили модерна демокрация, с ценности”. Но то такава демокрация и капитализъм НЯМА! Няма морален капитализъм. Най-успешният капитализъм в историята се случва в момента в Русия, и той е повторение на предния опит – втората половина на 19 век в САЩ. Дивият запад. Избити милиони хора, за да мине ЖП линия. Самата линия се строи с държавни пари, дадени на частни предприемачи. Които строят уж все “през планини и дерета”, за да взимат по-висока цена. А реално карат през равнините на индианците. Печалбите са космически. А видният преуспял милиардер Рокфелер прави монопол на петрола. Карнеги – на стоманата. Морган – на банките. Здрави монопол-олигарси доят обществото. После отпускат малко за благотворителност и стават “големи филантропи и човеколюбци”… Днес същият див капитализъм се развива в Русия. Олигарси, ресурси, петрол, престъпници. Русия се превръща в икономически гигант, точно като САЩ в края на 19 век. Но икономиката убива всичко друго. Чували ли сте за “корпоративната социална отговорност”. Новата демагогия на западните корпорации. Те мислели “социално”, това било модерното и помагало на бизнеса… Обаче служителите им са като роби. Изстискват последната им капка пот. Дават им модерни мобилни телефони и лаптопи, за да могат да работят от къщи, и през уикендите. Спускат им непрекъснато нарастващи “планове”, защото “акционерите чакат”. И тия служители, притиснати отгоре, се превръщат в зверове долу – грабят от кой каквото могат. Сигурно се изумявате от нахалството на дребни служители на мобилни оператори, които отива възрастен човек да си плати сметката, а те му пробутват нов договор за 200 лв. месечно. Възмутени сте, нали… Но над този служител стоят директорите, а над тях – “акционерите”. Трябва да се прави оборот, да се продава, не ни интересува как. Ако искаш заплата, продавай. И той продава… Франция ни затвори 4 здрави блока на АЕЦ, за да продава от своята АЕЦ в Румъния. ЕС сега ще ни затваря ТЕЦ-овете, без да сме построили нови. За да върви “зелената енергия”, която е 10 пъти по-скъпа. Писти и лифтове не можем да строим, защото НПО-та, финансирани от Австрия и Швейцария, го забраняват. За да не конкурираме техните писти… Меркел пусна 2 милиона мигранти. Да не мислите, че тя го е измислила. Притиснаха я. Корпорациите имат нужда от евтина работна ръка и искат миграция. Те не мислят за етническия състав на Германия. Те мислят сега да имат работници. Същото го чуваме и в България. Насред демографска криза и ниска раждаемост, “работодателите” иска да внасяме негри и азиатци.  Сигурно ще имат работна ръка така. Но какво ще стане с България след 20 години? Това е капитализмът – една система за краткосрочна оптимизация. За печалба СЕГА, без да се мисли за бъдещето. И доколкото бъдещето, всъщност това са “моралните ценности”, те загиват заедно с него. Какво значи “морални ценности”? Това значи нещо ценно за човека, което се усеща, че е добро, но няма пряка моментна изгода. Т.е. това са ДЪЛГОСРОЧНИТЕ ИЗГОДИ. Морална ценност е семейството. Защо? Защото осигурява децата и ги възпитава. Но това е процес от 25-30 години. А германският работодател (например) търси работнички сега. Съответно – притиска жените да НЕ забременяват. Трябват му изцяло. Морална ценност е вярата в Бог. Но Бог е милосърдие. Той казва “дай едната риза на ближния си”. Как ще я даваш? Това вреди на капитализма и на печалбите. Ближният е лентяй. Да идва да работи! Ама ако е болен? Ако е болен, да мре. Не може заради болните, да оставяме компаниите без работници… Но компаниите имат огромни печалби. Може работното време да е по-късо и пак ще оцелеят… Не. Печалбата максимум е преди всичко. Може да е по-малка, но ЗАЩО да е по-малка? Морална ценност е образованието. Хората стават по-умни и по-извисени. Всички се кълнат в това, както и във всяка друга морална ценност. Но разсипват образованието – и тук, и на Запад. Образованието остава достъпно за малък елит. На останалите се дава ширпотреба и се готвят за тясно-специализирани работници. Образованието готви гайки в машините, а не процесори, които да мислят! Това трябва на “икономиката” и тя е най-важната! Крахът на капитализма идва именно от тези краткосрочни оптимизации. Наистина, в кратък период, това е най-ефективната система. Но после – оставя само опоскана земя, изядени ресурси, еко-катастрофа. И между другото – без всякакъв шанс, и занулени ценности. Няма такива ценности! В капитализма ценности няма! Има единствено ДЕМАГОГИЯ, че има ценности, просто защото тази демагогия отново носи пари. Западните медии правят от мухата слон, като например терорист убие 3-м англичани на мост. А всеки ден в Египет терористи убиват стотици хора. Това дори не се съобщава. 3-те англичани са достатъчни, за да си вярваме, че сме морални и човечни. В същото време нашите корпорации плащат войните в Египет, и заради петрол и долари, нека да мрат хора. Като не се казва, то не съществува, и ние си оставаме морални… Капитализмът е изначално корумпирана и неморална система. Тя е основана върху парите. Постига надмощие над други системи, именно заради парите. Той е силен в това. Но фактът, че постига надмощие, значи ли, че е най-добър? Голиат като е по-силен, по-добър ли е от Давид? И ако я няма “Божията помощ”, би ли могъл слабият и морален Давид да победи? “Смешен плач”. Това е хленчът на онези, които искат капитализъм с морални ценности от западен образец. Няма такъв капитализъм! Има капитализъм без ценности, а с обвивка от демагогия. Но демагогията не е ценност. Тя е фалшива ценност! Вярно е, че в социализма имаше ценности. Всъщност, имаше една гигантска ценност – отричането на парите и на стремежа към печалби. Това бе ножът в сърцето на безценностното общество. И до ден-днешен, тия израсли при социализма, се срамуваме да се стремим към “печалба”. Като направим услуга на някого, му отказваме парите. “Не го правя за пари”. Това е мисленето ни. На запад ще ви вземат парите, биха го приели за нормално. Защото ние имаме ценности (все още останали) извън парите. А те нямат нищо друго. В социализма имаше нематериални ценности. Пропагандираше се духовното развитие. Цензурираше се пошлостта. При социализма израснаха “Щурците” и Лили Иванова. При капитализма израснаха чалгата и простотията. Чисто пазарно. Едната система решава и изгражда култура. Другата оставя пазара, т.е. печалбата, да наложат субкултура. При социализма държавата насърчаваше художници, писатели, артисти Сега насърчава олигарси и крадци на пари от строителство на пътища… Като ЖП-то в Дивия запад, помните ли началото на тази статия… Това е положението, дами и господа. Сами избрахте да сте дами и господа, а не другарки и другари. Сами избрахте Сашка Васева пред Кирил Маричков. То и самият Маричков това избра, и до ден-днешен е супер-демократ. И се възмущава от липсата на ценности, подобно на всички други, които отхвърлиха ценностите, в името на откровената глупости на капитализма… Падането на социализма не е първият погром над ценностите. Индианците са били много одухотворени и възвишени хора. Тяхната култура е убита от белите завоеватели, стремящи се към печалба. Конфуцианството в Китай е убито от колонизаторите. Само преди 130-150 години са се водели “опиумни войни”. Китайците не искали да се продава опиум на народа и го забранили. Англичаните ги нападнали, победили и отворили пазара. Пазар на ОТРОВИ! Будизмът в Индия е смазан от завоевателите! Дори християнската църква е претопена от сребролюбие и алчност. Започва да “продава” опрощение на греховете… Представяте ли си? Исус, който се отказа от парите и от цялото земно царство, който е глава на Църквата, той опрощава греховете срещу пари. Погромите на алчността над морала са в цялата човешка история. Погромът над нашия социализъм е само част от това. Позитивното е, че идеалистични общества постоянно възникват и поне временно се противопоставят. Може би словото (идеята) е по-силна от парите. Нали така пише в Библията. Словото е Бог. Може там да е бъдещето. Но в настоящето – да убиеш морала и после да се оплакваш от липсата на морал – това е пълна лудост…    ", "date": "2018.11.20", "title": "Изумително е как тези, които отхвърлиха социализма, сега плачат, че липсват социалистическите ценности…"}
{"url": "http://www.classa.bg/%D1%81%D0%B2%D1%8F%D1%82/item/389635-%D0%B2-%D0%BE%D0%BE%D0%BD-%D0%B3%D0%BB%D0%B0%D1%81%D1%83%D0%B2%D0%B0%D1%85%D0%B0-%D1%80%D0%B5%D0%B7%D0%BE%D0%BB%D1%8E%D1%86%D0%B8%D1%8F,-%D0%BE%D1%81%D1%8A%D0%B6%D0%B4%D0%B0%D1%89%D0%B0-%D0%BD%D0%B0%D1%86%D0%B8%D0%B7%D0%BC%D0%B0-%E2%80%94-%D1%81%D0%B0%D1%89-%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D1%81%D0%B5-%D0%BE%D0%B1%D1%8F%D0%B2%D0%B8%D1%85%D0%B0-%D0%BF%D1%80%D0%BE%D1%82%D0%B8%D0%B2", "text": " комитет на Общото събрание на ООН гласува проекторезолюция на група държави срещу героизацията на нацизма. Както предава   една от страните, които предложиха този документ за разглеждане, е Руската федерация и в негова подкрепа гласуваха 130 държави. Единствено Съединените американски щати и Украйна бяха против, а други 51 държави се въздържаха.      В същото време представителят на САЩ заяви, че такова явление като нацизма е \"най-големият ни враг\", а \"американски войници са проливали кръв в борбата срещу него на чужда земя\". Впрочем тя незабавно се поправи, като нарече гласувания документ \"политическа контра версия\" и призова другите държави да не го подкрепят. Освен това според американския дипломат резолюцията предполага \"наказание за свобода на словото\". Представителят на Украйна се съгласи с позицията на САЩ, добавяйки само, че авторите на документа \"манипулират историческите факти\". Но Киргизстан, Армения, Беларус, Казахстан и Таджикистан заявиха, че напълно подкрепят антинацистката резолюция. Сред съставителите й са Китай, Сирия, Южна Африка и Куба. По тяхно убеждение съвременните прояви на нацизма и расизма се превърнаха в предизвикателство за целия съвременен свят, независимо от факта, че срещу тези явления се е борила Антихитлеристката коалиция. Ще добавим, че тази резолюция се приема ежегодно от 2005 г. насам, а последните няколко пъти само САЩ и Украйна са гласували против. Превод: М.Желязкова", "date": "2018.11.20", "title": "В ООН гласуваха резолюция, осъждаща нацизма — САЩ и Украйна се обявиха против"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389629-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D0%BD%D0%BE%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Ще имате нужда да осъзнаете всичко, което се случва наоколо. Анализирайте всяка своя стъпка и действие, за да излезете от трудните ситуации победител. Романтична среща, ви очаква на път, след което ще искате да промените личния си живот. Във финансовата сфера, засега е тихо, но има вероятност да ви върнат стари дългове. ТЕЛЕЦ ( 21 април - 21 май )  Заемете се с организационни въпроси, укрепване на авторитета и решаване на битови проблеми. Ако трябва да подписвате важни документи, внимателно проверете всичко. В личния си живот, не пречи да установите ред, в противен случай, ще настане постоянна бъркотия. Възможни са проблеми с нервите и простуди. БЛИЗНАЦИ ( 22 май - 21 Юни ) Ще ви измъчват неприятни спомени за човек, с когото неотдавна, сте се скарали. Ако се освободите от всички ненужни мисли, скоро ще намерите решение на този проблем. В работата всичко ще е изключително ясно, но с един от колегите ще трябва да поспорите на глас. Основното е, да не преминете на лична основа.   РАК ( 22 юни - 23 юли ) Не ви очаква прекрасен ден, тъй като, ще имате много работа. Имайте предвид, че няма да се отдалечите от задачите си, дори и по време на обедната почивка. Но ще може да докажете професионализма си и да очертаете перспективите за бъдещето. В областта на финансите, ще трябва да измислите такъв ход, че повече да получавате и по-малко да харчите. ЛЪВ ( 24 юли - 23 август ) Ще трябва непрекъснато да комуникирате с хората, както и да давате мъдри съвети на всички. Другите, ще разчитат на вас, ще ви вярват и най-важното, ще ви гледат с уважение. В семейния кръг, също ще трябва да действате като \"учител\". Много от вашите препоръки, ще бъдат от значение, особено за децата. Вечерта е идеална за срещи. ДЕВА ( 24-ти август - 23 септември ) Kомуникирайте повече с тези, на които бихте искали да направите отлично впечатление. Това могат да бъдат не само колеги или приятели, но и ваши почитатели. Днес мнозина ще ви вярват и ще бъдат убедени във вашата непоклатима честност. Романтично увлечение очаква тези, който не са обвързани в брак. Може би, ще решите да създадете семейство? ВЕЗНИ( 24 септември - 23 октомври) Нещата в любовта, ще се развиват с бързината на вятъра. Дори ще се страхувате, докъде може да стигне всичко това. Покажете най-добрите си качества на избраника, така че да не го разочаровате. Благодарение на интуицията си, ще може успешно да решите финансовите проблеми. Най-накрая ще получите това, за което сте работили дълго време.   СКОРПИОН ( 24 октомври - 22 Ноември ) Очакват ви много приятни, ярки и светли събития. Само самите вие, трябва да гледате на света по-позитивно, а не да се гневите за всяка дреболия. Стремително ще се изкачват в кариерата тези, които не остават без работа. Ако поемете малък риск, успешно може да инвестирате в нов проект. Повече вярвайте на себе си, а не на онези, които ви обещават нещо.   СТРЕЛЕЦ ( 23 Ноември - 21 Декември ) Ще получите финансови приходи, приятни изненади и ярки впечатления в любовта. Всичко това, ще се превърне в красив калейдоскоп от чувства и емоции. Загуби са възможни, само за тези, които са прекалено безразсъдни и непоследователни в действията си. Вечерта, ще давате съвети на всеки, който иска да уреди личния си живот. КОЗИРОГ (22 Декември - 20 януари ) Очаква ви дългоочаквано пътуване, което ще донесе само радостни емоции. Чакахте толкова дълго тази почивка, че ще летите от щастие, докато събирате куфарите. В областта на финансите, спестяването ще е приоритет, но не и до степен, да не купувате това, от което се нуждаете. Необвързаните имат шанс, да се влюбят и да завържат нов роман.  ВОДОЛЕЙ ( 21 януари -  19  февруари ) Очаква ви важен, но приятен ден. Ще успеете да избягате от изпитанията на съдбата, които жестоко висят над вас. С чувство за хумор, гледайте на всичко, спрете да се самообвинявате и измъчвате от съмнения. Интересна културна програма ви очаква вечерта, така че не мислете да се отказвате.   РИБИ ( 20 февруари - 20 март ) Предстои ви един натоварен ден, когато дори и за обедна почивка, няма да имате време. Въпреки че, точно за такъв ритъм на живот, сте мечтали. Особено, ако той разгръща пред вас много перспективи за кариера. Основното нещо е, не се конфронтирате с другите, не натрапвайте мнението си и бъдете по-инициативни. В любовта не плувайте по течението.", "date": "2018.11.20", "title": "Дневен хороскоп 20 ноември"}
{"url": "http://www.classa.bg/%D1%81%D0%B2%D1%8F%D1%82/item/389630-%D0%BD%D0%BE%D0%B2%D0%B0%D1%82%D0%B0-%D0%B1%D0%B8%D1%82%D0%BA%D0%B0-%D0%B7%D0%B0-%D0%BF%D1%80%D0%B0%D0%B2%D0%BE%D1%82%D0%BE-%D0%BD%D0%B0-%D0%B0%D0%B1%D0%BE%D1%80%D1%82-%D0%B2-%D0%B8%D1%82%D0%B0%D0%BB%D0%B8%D1%8F", "text": "Италия приема закон за легализация на абортите още през 1978 г. 40 години по-късно активисти в страната имат опасения, че правото на жените да избират отново е застрашено. Този път обаче заплахата идва от политиците в страната. Хиляди жени се включиха в улични протести през последните седмици, за да покажат несъгласието си с нарастващия брой инициативи срещу абортите в италиански градове. Същите мерки обаче се радват на подкрепа сред привържениците на най-силната италианска партия в момента – крайнодясната \"Лига\", както и от Католическата църква.     Мерките все още са ограничени до местно ниво, но набират инерция и под прицел може да попадне и закона за абортите от май '78-а, познат като \"la 194\". Според него жена може да направи аборт по време на първото тримесечие. След това манипулацията е допустима само по медицински причини – ако здравето на майката или зародиша е сериозно застрашено. Оказва се обаче, че повече от 70 процента от гинеколозите отказват да извършат процедурата от морални или религиозни съображения. Това сочат данни на италианското здравно министерство. Тези лекари оправдават отказа си с \"възражение по съвест\". В някои региони на Италия отказващите лекари стигат 90%, особено в по-консервативните южни части на страната. През октомври Верона стана първият италиански град, който официално се определя като град против абортите (pro-life). Градските съветници там подкрепят предложение, внесено от член на управляващата \"Лига\" – Алберто Зелгер. То предвижда да се осигури обществено финансиране за католически асоциациии и такива, които се обявяват против абортите. Същевременно се предвижда и местен проект, който да окуражава бременни жени да дават за осиновяване бебета, когато те не са били планирани и/или желани. В рамките на няколко седмици подобни предложения стават обект на дискусии и в други съвети – от такива в малки градове като Ферара и Сестри Леванте до два от най-големите в страната – Рим и Милано. Самият Зелгер е изненадан от реакцията за неговата инициатива. По думите му целта на неговото предложение е в \"държава, която страда от тежка демографска криза\", да се помогне на жени, които заради финансови проблеми са затруднени да износят бебетата си. За политика става дума за това да бъде защитенa \"социалната стойност на раждането\". Позицията на Зелгер е подкрепена от депутата от \"Лига\" Лоренцо Фонтана, който е и министър на семейните политики в правителството. Това министерство беше създадено с началото на управлението на \"Лига\" и техните партньори от \"Движение 5 звезди\". Фонтана също така открито подкрепя отмяната на закона за абортите la 194. Сравнява го с легализирано убийство и си поставя като цел да намали броя на абортите и да осигури по-голяма свобода за лекарите да опитват да разубедят жените да правят такъв. Самият Фонтана има общо и с Верона – бил е заместник-кмет на града. През юни, малко преди да получи министерската позиция, той коментира, че иска да подпомогне услугите в страната, които разубеждават жените, решили да се откажат от бременността. Сред плановете на \"Лига\" е и такъв за окуражаване на жените да имат повече деца. Това ще става като на семейството се предложи земеделска земя, ако се стигне до раждането на трето дете. Същевременно коалиционните партньори на партията - \"Движение 5 звезди\", не споделят тези възгледи за абортите. Заместник-държавният секретар Матия Фантианати дори нарече ходът на политиците във Верона \"средновековен\". Настроенията и от двете страни са силни. Група, наречена \"Комитет №194\" (Comitato No194), миналия месец организира шествия в Милано и Касерта. Групата иска премахването на \"la 194\" и заместването му с нов закон, предвиждащ затвор за жените, които доброволно абортират, и лекарите, които извършват процедурата. Във Верона активисти на групата за защита правата на жените \"Нe един по-малко\" (Non Una di Meno) организираха протест по време обсъжданията на новите мерки в Градския съвет. За протестта те бяха облечени като героини от книгата \"Разказът на прислужницата\" на Маргарет Атууд, в която жените са принизени до ролята на \"инкубатори\" за производство на деца. Лаура Себастио, една от активистиките, коментира, че подобни мерки могат да върнат Италия назад и да се разпространи представата, че на жените се гледа не като на личности, а само като на майки. Себастио посочва, че има спад в официалния брой на абортите (те намаляват значително в Италия от 1982-а насам), който доказва, че сегашният закон не се използва като начин за контрацепция, както твърдят неговите опоненти. В същото време тя признава, че има нужда законът да се промени, но не по начина, по който противниците на аборта искат. Според Себастио е нужно да се подпомогнат центровете за консултации, както и да се наблегне на сексуалното образование в италианските училища, за да са напълно наясно жените в страната с всички детайли, когато правят своя избор. Бившият министър и европейски комисар Ема Бонино е сред основните лица, които са подкрепили la 194. Тя лично не се притеснява от нарастването на кампаниите, насочени срещу абортите, защото по думите й и преди е имало такива, но те не са били успешни. По-скоро я тревожи това, че институции на централно и местно ниво също се намесват в спора, както и \"носталгичният консерватизъм\" на някои политици в Италия. Заради важната роля на католическата църква в италианските болници и клиники, лекарите, които са готови да извършват подобни манипулации, често биват маргинализирани. Според Съвета на Европа – който в последните няколко години два пъти критикува Италия за ограничения достъп до абортите – тези лекари се сблъскват с \"различни видове директни или индиректни трудности в работата си\". Липсата на достъп до възможността да направят аборт в някои региони на страната, най-вече на т.нар. медицински аборти след първото тримесечие, често принуждава жените да пътуват до друг град или регион в Италия, а дори и в чужбина. Това сочи скорошно проучване на Центъра за изучаване на социалната динамика и публичните политики \"Карло Ф. Дондена\". Това също така води до повишаване на риска от незаконни аборти. По данни на правителството броят на тези аборти е между 12 000 и 15 000 годишно. Най-големият синдикат в страната посочва много по-голяма цифра – 50 000. Правата на жените и техният живот са застрашени заради идеологически причини. Такова е мнението на гинеколога Елизабета Канитано, която в дългогодишната си кариера е извършвала по стотици аборти всяка година. Според нея жените са \"изоставени\" и не им се дава дори основна информация за това как могат да получат достъп до подобни здравни услуги. А най-големият въпрос според Канитано остава какво ще се случи, когато се пенсионират всички нейни колеги от поколението, което не отказва аборт на искащите го жени.", "date": "2018.11.20", "title": "Новата битка за правото на аборт в Италия"}
{"url": "http://www.classa.bg/%D1%81%D0%B2%D1%8F%D1%82/item/389631-%D0%BA%D0%B0%D0%BA-%D0%B4%D1%83%D0%B1%D1%80%D0%BE%D0%B2%D0%BD%D0%B8%D0%BA-%D1%81%D1%82%D0%B0%D0%BD%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0%D1%82%D0%B0-%D1%81%D0%B8-%D1%85%D1%83%D0%B1%D0%BE%D1%81%D1%82", "text": "Дубровник е приказно красив, но именно хубостта му е на път да се превърне в негова печална орисия. Мръсотия, шум, транспортен хаос, високи цени: градът буквално се задушава  от ежедневния наплив на туристи.       Когато става дума за туризъм, надхвърлящ възможностите на един град, Дубровник обикновено се споменава редом с Венеция и Барселона, отбелязва \"Зюддойче Цайтунг\" и добавя, че растящото благосъстояние и поевтиняващите възможности за пътувания до всички краища на света превръщат подобни места в отрицателни примери. Защото най-предпочитаните туристически дестинации неизменно стават жертва на собствения си успех. А огромният приток на туристи влошава с времето и качеството на самите туристически услуги.     След края на югославските войни местните хора не можеха да си представят, че един ден тук отново ще пристигат туристи. В началото на новия век следите от войната и от тежкото земетресение, разрушило през 1996 част от Дубровник, все още бяха ясно забележими. Днес е друго: в наши дни 80% от жителите на Дубровник се препитават именно от туризъм, друга индустрия в региона няма. Само че браншът се разрасна крайно хаотично, което в крайна сметка влоши качеството на живот в града.   \"Нашият град вече не ни принадлежи\"   И не е само това: градската инфраструктура просто не е в състояние да задоволи потребностите на милионите хора, посещаващи Дубровник. Има само една тясна ивица земя между морето и хълма Сърдж, защото Старият град, който представлява плетеница от средновековни тесни улички, е обявен за пешеходна зона. Това превръща пътуването из града в истинско изпитание, пише \"Зюддойче Цайтунг\" и добавя: \"Местните хора висят с часове в задръствания, закъсняват за работа, дори колите на спешната медицинска помощ трудно си пробиват път. Радиото и телевизията редовно осведомяват жителите на града за пристигащите круизни кораби и ги предупреждават да си останат вкъщи по време на най-големите задръствания в пиковите часовe. Корабите плащат солидни такси за правото да акостират, което е добре за държавния бюджет, но туристите, пристигащи с тях, не оставят почти никакви пари в града.\"   Туристи в Дубровник   „Парите отиват другаде, а проблемите остават\", казва Марин Кръстулович, управител на Стария град. „Магазините със стоки от първа необходимост изчезват, а на тяхно място никнат магазини за сувенири. Богати чужденци изкупуват къщи и апартаменти и ги дават под наем, а това неизменно води до повишаване на наемите. Да не говорим за мръсотията, шума и транспортния хаос. Нашият град вече не ни принадлежи\", казва Кръстулович с горчивина.   \"Всички гонят само печалбата\"   ЮНЕСКО дори заплаши наскоро, че ще извади Дубровник от списъка на световното културно наследство. А това би означавало не само загуба на имидж, но и край на субсидиите за Стария град. Експерти на ЮНЕСКО са изчислили, че историческата част на града има капацитет да поеме не повече от 8 000 души наведнъж. А дори и след активния летен сезон градът посреща по около 10 000 души на ден. През портата на Стария град всеки ден преминават около 100 автобуса с туристи, към тях трябва да прибавим и многобройните автобуси, с които пристигат пътниците от круизните кораби. А паркинги няма. Едно време жителите на Дубровник обичаха да се разхождат край морето, младежите скачаха от една висока скала край градските стени. Сега всички тези места са превзети от масите на барове и ресторанти. \"Това е абсурдно: ние сме морски хора, а нямаме достъп до морето. Едно време общественото пространство принадлежеше на всички, хората се познаваха и си помагаха, а сега всички гонят само печалбата\", казва Кръстулович.", "date": "2018.11.20", "title": "Как Дубровник стана жертва на собствената си хубост"}
{"url": "http://www.classa.bg/%D1%81%D0%B2%D1%8F%D1%82/item/389632-%D0%B8%D1%80%D0%B0%D0%BD-%D0%B1%D0%B8%D0%BB-%D0%BB%D0%BE%D1%88-%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BA%D0%B0%D0%BA%D0%B2%D0%B0-%D0%B5", "text": "Това е налудничаво: за да бъде пометен един мошенически режим в Техеран, безусловно се подкрепя един също толкова престъпен режим в Рияд. САЩ остават верни на циничното си мото  \"Може да е кучи син, но е наш кучи син\".           Новите информации около убийството на саудитския журналист Джамал Кашоги поставят американския президент Доналд Тръмп под сериозен натиск. Той вече съобщи, че ще бъде оповестен подробен доклад за това кой е поръчал и кой е извършил убийството. Както вече писахме, медиите в САЩ цитираха оценката на ЦРУ, че убийството е поръчано лично от престолонаследника Мохамед бин Салман.     В германския седмичник „Ди Цайт\" публицистът Йорг Лау хвърля критичен поглед към политиката на САЩ в Близкия изток. Авторът отбелязва, че досега Вашингтон щади Мохамед бин Салман, като успоредно с това води икономическа война срещу Иран. Между едното и другото има връзка, твърди Лау и пише: Целта на Вашингтон   „Американците искат да забранят на Иран всякаква търговия с петрол и така да поставят страната на колене. При това положение обаче цената на петрола може да скочи и да предизвика дори световна рецесия, тъй че ще има нужда от саудитска подкрепа. Рияд ще трябва да увеличи добива и по този начин да компенсира липсващия ирански петрол на световния пазар. (...) Крайно време е да се прекрати налудничавата американска политика, която непрекъснато противопоставя тези две държави. Вместо това обаче тя просто навлиза в следващата си фаза. За да бъде пометен един мошенически ислямистки режим в Техеран, безусловно се подпомага един също толкова опасен и престъпен режим в Рияд - уахабитската клептокрация на династията Сауд. Вярно е, че Иран носи тежка вина в Сирия, защото подкрепи войната на диктатора Асад срещу собствения му народ. Но пък със своите бомбардировки и с блокадата си саудитците причиниха в Йемен най-голямата хуманитарна катастрофа на съвремието ни. Да, с подкрепата си за Хизбула в Ливан Иран застрашава Израел. Саудитска Арабия обаче дестабилизира целия мюсюлмански свят, изнасяйки своя назадничав ислям. И затова Западът трябва да се противопостави и на двете страни - не само на Иран. Американското правителство твърди, че с масивните си санкции просто се опитва да върне Иран край масата за преговори. Но това звучи неправдоподобно. Защото преди три години Иран подписа договор със световните сили, в който се задължава да постави ядрената си програма под строг международен контрол. Президентът Тръмп поиска допълнително договаряне, което приключи успешно, но въпреки това Вашингтон се отказа от договора - защото всъщност не желае никаква сделка. Освен това американският държавен секретар постави на Иран дванайсет условия, чието приемане би било равнозначно на пълна капитулация. От Техеран се изисква например да замрази ракетната си програма, да прекрати подкрепата си за Хизбула и да се изтегли от всички съседни страни, включително от Ирак и Сирия. В случая става дума за комбинация от неизпълними условия и максимален натиск. Американското правителство живее с илюзията, че само със силата на принудата може да събори режима в Техеран - или поне да го накара да промени поведението си.   Провалът   В продължение на четири десетилетия тази политика води само до обратния резултат. Още през 1980-те години Ирак на Саддам Хюсеин беше въоръжен за битка срещу Техеран (същото се прави днес със Саудитска Арабия). Срещу Иран бяха наложени какви ли не санкции, а в съседните му държави бяха организирани войни - от Ирак, през Афганистан, та чак до Сирия. И въпреки това (а може би тъкмо поради това) Техеран си остава най-могъщата сила в Близкия изток, чието влияние се разпростира до Багдад, Дамаск и Сана. В същото време иранското население си остава най-прозападното в целия Близък изток - именно защото не обича антиамериканския режим в Техеран. И тъкмо това население сега трябва да страда заради санкциите: разноските за живот се повишават, безработицата расте, не достигат лекарства. А корумпираните елити, включително и крайните фундаменталисти от „Революционната гвардия\", само ще се обогатят допълнително чрез сделки, заобикалящи санкциите. Случващото се напоследък е просто едно хронично повторение на вече провалилата се близкоизточна политика. Тази политика наказва неправилните хора, подклажда иранския национализъм и приковава населението към режима. Германското правителство трябва да ѝ се противопостави\", заключава авторът на статията.", "date": "2018.11.20", "title": "Иран бил лош. А Саудитска Арабия каква е?"}
{"url": "http://www.classa.bg/%D1%81%D0%B2%D1%8F%D1%82/item/389633-goldman-sachs-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%B4%D0%BE%D0%BB%D0%B0%D1%80-%D1%89%D0%B5-%D1%80%D1%83%D1%85%D0%BD%D0%B5-%D0%BF%D1%80%D0%B5%D0%B7-2019-%D0%B3", "text": "Американската инвестиционна банка Goldman Sachs заяви в понеделник, че очаква всеобхватна обезценка на щатския долара през следващата година, тъй като прогнозираното забавяне на икономическия растеж на САЩ ще бъде в по-голяма степен в съответствие с осреднения глобален растеж.   Това съобщава Българското национално радио. Анализаторите на Goldman Sachs също така посочиха, че са преразгледали досегашните си негативни прогнози за японската йена и валутите на Латинска Америка, шведската крона, канадският, австралийският и новозеландският долари и израелския шекел и вече залага на тяхното поскъпване през 2019-а година.     «Виждаме известни промени в глобалния икономически контекст, които в съчетание с няколко негативни средносрочни фактора показват за наличието на по-голям риск за понижение на долара, отколкото за негово по-нататъшно поскъпване догодина», съобщава Goldman Sachs в своя доклад за макроикономическите прогнози за 2019-а година. Според новите прогнози на инвестиционната банка, добро поскъпване в краткосрочен план може да се очаква при канадския, австралийския и новозеландския долари. В същото време редица от латиноамериканските валути би трябва да се представят доста по-добре от валутите на други развиващи се пазари, като най-добри перспективи за растеж има при чилийското песо.", "date": "2018.11.20", "title": "Goldman Sachs: Американският долар ще рухне през 2019 г"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389625-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%B7%D0%BE%D1%80%D0%B8", "text": "Тази сутрин в кабинета на директора на 5-то училище в Благоевград г-жа Тричкова се събраха участничките в скандалния екшън, който се разигра по-рано днес в града. В присъствието на родителите си момичетата, уличени в побой над съученичката си Зори дадоха и своите обяснения по случая. Едно от тях е дъщеря на известен местен бизнесмен. Противоречиви са показанията на дванадесетокласничките. Обвиняват се взаимно, а учителите твърдят, че момичетата ще се разберат. Не на това мнение е майката на битата ученичка Галина, която ето какво каза пред struma.com: „Страшно съм ядосана, предупредих още в петък, класната ръководителка, че двете момичета тероризират Зори.      Карат я да им дава пари, по 20 лева, по 10 лева уж за неплатени канабисови цигари. След като тя отказвала да пуши, двете я подложили на невероятен тормоз със заплахи: „Ще правиш свирки на момчетата срещу пари, ще те пребием и т. н. Зори е търпяла това дълго време и в петък ми каза. Веднага се обадих в училището да вземат мерки, но в неделя детето ми бе нападнато и бито. Разбирам, че са в трудна възраст, но къде са възрастните. Аз предупредих, че нещо се случва с тези момичета. Защо не бяха предупредени, а се стигна до боя. Пуснах жалба в полицията и разбрах, че полицаите познават една от девойките, която преди време била в апартамент, където е намерена дрога, но била на неин приятел. Пращали някакво момиче да взема дрога и насила да карат Зори да пуши. Преди време Зори ми сподели, че опитвала такива цигари, взех много строги мерки и тя спря, сега я изнудват. Как да спася детето си?, това попитах днес в кабинета на директорката г-жа Тричкова\". Едно от момичета пък казало, че Зорка я нападнала в гръб, а била оперирана, имала операция на опашката, затова се стигнало до сблъсъка. Майките умолявали майката на Зори, децата да се разберат между тях. Скандалът е голям. За случая е сезирана полицията.", "date": "2018.11.20", "title": "Проговори майката на Зори"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389626-%D1%88%D0%B5%D1%84-%D0%BF%D0%B5%D1%82%D1%80%D0%BE%D0%B2-%D1%81%D0%B5-%D0%B8%D0%B7%D0%B3%D0%B0%D0%B2%D1%80%D0%B8-%D1%81-%D0%B3%D0%B0%D0%BB%D0%B0", "text": "Скандалният готвач Борис Петров, който освен с кулинарните си умения е известен и с пиперливия си език, е започнал грозна гавра с едно от най-известните лица на Нова телевизия – Гала.  Оказа се, че шеф Петров редовно следи предаването „На кафе“ и често коментира случващото се в ефира.  Поне с такова впечатление може да остане човек от личния му фейсбук профил,  В няколко поредни дни Борис Петров усърдно е коментирал какви са го вършили и говорели Гала, останалите водещи в предаването и гостите.    Само преди дни БЛИЦ показа на читателите си  , а щом  .  Шеф Петров също реши да даде своята гледна точна по случая: „..тия че ни скъсат...върха на идиотията. Очакваме да харесат и д-р Гарабет! #закривай #жабурняка\"..Да се стремим към този идеал\" Криси Патрашкова“.    Малко преди това  , а по случая колегата й Петров написа: „Лека Нощ Деца! Лягайте, че баба се надруса :)“  ", "date": "2018.11.20", "title": "Шеф Петров се изгаври  с Гала"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389627-%D0%B7%D0%B0%D0%BA%D1%8A%D1%81%D0%B0-%D0%B1%D0%BB%D0%B0%D0%B3%D0%BE%D0%B9-%D0%BB%D0%B8-%D0%B3%D0%BE-%D0%B1%D0%BB%D0%B0%D0%B3%D0%BE%D0%B9-%D0%B3%D0%B5%D0%BE%D1%80%D0%B3%D0%B8%D0%B5%D0%B2", "text": "Бившият футболен национал Благой Георгиев явно здравата го е закъсал парично, пише HotArena. Финансовата нестабилност при футболиста настанала след краха на брака му с Есмер, която е милионерска наследница. След развода им, Благо се лишил напълно от луксозния си начин на живот. От известно време в сайт за недвижими имоти Джизъса предлага дома си в Горна баня срещу сумата от 690 000 евро. Цената не е много висока имайки предвид, че имотът е домът е доста луксозен и се продава с цялото имущество. Вероятно причината за занижената стойност са именно финансовите неволи на настоящия участник в „Биг Брадър“, който дори е готов да намали още цената.     Обявата гласи, че имотът се намира в екологично чист район. На двата етажа са разположени дневна, трапезария, кухня, фитнес, четири спални, три бани с тоалетни, сауна, тоалетна с джакузи, два дрешника, две тераси.              ", "date": "2018.11.20", "title": "Закъса Благой  ли го Благой Георгиев"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/389628-%D1%81%D0%B5%D0%BA%D1%81%D0%B8%D0%BC%D0%B2%D0%BE%D0%BB-%D1%80%D0%B0%D0%B7%D0%BF%D0%B0%D0%BB%D0%B8-%D1%81%D1%82%D1%80%D0%B0%D1%81%D1%82%D0%B8%D1%82%D0%B5", "text": "Един от сексимволите в женския тенис Дона Векич разпали страстите в социалните мрежи. Красивата половинка на Стан Вавринка, който ще участва за втора поредна година на турнира София Оупън, е на почивка след тежкия сезон, който имаше. Блондинката, която е от хърватски произход, ще започне новия сезон от 34-ото място в световната ранглиста.  ", "date": "2018.11.20", "title": "Сексимвол разпали страстите"}
