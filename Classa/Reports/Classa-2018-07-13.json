{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384024-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%B7%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2-%D0%BD%D0%B0%D0%B4%D0%B7%D0%BE%D1%80-%D1%89%D0%B5-%D0%BD%D0%B0%D0%B1%D0%BB%D1%8E%D0%B4%D0%B0%D0%B2%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5%D1%82%D0%BE-%D0%BD%D0%B0-%D0%B8%D0%BD%D0%BE%D0%B2%D0%B0%D1%86%D0%B8%D0%BE%D0%BD%D0%BD%D0%B8%D1%82%D0%B5-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D0%B8-%D0%BF%D1%80%D0%B8-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D0%BF%D1%80%D0%BE%D0%B4%D1%83%D0%BA%D1%82%D0%B8-%D0%B8-%D1%83%D1%81%D0%BB%D1%83%D0%B3%D0%B8", "text": "Комисията за финансов надзор  КФН  прие Стратегия за наблюдение на финансовите технологии  в небанковия финансов сектор за периода от 2018 до 2020 година. Беше одобрен и План за действие за привеждане в изпълнение на стратегията.  Като основни цели в стратегията са формулирани създаването на иновативни центрове  ; управление на киберриска; определяне на изискване за евентуално лицензиране на дружества, които предлагат финансово иновативни продукти, услуги и технологии; анализ на необходимостта от регулаторна рамка във връзка с аутсорсинг услуги, в това число и облачни услуги.  Стратегията предлага и анализ на вътрешната и външната среда в предлагането на иновативни финансови технологии. На базата на този анализ ще бъдат определени предизвикателствата и рисковете, свързани с регулаторната рамка.    Планът за действие предвижда обмен на информация и тясна връзка с поднадзорните лица и всички заинтересовани страни, както и с европейските регулатори. Ще бъдат изготвени въпросници до всички поднадзорни лица и дискусионни документи, насочени към заинтересованите  дружества. До няколко дни ще бъде активиран специал н мейл  за получаване на информация от поднадзорните лица и   компаниите.  Стратегията за наблюдение на финансовите технологии  в небанковия финансов сектор за периода от 2018 до 2020 година е публикувана на сайта на КФН на адрес:", "date": "2018.07.13", "title": "КОМИСИЯТА ЗА ФИНАНСОВ НАДЗОР ЩЕ НАБЛЮДАВА РАЗВИТИЕТО НА ИНОВАЦИОННИТЕ ТЕХНОЛОГИИ ПРИ ПРЕДОСТАВЯНЕТО НА ФИНАНСОВИ ПРОДУКТИ И УСЛУГИ"}
{"url": "http://www.classa.bg/%D1%81%D0%B2%D1%8F%D1%82/item/384018-%D0%B1%D0%B8%D0%B2%D1%88-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D1%82%D0%B5%D1%81%D0%BB%D0%B0-%D0%BE%D0%B1%D0%B2%D0%B8%D0%BD%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%B2-%D0%B8%D0%B7%D0%BC%D0%B0%D0%BC%D0%B8", "text": "Мартин Трип, бивш служител на американската компания Tesla е подал жалба в Комисията по ценните книжа и борсите (SEC) срещу бившия си работодател за измама, съобщава The Washington Post.   Според Трип, Тесла е излъгала своите инвеститори, инсталирала е опасни батерии в електрическите си автомобили и повторно е използвала счупените части от детайлите в производството на автомобили.   Освен това бившият служител обвинява компанията, че преувеличава данните за броя на автомобилите Модел 3 на Tesla, които се произвеждат за седмица. През разглеждания период компанията произвеждала с 44% по-малко автомобили, отколкото официално е обявила, подчертава Трип.   Досега Тесла не е коментирала делото, въпреки че многократно е отричала обвиненията на бившия си служител. Компанията уволни Трип през юни и го съди за проникване в компютрите, кражба на конфиденциална информация от компанията и разпространяване на невярна информация в медиите. Бившият служител също отрича тези обвинения.", "date": "2018.07.13", "title": "Бивш служител на Тесла обвини компанията в измами"}
{"url": "http://www.classa.bg/%D1%81%D0%B2%D1%8F%D1%82/item/384019-%D0%BD%D0%B0%D1%82%D0%BE-%D0%BE%D0%B4%D0%BE%D0%B1%D1%80%D0%B8-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B2%D0%B5-%D0%BD%D0%BE%D0%B2%D0%B8-%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D0%BD%D0%B8%D1%8F-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D1%81%D0%B0%D1%89", "text": "Генералният секретар на НАТО, Йенс Столтенберг, съобщи, че страните-членки на Алианса са се договорили \"да се засили възпирането и отбраната на НАТО, да интензифицират борбата срещу тероризма и да споделят по-справедливо финансовото бреме.\" Изказването дойде след срещата на върха, която организацията проведен в Брюксел (Белгия) на 11 и 12 юли.   Столтенберг подчерта \"много лидери обявиха нови приноси към мисиите и инициативите на НАТО.\" Според генералния секретар на Алианса, повечето държави-членки планират да увеличат разходите за отбрана до 2024.   \"В съответствие с национални планове на европейските и канадски съюзници, се очаква да бъдат похарчени 266 000 милиона долара допълнително между тази и 2024 година \", каза той.   Според него също е договорена инициативата, известна като 30-30-30-30. \"Тази инициатива означава, че до 2020 г. съюзниците ще разполагат с 30 механизирани батальона, 30 ескадрили и 30 военни кораби, които могат да бъдат готови за по-малко от 30 дни\".   По време на срещата бе договорено да създадат две нови командвания на НАТО - за Атлантика в Норфолк (Вирджиния, САЩ) и за подкрепа и логистика в Улм (Германия).   Лидерите на страните от НАТО също дадоха зелена светлина за създаването на не-бойни мисия в Ирак, която ще бъде водена от Канада. По думите на Столтенберг, тя ще бъде \"тренировъчна мисия\" с няколко стотици инструктори. \"НАТО не иска да участва в бойни операции в Ирак\", каза той. Алиансът също се съгласи да увеличи подкрепата за Йордания и Тунис.   На срещата на върха, членовете на Алианса поканиха Македония за започване преговори за присъединяване към организацията. Столтенберг подчерта, че Скопие може да стане тридесетия член на блока, когато влезе в сила споразумението за преименуването на страната.", "date": "2018.07.13", "title": "НАТО одобри създаването на две нови командвания в Германия и САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384020-%D0%B4%D0%B6%D0%BE%D0%BD-%D0%BA%D0%B5%D1%80%D0%B8-%D0%BE%D0%B1%D0%B2%D0%B8%D0%BD%D0%B8-%D1%82%D1%80%D1%8A%D0%BC%D0%BF", "text": "Бившият държавен секретар на САЩ Джон Кери обвини президента Доналд Тръмп, че руши репутацията на страната в света. Вестник „Вашингтон пост\" цитира изявление на Кери, публикувано от самия него в Туитър, в което той оценява като „странно\" и „контрапродуктивно\" поведението на Тръмп преди началото на срещата на върха на НАТО, когато на закуска в Брюксел той нарече Германия „пленник на Русия\", защото получавала голяма част от енергийните си ресурси от Москва, а освен това продължи да хока съюзниците в алианса, че харчат твърде малко за отбрана. В необичайно остър тон за бивш шеф на американската дипломация Кери подчертава, че такова поведение на президента е „жалко, деструктивно и противоречащо на фактическите интереси на САЩ\", пише БТА. „Президентът Тръмп прави от нашите приятели противници, а превръща нашия противник, който атакува американската демокрация в ухажван съюзник. Защо?\", пита риторично Кери в навечерието на срещата между лидерите на САЩ и Русия в Хелзинки. Според него поведението на Тръмп в Брюксел „не беше поведение на силен, принципен и мъдър лидер\".", "date": "2018.07.13", "title": "Джон Кери обвини Тръмп"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/384021-%D0%B1%D0%B5%D0%B7%D0%B4%D0%B8%D0%BC%D0%BD%D0%B8%D1%82%D0%B5-%D1%86%D0%B8%D0%B3%D0%B0%D1%80%D0%B8-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D1%82-%D0%BD%D0%B0-1-%D0%BE%D0%BA%D1%82%D0%BE%D0%BC%D0%B2%D1%80%D0%B5", "text": "Бездимните цигари поскъпват от 1 октомври. Това реши в четвъртък следобед бюджетната комисия в парламента. С увеличението на акциза, цената на новия тип цигари ще се вдигне от 5,50 на 6,50 лева. Първоначалното предложение на ГЕРБ, което предизвика спорове, предвижда двоен скок – на 10 лева. Нагреваемите цигари са по-малко вредни за здравето на хората, признаха представители на всички парламентарни парти Годишните приходи на бюджета от акциз на цигари у нас са 2 млрд. лева и не можем да се лишим от тях без компенсационен механизъм. „Акцизната ставка ще стане 233 на килограм тютюн, което означава, че тези изделия нагреваемите тютюни, ще имат акциз до 40% от размера на акциза на конвенционалните цигари\", обясни Менда Стоянова.", "date": "2018.07.13", "title": "Бездимните цигари поскъпват на 1 октомвре"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384022-%D1%80%D0%B0%D0%B4%D0%B5%D0%B2-%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8", "text": "Турция е важен съсед, партньор и съюзник на България и за нашите двустранни отношения е важно да не оставяме нерешени въпроси между нас. Това заяви президентът Румен Радев на среща с президента на Турция Реджеп Тайип Ердоган в рамките на срещата на върха на НАТО в Брюксел. По време на разговорите българският държавен глава припомни, че е ред на нашата съседка Турция да определи дата и да бъде домакин за провеждането на заседание на двустранната междуправителствена комисия по нерешените имуществени и социални въпроси, сред които е и въпросът за предоставянето на компенсации за имотите на тракийските бежанци, съобщиха от ведомството на Радев. България е готова да подпомогне финансово дейността на духовенството на конституционно признатите религиозни общности у нас, подчерта президентът Радев. Държавният глава благодари на своя колега президента Реджеп Тайип Ердоган за оказаната от Турция подкрепа на страната ни за изплащане на заплатите на мюсюлманските духовници през годините, когато България не е имала такава възможност. Българският държавен глава запозна своя турски колега с внесения в Народното събрание законопроект за промени в Закона за вероизповеданията. „От самото си встъпване в длъжност настоявам да има такъв закон и се надявам по време на дебатите в Народното събрание да бъде намерено най-доброто решение, което да насърчи интеграцията на различните религиозни общности в българското общество. Това включва и отделянето на финансови средства от страна на българската държава за техните потребности\", заяви Румен Радев. Залогът за нашите добри отношения е уважението към вътрешнополитическия процес, касаещ дейността на партиите и изборния процес, уточни още той. Двамата президенти бяха единодушни, че отчетените над 5.5 млрд. долара търговски обмен за 2017 г. не отговарят на възможностите на двете държави. Според президента Ердоган достигането на 10 млрд. долара е реална възможност и изисква общи усилия в тази насока. „Естественото продължение на газопровода „Турски поток\" е през България и двете правителства трябва да работят в конструктивен дух за това\", призова още президентът Радев. В отговор на журналистически въпрос след края на срещата, защо е бил единственият президент на държава членка на ЕС на церемонията по встъпване в длъжност на президента Реджеп Тайип Ердоган, Румен Радев заяви че неговият мандат не се дава нито от Европейската комисия, нито е избран от българското правителството. „Избран съм на този пост от българския народ и действам от негово име\", подчерта държавния глава.", "date": "2018.07.13", "title": "Радев и Ердоган на четири очи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384023-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%80%D0%B0%D0%B7%D1%80%D0%B5%D1%88%D0%B8-%D0%B5%D0%BA%D1%81%D1%82%D1%80%D0%B0%D0%B4%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%BF%D1%83%D1%87%D0%B4%D0%B5%D0%BC%D0%BE%D0%BD", "text": "Съдът в германския град Шлезвиг постанови днес, че молбата за екстрадиция на бившия каталунски премиер Карлес Пучдемон в Испания на основание злоупотреба с обществени средства е допустима, предаде Ройтерс. Той обаче отхвърли молбата за предаване на Пучдемон на испанските власти на основание подбуждане към бунт. „Съдът реши тази сутрин, че екстрадицията по обвинението в злоупотреба с обществени средства е допустима\", заяви негова говорителка, цитирана от Ройтерс. За да бъде осъществена екстрадицията, се изисква одобрението на главния прокурор на провинция Шлезвиг-Холщайн, на територията на която се води процесът, отбелязва ДПА. Междувременно бившият каталунски премиер остава на свобода, посочва Франс прес, позовавайки се на изявлението на съда. Испания поиска екстрадицията на Пучдемон заради ключовата му роля при породилия спорове референдум за независимостта на Каталуния миналия октомври. Каталунският лидер избяга в Белгия след референдума, но на 25 март бе арестуван, докато пътуваше в Германия, припомня ДПА.", "date": "2018.07.13", "title": "Германия разреши екстрадицията на Пучдемон"}
{"url": "http://www.classa.bg/%D1%81%D0%B2%D1%8F%D1%82/item/384015-%D0%BB%D0%B5%D1%82%D1%8F%D1%89-%D0%B2%D0%BB%D0%B0%D0%BA-%D1%81-%D0%BF%D0%BE%D0%B4%D0%B2%D0%B8%D0%B6%D0%BD%D0%B8-%D0%BA%D1%80%D0%B8%D0%BB%D0%B0", "text": "Френската компания Akka Technologies разкри видео 3D симулация на \"летящ влак\", хибрид между влак и самолет, с цел да ускори процеса на качване на борда, а пристигащите и заминаващи пътници да идват и тръгват от летището, по-лесно и бързо, съобщава Блумбърг.   Проектът, наречен Link & Fly, предлага възможността за поставяне на крила върху капсула с пътници или товари. Идеята е пътниците да пристигат на специална железопътна гара, където да се качват в капсула, подобна на влак, която ги отвежда до летището. Веднъж влезли в нея, на капсулата ще бъдат инсталирани автоматично крила, така че влакът - капсула да може да излети. По същия начин \"летящият влак\" би могъл да се освободи от крилата и да се качи на релси.   Този футуристичен самолет, 34 метра дълъг и 8 метра висок, ще има размах на крилата от около 49 метра. С капацитет за превоз на до 162 пътници на борда, съоръжението може да бъде използване и за превоз на товари.   Според фирмата проектът вече е привлякъл интереса на азиатските авиолинии, както и на авиационния гигант Boeing.   В интервю за Bloomberg, изпълнителният директор на Akka Technologies, Морис Рицци, заяви, че самолетите трябва да бъдат \"по-ефективни, по-малко замърсяващи и по-малко шумни\" и подчерта, че ролята му е да води своите клиенти към \"технологиите на бъдещето\".", "date": "2018.07.13", "title": "\"Летящ влак\" с подвижни крила"}
{"url": "http://www.classa.bg/%D1%81%D0%B2%D1%8F%D1%82/item/384016-%D0%B4%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%BD%D0%B0-%D0%BA%D0%BB%D0%B8%D0%B5%D0%BD%D1%82%D0%B8-%D0%BF%D1%8A%D1%80%D0%B2%D0%B8%D1%82%D0%B5-%D0%BF%D0%B8%D1%81%D1%82%D0%BE%D0%BB%D0%B5%D1%82%D0%B8-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B8", "text": "Две години след обявяването, американската компания Ideal Conceal произведе серия телефони \"пистолет – смартфон\" и започна първите доставки до клиенти, които са направили заявки предварително, според уебсайта Guns.com.   Този двуцевен деринджър, направен в Минесота, се прочу през 2016 г., когато проектът беше представен. Тогава бе гарантирано, че хиляди единици ще бъдат пуснати на пазара в средата на тази година на цена на дребно от $ 395. Въпреки това, компанията е трябвало да се извинява за забавяния на производството и обяви ограничен брой от \"няколкостотин\" единици.   Пистолетът може да носи два куршума 0,380 [9 mm] калибър и дръжката, която скрива спусъка и предпазителя може да се сгъне и маскира пистолета като смартфон.   Тъй като не може да стреля от сгънато положение, оръжието не е обект на ограничения в Закона за огнестрелни оръжия.", "date": "2018.07.13", "title": "Доставиха на клиенти първите \"пистолети - смартфони\""}
{"url": "http://www.classa.bg/%D1%81%D0%B2%D1%8F%D1%82/item/384017-%D0%BC%D0%B5%D0%BA%D1%81%D0%B8%D0%BA%D0%BE-%D0%B4%D1%80%D0%BE%D0%BD-%D1%81-%D0%B3%D1%80%D0%B0%D0%BD%D0%B0%D1%82%D0%B8-%D0%BF%D0%B0%D0%B4%D0%BD%D0%B0-%D0%B2-%D0%B4%D0%B2%D0%BE%D1%80%D0%B0-%D0%BD%D0%B0-%D1%89%D0%B0%D1%82%D1%81%D0%BA%D0%B8-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BF%D0%BE-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0", "text": "Безпилотен самолет с две гранати падна в зори в двора на къща, собственост на главния секретар на обществената сигурност на мексиканския щат Баха Калифорния, Херардо Мануел Соса Олачеа, в община Текате.   Устройството е било открито от служители от щатската полиция, които се грижат за имота. Те потвърдиха, че дронът е носил две деактивирани гранати с фрагментация, се казва в прессъобщение на Министерството на обществената сигурност на Баха Калифорния.   В текста се посочва, че Соса \"не е ползвал имота, защото живее в град Мексикали, където изпълнява служебните си функции.\"   Служителят квалифицира тези актове като \"жалки\" и смята, че \"са резултат от стратегията срещу престъпността, защото през последните месеци са реализирани съществен конфискации на наркотици, оръжия и залавяне на престъпници.\"   Соса каза, че тази заплаха ще удвои \"координацията с трите нива на управление за залавяне на престъпниците, които се опитват да се поставят над закона.\"", "date": "2018.07.13", "title": "Мексико: Дрон с гранати падна в двора на щатски секретар по сигурността"}
{"url": "http://www.classa.bg/%D1%81%D0%B2%D1%8F%D1%82/item/384014-%D0%BF%D1%80%D0%BE%D1%81%D1%82-%D1%82%D1%80%D0%B8%D0%BA-%D0%BD%D0%B0-whatsapp-%D0%BF%D0%BE%D0%B7%D0%B2%D0%BE%D0%BB%D1%8F%D0%B2%D0%B0-%D0%B4%D0%B0-%D0%B2%D0%B8%D0%B4%D0%B8%D1%82%D0%B5-%D1%81%D0%BD%D0%B8%D0%BC%D0%BA%D0%B0%D1%82%D0%B0-%D0%BD%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D1%89%D0%B8%D1%8F-%D0%B2%D0%B8", "text": "Ако някой ви блокира като контакт в WhatsApp, обикновено е невъзможно да получите достъп до снимката на профила му, но има един прост начин да направите това отново, съобщава La Republica.   Номерът работи за устройства с Android, както и за iPhone с iOS и не изисква инсталиране на допълнителни приложения.   За да стартирате, трето лице трябва да ъздаде група в WhatsApp, в която участват двамата замесени и след това да напусне тази група, тоест, да я остави само с два контакта: блокирания и блокиращия. От този момент, първият от тях ще може да говори с втория и да вижда снимката на профила му, поне докато другият не реши да напусне групата.   Въпреки това, ако \"блокиращият\" е активирал опцията, в която само неговите контакти могат да видят снимката на профила му, ще бъде невъзможен достъпът до снимката на потребителския му профил.", "date": "2018.07.13", "title": "Прост трик на WhatsApp позволява да видите снимката на блокиращия ви"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384011-%D0%B0%D1%82%D0%B0%D0%BD%D0%B0%D1%81%D0%BE%D0%B2-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B4%D0%B0%D0%B4%D0%B5-%D0%BD%D0%B0-%D0%B4%D0%BF%D1%81-500-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0,-%D0%B0-%D0%BD%D0%B0%D1%80%D0%BE%D0%B4%D1%8A%D1%82-%D0%BD%D0%B5%D0%BA%D0%B0-%D1%81%D0%B8-%D0%B3%D0%BB%D0%B5%D0%B4%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE", "text": "    Това е политическият скандал от вчерашното заседание на правителството, който почти не намери медийна или друга реакция. Иначе публичното пространство е пълно с лакърдиите на Борисов за Лондонската среща, Берлинския процес, Западните Балкани . И тихичко 500 милиона в разпореждане на Сараите.   По средата на годината, без да се променя закона за държавния бюджет, правителството фактически дава на ДПС 500 милиона лева. Да ремонтират язовири и укрепват водоемни диги. Помните ли хидроинженера Доган и неговия милионен хонорар?! Сега 500 милиона.   Ето така с нашите пари Борисов плаща на ортака си Доган. За да е стабилна властта!   А народа нека си гледа световното.", "date": "2018.07.13", "title": "Атанасов: Правителството даде на ДПС 500 милиона лева, а народът нека си гледа световното"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384012-%D0%B3%D1%80-%D0%BB%D0%B8%D0%BB%D0%BE%D0%B2-%D0%BC%D0%B0%D1%84%D0%B8%D0%BE%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%B8-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%BD%D0%B8-%D0%BF%D1%80%D0%B5%D1%87%D0%B0%D1%82-%D0%B7%D0%B0-%D1%88%D0%B5%D0%BD%D0%B3%D0%B5%D0%BD,-%D0%BD%D0%B5-%D1%84%D1%80%D0%B0%D0%BD%D1%86%D0%B8%D1%8F-%D0%B8-%D1%85%D0%BE%D0%BB%D0%B0%D0%BD%D0%B4%D0%B8%D1%8F", "text": "Две държави - Холандия и Франция все още изказват опасения за приемането на България и Румъния в Шенген. Външната ни министърка Екатерина Захариева твърди това пред голямото руско издание ”Известия”.    Неефективната борба с корупцията е измислен повод за това, ни в клин, ни в ръкав, отбелязва руският вестник, гузно защищавайки страната ни.   Всички ние, и Захариева знаем, че мафиотизацията и корупцията са действителните пречки и за влизане в Шенген, и в еврозоната.", "date": "2018.07.13", "title": "Гр. Лилов: Мафиотизацията и корупцията ни пречат за Шенген, не Франция и Холандия"}
{"url": "http://www.classa.bg/%D1%81%D0%B2%D1%8F%D1%82/item/384013-%D1%8E%D0%BD%D0%BA%D0%B5%D1%80-%D0%BC%D1%8A%D1%80%D1%82%D0%B2%D0%BE%D0%BF%D0%B8%D1%8F%D0%BD-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%BD%D0%B0%D1%82%D0%BE-%D0%B2%D0%B8%D0%B4%D0%B5%D0%BE", "text": "€$, малко преди разпада \r\n   Е, такива боклуци, като този отпадък, Ви ограбват всекидневно и Ви казват как да живеете! \r\n   ПО ТЕ МА ТА!: \r\n    ", "date": "2018.07.13", "title": "Юнкер мъртвопиян на срещата на НАТО (видео)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384007-13-%D1%8E%D0%BB%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1793 г. ръководителят на Френската революция Жан-Пол Марат е убит във ваната на собствената си баня от френската благородничка Шарлот Корде.    През 1837 г. кралица Виктория става първия крал на Обединеното кралство Великобритания и Северна Ирландия, който се настанява в Бъкингамския дворец в Лондон.    През 1878 г. е подписан Берлинският договор, който урежда отношенията на Балканите след Руско-турската война (1877-1878). Сърбия, Черна гора и Румъния получават пълна независимост от Османската империя.    През 1881 г. съставено е шестото правителство на България, което няма министър-председател.    През 1930 г. в Уругвай е открито първото световно първенство по футбол.    През 1994 г. на полуфинала на Световното първенство по футбол в САЩ националният отбор по футбол на България загубва от Италия с 1:2.  ", "date": "2018.07.13", "title": "13 юли, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/384008-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BD%D0%B0%D0%B9-%D0%BF%D0%BE%D1%81%D0%BB%D0%B5-%D1%81%D0%B8-%D0%BF%D1%80%D0%B8%D0%B7%D0%BD%D0%B0-%D0%BA%D0%B0%D0%BF%D0%B8%D1%82%D1%83%D0%BB%D0%B8%D1%80%D0%B0%D1%85%D0%BC%D0%B5-%D0%BF%D1%80%D0%B5%D0%B4-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%81%D1%82%D0%B8%D1%82%D0%B5-%D0%B2-%D1%81%D0%BA%D0%BE%D0%BF%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%B1%D1%80%D1%8E%D0%BA%D1%81%D0%B5%D0%BB", "text": "«Основният въпрос, за който трябва да бъде поздравено българското правителство основно е поканата към Македония за членство в НАТО. Това е успех преди всичко за българската балканска политика и политиката на нашето външно министерство», каза след министърът на отбраната… Карак ачанов най-после си призна защо на 1 август м.г. подписахме капитулантския договор с Република Македония, с който признахме и “македонския език”, и измислената им история, и коминтерновската македонска нация. – Заради членството на македонистите в НАТО!   Лидерът на ВМРО най-после си призна защо горещо приветства новото име “Северна Македония”, макар че географският елемент в него е териториална претенция към България. – Заради ударното вкарване на Скопие в НАТО!  Но понеже е гузен, защото добре знае цената на пъкленото си дело, зачертаващо борбата на македонските българи за Македония, той подло приписва това национално предателство на външното министерство и на външната министърка.   Истината е точно обратната – не МВнР, а Каракачанов е идеологът и авторът на договора с македонистите. Българската дипломация сляпо изпълни позорната заповед на водача на ВМРО, който пък козирува на Брюксел, за да се хареса на новите си господари. Парадоксът е, че брюкселските му шефове не искаха нито да подписваме договор със Скопие, нито да признаваме македонската нация, език и история. Те само държаха да не налагаме вето на членството на Македония в НАТО.   Каква ирония на съдбата! Не враговете на ВМРО, а наследникът на Тодор Александров и Иван Михайлов вдигна бялото знаме и предаде тяхната кауза на скопските сърбомани.  Нищо ново под слънцето! Така преди шест века български боляри предаваха на османските турци крепостите си срещу шепа злато и васален статут. Така през Възраждането български чорбаджии предаваха на турците непокорните глави, за да спасят своите глави и имането си. Така през 1946-а ОФ-правителството насилствено македонизира Пиринския край, за да угоди на Тито и Сталин…  Каракачанов е поредното име в този списък на националния позор. Но не и последното!    ", "date": "2018.07.13", "title": "Каракачанов най-после си призна: Капитулирахме пред македонистите в Скопие заради Брюксел"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384009-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BD%D0%B5%D1%80%D0%B5%D1%88%D0%B5%D0%BD%D0%B0-%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%BD%D0%B0-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BA%D0%BE%D0%B9-%D1%81%D1%82%D0%BE%D0%B8-%D0%B7%D0%B0%D0%B4-%D1%86%D0%B8%D0%BA%D0%B0%D0%B4%D0%B0-3301", "text": "Когато през 2012 г. едно съобщение започва да се появява из всевъзможни чат стаи и форуми в интернет, твърдящо, че търси високоинтелигентни личности, едва ли някой е подозирал, че това ще се превърне една от най-големите мистерии на интернет.   Станалият по-късно известен като \"Цикада 3301\" казус представлява пъзел, предизвикващ всеки онлайн потребител да открие тайната му в картинка, публикувана в самото съобщение.   Зад това предизвикателство стои група, обозначена със същото име, която чрез него самата тя твърди, че набира интелигентни специалисти по криптография и стеганография и сигурност на информацията. Официално групата публикува три задачи - на 4 януари 2012 г., на 4 януари 2013 г. и на 4 януари 2014 г.   Всеки един от тези специфични рундове за отсяване на кандидати за тази уж елитна група от умове предлага нов пъзел, който да покаже кои са способните да открият скритите послания на групата.   \"Цигада 3301\" често е наричана най-загадъчната мистерия в ерата на интернет досега. И има защо. Не само заради сложните пъзели, а заради цялостната потайност и всевъзможните теории, които я заобикалят.   Като цяло трите рунда на \"Цикада 3301\" представляват нещо като \"лов на съкровище\" в интернет, който разчита на усъвършенствано кодово разрушаване - и работещо познание за неща като неявна средновековна литература и магическа нумерология - за отключване на прогресивни улики.   Първото съобщение е просто - стилизирана картинка на цикада и кратък текст на черен фон:    \"Здравейте. Търсим високоинтелигентни хора. За да ги открием, направихме тест. В изображението е скрито съобщение. Намерете го и ще ви отведе към път, по който можете да ни намерите. Очакваме с нетърпение да срещнем малцината, които ще стигнат до края. Късмет!\"   Единственият подпис, който е даден, е \"3301\".   Така започва странната и на моменти зловеща история на това, което ще се окаже една от най-комплексните загадки някога измисляни от човек.   Това, което следва, е поредица от пъзели, в които има заложени препратки към картини, поезия, музика, фантастика, почти неизвестни литературни творби от 18 век, цитати от Библията, календара на маите и т.н. За решаването им освен способност за разкодиране на посланията, се изискват още дълбоки познания в областта на философията, математиката, технологиите и дори нумерология.   Всеки един от кръговете на загадката започвал с кратко послание (със скрити в него подсказки), а разшифроването на пъзелите в него, изисквал познания от предишните кръгове.   Един от малцината, които успяват да разгадаят тайните послания на \"Цикада 3301\" (и чието име е известно), е Джоел Ериксон от Швеция - изследовател в областта на киберсигурността.    Той започва с късен старт - забелязва съобщението с известно закъснение и трябва да наваксва на останалите претенденти. Първоначално той си мисли, че задачата ще е проста - малко гимнастика за ума. Скоро обаче разбира колко грешно е било първото му предположение.   Сравнително лесно открива тайното съобщение в картинката, което обаче го отвежда до друга загадка – снимка на патица и надпис: \"Опа, тук има фалшиви следи. Изглежда не можеш да разбереш как да разчетеш съобщението ни\".   Оттук нататък той впряга в сила както собствените си знания по стенография и криптография, така и различни стенографски и декриптиращи програми и дори помощ от колегите му, за да разбие шифрите скрити в различни картинки и текстове. И така, докато в един момент не му се налага да излезе от интернет, за да открие следващата следа.   При дешифрирането на една от загадките, скрита в поредната картинка, той стига до телефонен номер, регистриран в щата Тексас. Той позвънява и му отговаря автоматичен глас, който го насочва към следващата загадка.   Скоро след това пъзелите го отвеждат до 14 координати, разпръснати по целия свят, включително Варшава, Сиатъл, Сидни и т.н. На всяко от тези места има залепен обикновен плакат със символа на групата - цикадата и QR код под нея.   Ериксон обаче не може да посети всички места, затова се свързва с хора, живеещи там, които му помагат. Всичко това го отвежда до адрес в dark net, където намира съобщение от организацията, в което се заявява колко разочаровани са те от това, че твърде много хора работят заедно, разменяйки си парчета от пъзела. Затова и \"Цикада 3301\" повече нямало да приема нови членове.   Кой обаче стои зад тази мистерия?    Според самия Ериксон това са група интелектуалци антиконформисти. В интервю за списание \"Fast Company\" той коментира собствените си наблюдения по темата.   \"Най-вероятно става въпрос за тайна организация, която обаче не е свързана с никоя правителствена или разузнавателна агенция. На базата на препратките в загадките - поемата \"Агрипа\" от Уилям Гибсън, \"Сватбата между Небесата и Ада\" от Уилям Блейк, \"Книгата на закона\" от Алистър Кроули, както и постоянните им препратки към простите числа и т.н., те най-вероятно са група антисистемни интелектуалци, идеологически мотивирани и изглежда високо ценят логическото и аналитичното мислене. Изглежда споделят много от идеологията на крипто-анархията и олд-скул хакерите.\"   По негови думи също така едва ли става въпрос за някое разузнаване, опитващо се да вербува нови хора, след точно такива пъзели по-скоро ще остане с кандидати, които далеч не се интересуват от подобна работа.   За това говори и разказът на Майкъл Гротус, 16-годишен тийнейджър, който с помощта на други онлайн потребители успява да стигне до сайта в dark net, преди всичко да бъде закрито.    По негови думи там го посрещнало поздравително съобщение с инструкции как да се регистрира за безплатна имейл услуга, на която ще получи допълнителна информация.   Информацията го насочва към нов TOR адрес, предоставя му и парола и потребителско име. Там обаче вместо мащабна конспирация и тайни организации, го посреща един съвсем обикновен форум с около 20 членове, чат, табло за новини и система за лични съобщения.   Самият сайт очевидно трябвало да служи като място за координация на различните проекти на групата, свързани с криптография и шифроване, създаване на нови видове софтуер с отворен код и начини за подобряването на анонимността в интернет. Постепенно обаче, до голяма степен заради липсата на нещо по-интересно, целият проект замрял, според Гроутс.   Проблемът с неговите свидетелства, както и с тези на други потребители, които твърдят, че са стигнали до края на мистерията \"Цикада 3301\", е, че казаното от тях така и не може да бъде документирано.    Но дори и свидетелствата им да бъдат взети за чиста монета, едно е сигурно - самоличността на тези, стоящи зад загадките остава неясна и до днес. А вероятно така и няма да намери своя отговор.", "date": "2018.07.13", "title": "Най-голямата нерешена мистерия на интернет - кой стои зад \"Цикада 3301\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/384010-%D0%BF%D0%BE-%D0%B2%D0%B8%D1%81%D0%BE%D0%BA%D0%B8%D1%8F%D1%82-%D0%B0%D0%BA%D1%86%D0%B8%D0%B7-%D0%B7%D0%B0-%D0%B1%D0%B5%D0%B7%D0%B4%D0%B8%D0%BC%D0%BD%D0%B8%D1%82%D0%B5-%D1%86%D0%B8%D0%B3%D0%B0%D1%80%D0%B8-%D0%BC%D0%B8%D0%BD%D0%B0-%D0%B2-%D0%B1%D1%8E%D0%B4%D0%B6%D0%B5%D1%82%D0%BD%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F", "text": "Повече пари за бюджета и по-малко пушачи. Това целят вносителите на законопроекта. Първоначално идеята беше до три месеца акцизът да се изравни с този на обикновените цигари. Но мнението на Обединените патриоти промени плана. Достигнахме до извода, че това повишение на акциза трябва да се случи, но то трябва да е по-плавно. поради което ще предложим в изменение между първо и второ четене на този законопроект така щото акцизът да бъде в размер, който да достига до 40% от конвенциалния акциз, каза Менда Стоянова - председател на Комисия по бюджет и финанси. И то от 1 октомври. Това ще обогати бюджета с между 5 и 6 милиона лева. А с колко още ще се повиши акцизът, ще зависи от пазарния дял на бездимните цигари, който се увеличава и се очаква догодина да стигне до 2%. Нашият бюджет, който получава 2 мрд. лева от акциз на цигари, не може да се лиши от тези 2 мрд. без да има компенсационен механизъм, заяви Менда Стоянова, цитирана от БНТ. От БСП искат акцизът да си остане 26% от този на обикновените цигари. Все пак идеята на ставките била да ограничи потреблението на вредни стоки, а в случая, ако бездимните цигари поскъпнат, хората щели си купуват по-вредните обикновени цигари. На същото мнение са и от Националната пациентска организация. 12% от смъртността в България се дължи категорично на употребата на цигари. Конвенционални цигари, посочи Станимир Хасърджиев от Националната пациентска организация. Вносителите обаче твърдят, че все още няма достатъчно достоверни изследвания колко по-безвредни са бездимните. А Обединените патриоти възроптаха, че няма повече и по-малко вредни тютюневи изделия. И ако производителите не искат да губят клиенти, просто да не вдигат цената.", "date": "2018.07.13", "title": "По-високият акциз за бездимните цигари мина в бюджетната комисия"}
{"url": "http://www.classa.bg/%D1%81%D0%B2%D1%8F%D1%82/item/384005-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%85%D0%B0-%D0%B1%D1%8F%D0%BB%D0%B0%D1%82%D0%B0-%D0%BA%D0%BD%D0%B8%D0%B3%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Според консервативната вътрешнопартийна опозиция намеренията на премиера ще ограничат свободата на страната да сключва нови търговски договори по света       Британската министър-председателка Тереза Мей увери днес, че нейните предложения за Брекзит \"отговарят на вота на британците\", след съмнението, изразено от президента на САЩ, предаде Франс прес.   \"Това, което правим, е в отговор на вота на британския народ. Това правим чрез нашите предложения\", подчерта Мей след срещата на върха на НАТО в Брюксел.   Правителството на Мей, заплашено от вероятен бунт в собствената й партия, представи днес в парламента предложенията си за търговски отношения с ЕС след излизането си от общността, очаквани отдавна от Брюксел и предизвикали оставките на министъра на външните работи и на министъра за Брекзит, предаде Франс прес.   По-рано днес на пресконференция в Брюксел президентът на САЩ Доналд Тръмп каза, че се съмнява, че предложенията на Мей отговарят на това, за което британците са гласували на референдума през юни 2016 г. \"Хората гласуваха за скъсване (на връзките на Великобритания с ЕС), заяви Тръмп.   \"Предполагам, че ще направят това, но може би ще поемат по друг път. Не зная дали (британците) гласуваха за това\", изтъкна американският президент.   \"В Обединеното кралство ме харесват много. Мисля, че са съгласни с мен за имиграцията\", продължи Тръмп и отбеляза, че \"затова се е стигнало до Брекзит\".   Тръмп каза още, че ЕС трябва да обърне \"голямо внимание\" на имиграцията, която според него \"надделява в Европа\". \"Имиграцията е нещо много важно и днес казах на Европейския съюз, че би трябвало да й обърнат голямо внимание, защото имиграцията надделява в Европа... Казах им го силно и ясно\", натърти Тръмп.   Британското правителство оповести подробен план за \"принципен, прагматичен и амбициозен\" Брекзит, който се очаква да се сблъска с вероятен отпор на ЕС, предаде Асошиейтед прес.   Дългоочакваният документ цели да остави Великобритания в свободния пазар на общността за стоки, при по-хлабави отношения що се отнася до услугите.   Планът обаче разгневи застъпниците на твърдия Брекзит в Консервативната партия на Мей, според които той ще ограничи свободата на Великобритания да сключва нови търговски договори по света.   Новоназначеният външен министър Доминик Рааб каза, че планът призовава за \"иновативно и безпрецедентно икономическо партньорство\" между Великобритания и ЕС.   В уводните думи на спорния документ, който предлага създаване на нов митнически съюз с блока на 27-е, Мей изтъква, че постигането на споразумение с Брюксел изисква \"прагматизъм и компромиси от всяка от страните\".", "date": "2018.07.13", "title": "Във Великобритания представиха \"Бялата книга\" за Брекзит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/384006-%D1%81%D1%8A%D0%B1%D0%BE%D1%80-%D0%BD%D0%B0-%D0%B0%D1%80%D1%85%D0%B0%D0%BD%D0%B3%D0%B5%D0%BB-%D0%B3%D0%B0%D0%B2%D1%80%D0%B8%D0%B8%D0%BB", "text": "    Събор на св. архангел Гавриил - празник в чест на този небесен вестител на Божиите тайни. В църковните песни на този ден още отзвучава радостта на  .   † Траянополский епископ Иларион, Пространен православен месецослов, изд.  .       Архангел Гавраил (или Гавриил) (евр. - \"сила Божия\") е един от седемте архангели, т.е. \"ангелоначалници\", представители на осмия ангелски чин. Архангелите възнасят молитвите на хората към Бог и разкриват смисъла на пророческите видения и хода на събитията, особено на пророчествата за идването на Месията - Христос.     Бог изпратил архангел Гавраил в храма да извести на   раждането на   и неговото бъдещо служение като Предтеча на Иисус Христос (Лук. 1:11-19).   Архангел Гавраил известил и на Пресветата Дева благата вест за това, че тя от Духа ще роди Светия Богомладенец (Лук. 1:26-31, Мат. 1:18-25).   Архангел Гавраил се явил и на   и му изяснил видението за овена и козела (Дан. 8:16), както и тайната за седемдесетте седмици (Дан. 9:21).   В християнската традиция, намерила отражение във византийското и западноевропейското религиозно изкуство, архангел Гавраил се свързва най-вече с Благовещението. Затова дори извън сцените на Благовещение той се изобразява с раззеленена клонка или цъфнала лилия в ръце – символ на непорочността на Светата Дева.   Западноевропейският рицарски епос използва служението на архангел Гавраил като вестител в контекста на идеята за теократична държава. В \"Песен за Роланд\" архангелът възвещава на Карл Велики събитията, изпраща му сънища и му напомня за неговия дълг – без умора да защищава християните в целия свят.   Под името Джабраил мюсюлманите въздават особена почит и прославят архангел Михаил като ангел, който продиктувал на Мохамед \"предвечно съществуващото по небесен оригинал слово на Аллах\" - Корана.   В някои юдейски текстове на архангел Гавраил се приписва също особената власт над стихиите: над огъня, над водата и узряването на плодовете (\"Песахим\" и \"Сан хедрин\"). В апокрифната \"Книга на Енох\" архангел Гавраил е поставен за началник на Рая и духовните същества, които го охраняват.", "date": "2018.07.13", "title": "Събор на архангел Гавриил"}
{"url": "http://www.classa.bg/%D1%81%D0%B2%D1%8F%D1%82/item/384004-%C2%AB%D0%B2%D1%82%D1%83%D1%80%D0%B2%D0%B0%D0%BD%D0%B5%D1%82%D0%BE-%D0%BA%D1%8A%D0%BC-%D0%B5%D0%B2%D1%80%D0%BE%D0%BF%D0%B0%C2%BB", "text": "“С няколко изключения, като Южен Судан, Сомалия или Еритрея, които са страни в открит конфликт или с истински диктатури, основната част от мигрантите парадоксално идват от страни, които носят надежда на Африка – Сенегал, Гана, Кот д’Ивоар, Нигерия или Кения. “Развиваща се Африка” е тази, която мигрира, а не мизерстващата Африка”, изтъква американският журналист Стивън Смит в интервю за “Фигаро”. По думите му, африканската миграция към Европа е голямото предизвикателство на ХХI век. Мащабът на миграционния натиск ще подложи Стария континент на безпрецедентно изпитание, рискувайки да породи непоправим разрив между космополитните елити и народите, привързани към своята идентичност.     “С няколко изключения, като Южен Судан, Сомалия или Еритрея, които са страни в открит конфликт или с истински диктатури, основната част от мигрантите парадоксално идват от страни, които носят надежда на Африка – Сенегал, Гана, Кот д’Ивоар, Нигерия или Кения. “Развиваща се Африка” е тази, която мигрира, а не мизерстващата Африка; това са онези, които намират изход и могат да съберат първоначалната сума, 2000 до 3000 евро, т.е. годишният доход на глава от населението в доста страни на юг от Сахара. Те тръгват да търсят по-добър живот за себе си и за децата си. За разлика от тях, онези, които са заети да връзват двата края от ден за ден, почти нямат свободно време, за да се запознаят с хода на света, а още по-малко да съберат средствата, за да участват в него. Така че Африка губи живите си сили, отиват си най-динамичните млади хора, понякога дипломирани. Това е нетна загуба. Дори и да изпращат пари в родината си, тези членове на средната класа са незаменими и за укрепването на демокрацията. Не може да се развиваш, когато изнасяш своя елит”, подчертава американският журналист.     Стивън Смит обяснява че, в даден момент демографският натиск води до миграционен натиск: за малко по-малко от век насам Африка е преживяла най-бързия демографски растеж в историята на човечеството. Континентът е нараснал от около 150 млн. жители през 30-те г. на ХХ век до 1,3 милиарда днес и ще има 2,5 млрд. жители през 2050 г., срещу 450 млн. европейци, т.е. с 50 милиона по-малко отколкото днес, тъй като Европа застарява и се обезлюдява.   “В замяна на това, Африка продължава да се подмладява: в средата на века една четвърт от световното население – което се очаква да бъде 10 млрд. души – ще бъде африканско. Те ще бъдат младежта на света, която дотогава ще бъде с посивели коси навсякъде, включително Азия и Латинска Америка. Днес 40 на сто от африканското население е на възраст под… 15 години! До 2100 г. трима от всеки четирима новородени в света ще се раждат на юг от Сахара”, подчертава Стивън Смит.   Той посочва, че всички тези млади хора не намират възможности, и най-вече работа по родните си места, което ги кара първоначално да напускат селата, за да отидат в градовете, а после да се насочат към големите регионални центрове, като Абиджан, Лагос или Йоханесбург. Това масово изселване от селата и бързата урбанизация не се подчиняват обаче само на икономическа логика: младите напускат също, за да се отърват от опеката на старите, които ги командват на “принципа на старшинството”. Те търсят свобода и приключение –    първо в града, после в “мегаградовете”, като Лагос, с над 20 млн. жители, и накрая в Европа.   Започналото “втурване към Европа” ще се случи същински, когато бъде преминат първият праг на просперитет, който позволява масова миграция и много африканци имат средства, за да пътуват. Според данните, които Стивън Смит цитира, от десетилетие насам годишно в Европа пристигат около 200 хил. жители на Африка на юг от Сахара. Те са били най-много през 2015 г., рекордна година за миграционния поток в Европа, който дойде главно от Сирия и Афганистан.   “Много добре разбирам африканския мигрант, който иска да влезе в този мирен и проспериращ пристан, какъвто е Европа: 7 на сто от населението на света се радва там на половината от разходите за социална сигурност в света! Но аз разбирам и европейския гражданин, който е замаян от скоростта на промените около него, и който, без никога да се е местил от квартала си, един ден вече не се чувства у дома си”, подчертава Стивън Смит.   Според него и единият, и другият имат право, или поне всеки е свободен да си създаде собствено мнение. Често обаче фактите не се зачитат в днешния дебат. Като пример за това американският журналист посочва смъртта на малкия Айлан през септември 2015 г. на турския бряг, която разтърси Европа и й създаде чувство за вина. Тогава не се каза обаче, че бащата на малкото кюрдско момче има стабилна работа в Турция, но е решил да извива ръцете на Австралия, страната, в която иска да се засели, въпреки че му е отказана виза.   “Според мен е нечестно да свеждаме ситуацията в Средиземноморието до “крепостта Европа”, която превръща Средиземно море в “гробище под открито небе”, дори в място на “мълчалив геноцид”. Африканските мигранти поемат пресметнат риск, още повече, че разчитат на спасителните операции в морето на хуманитарни организации, след като трафикантите ги натъпкват на все по-чупливи плавателни съдове, което увеличава риска”, заключава Стивън Смит.     А    ", "date": "2018.07.13", "title": "«Втурването към Европа»"}
{"url": "http://www.classa.bg/%D1%81%D0%B2%D1%8F%D1%82/item/383997-%D0%BA%D0%B0%D1%81%D1%82%D0%BE%D0%B2%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%BD%D0%B0-%D1%81%D0%B8%D0%BB%D0%B8%D1%86%D0%B8%D0%B5%D0%B2%D0%B0%D1%82%D0%B0-%D0%B4%D0%BE%D0%BB%D0%B8%D0%BD%D0%B0-%D1%82%D0%BE%D0%B2%D0%B0-%D0%BB%D0%B8-%D0%B5-%D0%BE%D0%B1%D1%89%D0%B5%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE", "text": "Калифорния е бъдещето на САЩ, гласи едно често цитирано клише. Това, което САЩ правят сега, Европа ще прави след 5 години, се казва в друго.   Като се имат предвид тези максими, нека разгледаме социално-икономическия пейзаж на \"града край залива\" - Сан Франциско, като предвестник на настъпващото бъдеще не само за Щатите, но и за Стария континент.   Данните показват, че технологиите и услугите осигуряват голям дял от заетостта на хората в града. Също така личи, че безработицата и цените на имотите следват цикъла на технологичната индустрия на бумове и спукани балони. Насред сегашния бум, четиричленно семейство с доход 117 400 долара (около 195 000 лв.) в момента в Сан Франциско се счита за такова с ниски доходи.   Жителите на града изглежда са разделени на четири големи класи, или вероятно дори касти:   1.  \"Вътрешната общност\"  на рискови капиталисти и успешни предприемачи. Това са хората, които контролират технологичната машина, представляваща ядрото на икономиката на града;   2. \"Външната общност\"  на опитни и умели технически специалисти, оперативни мениджъри и маркетьори. Тяхната задача е да поддържат темпото на работа в бизнеса на \"вътрешната общност\". Тези хора са добре платени, но все още на практика живеят като средна класа — или по начина, по който преди е живяла средната класа;   3.  Обслужващата класа  на \"поръчковата икономика\". В миналото компютрите запълваха неподходящите или трудните за човек позиции. Сега е обратното - хората запълват работните места, които изкуственият интелект (ИИ) все още не е успял да елиминира. Става дума за задачите, където хората са лесно заменима част от автоматизираната машина: шофьори на Uber, пазаруващи в Instacart (услуга, при която някой друг пазарува исканото от вас от супермаркет и после ви го доставя), ръчен труд в TaskRabbit и т.н.   4. Накрая идва  отхвърлената класа  на бездомните, пристрастените към дрогата и/или престъпниците. Тези хора живеят във все по-разрастващи се маргинализирани зони: палатковите градове и зоните на безнадеждното човешко униние. Вътрешната общност дори не ги вижда, външната общност ги игнорира, а обслужващата класа ги гледа с опасение; в крайна сметка именно нейните членове могат да се окажат там.   Мобилността между кастите изглежда минимална. Член на \"външната общност\" може да попадне във \"вътрешната общност\", ако по късмет рано си намери работа в компания \"златен билет\" (като Facebook или Google) или като стане успешен предприемач. Това обаче е рядкост. Повечето от членовете на \"външната общност\" предпочитат да работят за \"вътрешната общност\" като постепенно трупат имущество чрез грантове, ценни книжа и недвижими имоти.     Обслужващата класа вероятно никога няма да може да бъде достатъчно добра в шофирането/пазаруването/ръчния труд, за да се издигне до \"външната общност\", поне не и без допълнителна квалификация или умения. Хората от тази класа са по-ангажирани с това старателно да се опитват да избегнат изпадането до статута на \"отхвърлените\".   А такава заплаха винаги има. Uber, например, не крие намерението си да замени шофьорите си с роботи. Дронове за доставки също вече кръстосват улиците на града, макар че впоследствие употребата им беше ограничена.   Естествено, има и хора извън тази класификация. Такива, например, са дългогодишните собственици на недвижими имоти (и наематели). Те гледат предпазливо към технологичния бум, дори и когато печелят от нарастващите цени на имотите. Рисковият капиталист Питър Тил наскоро се оплака, че трудно набрания му капитал изчезва в гърлата на \"алчни хазяи\".   Има и служители в по-традиционни, не-технологични браншове. В по-икономически разнородни американски градове като Ню Йорк те възпират \"бум ефекта\", предизвикан от развитието на технологиите. В Сан Франциско обаче техният живот е все по-невъзможен – става дума за град, превзет тотално от технологии и насърчаваната от това социално-икономическа стратификация.   Ако едно семейство се състои от един  \" беден\" член на  \" външната общност\" и относително добре платен професионалист от не-технологичен бранш, вероятно ще им е трудно да останат да живеят в района на Сан Франциско. Особено с дете.     В същото време икономики като тези в Европа имат нещо като социална предпазна мрежа, която да облекчава трудностите за по-низшите класи. Те също така защитават традиционни браншове и трудови практики. Как? Като опитват, може би напразно, да намалят заплахата от автоматизацията на труда.   Uber е забранен на няколко места в Европа, а шофьорите на таксита организираха дори протести срещу нахлуването на автоматизацията. Барселона, един от най-големите европейски пазари на Airbnb, се захвана с борба с отдаваните под наем имоти на компанията там. Причината са опасенията, че големи части от стария градски център се превръщат в огромен Airbnb хотел.   Колкото и донкихотовски да е европейския нео-лудизъм*, той прави Европа приятно място за живот. Едно от най-позитивните неща на живота в Европа (или малки провинциални градове в САЩ) е осъзнаването на това, че бедните не са обречени на напълно отделен живот в изолирана долна класа. Мястото ви в света не се определя изцяло от богатството.   В Сан Франциско нещата са доста по-различни. Потребителският живот на \"външната общност\" там се състои от това човек да казва на мобилни приложения да казват на други хора да вършат неща. Тази \"външна общност\" има различни взаимоотношения с обслужващата класа.   Като потребител на Instacart, например, често ви се случва цветнокож да дойде до вратата ви с покупките, за които не си правите труда да отидете сами. Сумарната им стойност вероятно надминава парите, които този човек печели на ден в разнасяне и изпълняване на поръчки. Често поръчката съдържа грешки, които разкриват, че купувачът не е знаел напълно какво купува (луксозните сирена са особено рискови). Въпреки това човекът от \"по-висшата каста\" отваря приложението и оставя бакшиш на доставчика, за да успокои съвестта си.   Това, естествено, е процъфтяващ антиутопичен кошмар. Но такава е визията за бъдещето, която Сан Франциско предлага: силна стратификация и ограничена социална мобилност. Това е феодализъм с по-добър маркетинг.   Сегашната икономика на \"споделяне\" напомня \"изполичарството\"** от миналото, само че крепостниците отговарят на съобщение по смартфона, вместо на командата на наемодателя.   Неравенството рядко намалява. Когато все пак намалява, това често се случва в резултат на войни, революции, пандемии или разпадането на държави. Ако има надежда за някакво ненасилствено политическо решение в този случай, тя вероятно е във \"външната общност\". Вътрешната общност живее откъсната от реалността. Но на външната общност все пак се налага да учи децата си да не вземат игли за спринцовки от улицата и от време на време изпитва на гърба си престъпления.   Въпреки че външната общност има ограничена колективна идентичност, тя има общи интереси - чисти улици, липса на престъпност, наличие на училища и транспорт. Тези интереси се проявиха при последните избори за кмет в Сан Франциско. В тях ориентираната към развитието и технологиите Лъндън Брийд, фаворит на технологичните членове на \"външната общност\", с малка преднина победи двама взаимно подкрепящи се кандидати в напрегната изборна надпревара.   Брийд се дистанцира от типичната прогресивна политика на Сан Франциско като предложи елиминиране на лагерите за бездомни чрез правителствено попечителство (на практика става дума за принудителна институционализация). Вероятно град, основан по времето на истинска златна треска, може да успее да насърчи един новооткрит граждански дух сред \"златотърсачите\" в една по-особена \"златна треска\".   Песимистичната гледна точка е, че Сан Франциско ще продължи да се спуска още по-надолу по този път – старата и богата имотна класа умира или продава имуществото си, не-технологичните специалисти биват изместени, а всички, искат или не, биват набутвани в горепосочените четири нива на йерархия.   Разрастването на тази строга кастова система е нещо ужасяващо - антитеза и на либералната демокрация, и на американския проект като цяло.    Но същевременно изглежда, че поне в Сан Франциско хората са близо до точката, след която няма връщане назад.  ", "date": "2018.07.13", "title": "Кастовата система на Силициевата долина - това ли е обществото на бъдещето?"}
{"url": "http://www.classa.bg/%D1%81%D0%B2%D1%8F%D1%82/item/383998-%D0%BA%D0%B0%D0%BA-%D0%BC%D0%BE%D1%81%D0%BA%D0%B2%D0%B0-%D0%BA%D0%B0%D1%80%D0%B0-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%B4%D0%B0-%D1%81%D0%B8-%D0%BF%D0%BB%D0%B0%D1%82%D1%8F%D1%82-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE", "text": "Един месец футболна еуфория в Русия. А после - изтъняване на портфейлите. По-висок ДДС, по-високи такси, по-късно пенсиониране. Руските граждани очевидно трябва да си платят за Световното.             През последните седмици интересът на руснаците към футбола изтласка всичко друго на заден план - дори и притесненията им от планираната драстична пенсионна реформа. Това сочат резултатите от анкета на центъра \"Левада\". И това е напълно обяснимо.    Все пак руският национален отбор по футбол стигна - неочаквано за мнозина - до четвъртфинала. И това си бе същински празник! На 15 юли обаче Световното първенство по футбол приключва. И тогава руснаците сигурно вече ще заговорят за непопулярните мерки на руските власти - повишаването на пенсионната възраст и увеличаването на ДДС. Впрочем, правителството е планирало и други мерки, които биха могли да се отразят отрицателно върху икономическото благополучие на руснаците.   По-висок ДДС и разходите по Световното   В момента никой в Русия не очаква в оставащите месеци на 2018 някаква особена динамика в икономическия сектор. Руското министерство на икономиката дори вече занижи прогнозите си за ръста на БВП - от 2,2% на 1,9%. А според очакванията, през 2019 този ръст ще се понижи още повече - до около 1,5%.   Една от причините за това очаквано развитие е планираното повишаване на ДДС, което трябва да влезе в сила на 1 януари 2019 година. Държавната Дума одобри на първо четене законопроект на правителството, предвиждащ увеличаването му от 18% на 20%. Дори самото министерство на икономиката определя тази стъпка като заплаха за ръста на икономиката и риск от повишаване на инфлацията. А имайки предвид, че от четири години насам реалните доходи на руснаците не растат, проблемът придобива още по-сериозни измерения.   Първоначално обаче повишаването на ДДС ще донесе повече приходи на държавата: според изчисленията, увеличението от 2% ще вкара в държавната хазна около 620 милиарда рубли само през следващата година. Тази сума всъщност е съпоставима с разходите около Световното първенство по футбол. По официални данни Световното първенство е струвало на държавата 678 милиарда рубли.   А пенсиите?   Другата непопулярна мярка е планираната пенсионна реформа. В деня на откриването на Световното първенство по футбол правителството обяви плановете си за повишаване на пенсионната възраст до 65 години за мъжете и до 63 години за жените. Засега са известни само основните параметри на реформата. Повишаването на пенсионната възраст ще се извърши поетапно от 2019 до 2028 година за мъжете и до 2034 за жените.    Според оценката на шефа на Сметната палата Алексей Кудрин, реформата може да допринася годишно с около 100 милиарда рубли за държавния бюджет. Същевременно държавата обещава да върне част от тези пари на самите пенсионери, повишавайки размера на пенсиите им. Министърът на труда и социалните грижи Максим Топилин заявява, че пенсиите могат да бъдат увеличени с 8% до 10%. \"В Русия никога досега не е имало такова увеличение на реалните пенсии\", казва той. В момента средната пенсия в Русия е около 200 евро.   Въпреки това законопроектът предизвика сериозно негодувание сред мнозинството от населението, което доведе до спад в популярността на Владимир Путин и други водещи руски политици. Много наблюдатели предполагат, че пенсионната реформа може да претърпи корекции при обсъждането на законопроекта в Държавната дума.   Русия дори се сдоби с нови банкноти за Световното   По-високи държавни такси   И това не е всичко. На 4 юли беше приет и закон за повишаване на държавните такси за издаване на нови документи. За издаването на задграничен паспорт руснаците вече няма да плащат по 50 евро, а по 70 евро (5000 рубли вместо досегашните 3500 рубли). Увеличава се и държавната такса за издаване на шофьорска книжка - от около 30 евро на 40 евро (от 2000 на 3000 рубли).   Освен това от 1 юли държавата повиши и акцизите върху цигарите - с 10%. От същата дата поскъпнаха и комуналните услуги - средно с 4% за цялата страна.", "date": "2018.07.13", "title": "Как Москва кара руснаците да си платят за Световното"}
{"url": "http://www.classa.bg/%D1%81%D0%B2%D1%8F%D1%82/item/383999-%D0%B7%D0%B5%D0%B5%D1%85%D0%BE%D1%84%D0%B5%D1%80-%D0%BD%D0%B5-%D0%B5-%D0%B2%D0%B8%D0%BD%D0%BE%D0%B2%D0%B5%D0%BD-%D0%B7%D0%B0-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B4%D0%B6%D0%B0%D0%BC%D0%B0%D0%BB-%D0%BD%D0%BE-%D0%B5-%D0%B2%D0%B8%D0%BD%D0%BE%D0%B2%D0%B5%D0%BD-%D0%B7%D0%B0-%D0%B4%D1%80%D1%83%D0%B3%D0%BE", "text": "Хорст Зеехофер се похвали, че на неговия 69-и рожден ден 69 афганистански кандидати за убежище с отхвърлени молби били върнати в страната им. Ден по-късно стана ясно, че един от тях е сложил  край на живота си.           Кратък миг на радост за Хорст Зеехофер: на 10 юли германският вътрешен министър най-после представи своя план за справяне с миграцията. В същия ден той оповести и още един \"успех\": точно на неговия 69-и рожден ден в началото на юли 69 афганистански кандидати за убежище с отхвърлени молби били върнати в страната им. Фактът, че Зеехофер подчерта съвпадението на двете цифри, прозвуча цинично и бе проява на много лош вкус.   Само 24 часа по-късно духът, който християнсоциалният министър освободи от бутилката, го стисна за гърлото: един от репатрираните се самоуби в център за временно настаняване в Кабул. Джамал Насер Махмуди, на 23 години, се обеси.   Къде останаха човешките съдби?   В интерес на почтеността трябва да се каже, че за подобен жест на отчаяние, какъвто е самоубийството, едва ли може пряко да бъде обвинен трети човек. Безизходицата, принудила едно човешко същество да посегне на живота си, винаги е сложна трагедия. Трагедия, която явно се е разиграла в душата на младия афганистанец. И неговото самоубийство едва ли ще остави безразличен вътрешния министър - независимо от радостта му, че отхвърлените кандидати \"успешно\" се завръщат в родината си.   Само че политическият момент, в който Джамал Насер Махмуди посегна на живота си, превръща неговата лична драма в политическо събитие и символичен акт. Самоубийството на Джамал може дори да се окаже повратна точка в целия европейски дебат за бежанците. Защото то неизбежно ще подсети всички участници в дискусията за какво точно става дума: за човешки съдби. Човешки съдби, за които вече от доста време сякаш никой не говори. Преди три години толкова много хора се възхищаваха на германското гостоприемство, а днес на преден план са излезли цифрите и изходните държави, които засенчват съдбите на хората и мотивите за тяхното бягство.   Причините за това са няколко. Най-напред - огромната бежанска вълна създаде много проблеми. Част от тях все още не са решени, а един или друг кандидат за убежище действително злоупотреби с гостоприемството. Разбираемо е, че това предизвиква недоволство у хората. Досега обаче нито един политик от управляваща партия не си беше позволявал да подклажда това недоволство.     Зеехофер трябва да подаде оставка   Хорст Зеехофер наруши табуто. И мълчаливо - ако не и съзнателно - прие факта, че ще има колатерални щети. С твърдия си курс и с циничната си реторика той не само предизвика политическа буря в Германия, но и пое част от отговорността за непрекъснато влошаващото се отношение към бежанците в страната. Хората стават все по-безразлични към съдбата на търсещите убежище, а готовността да им се помага все повече намалява. Политици като (все още) вътрешния министър постепенно карат страната да се съмнява дали е било правилно да помага на хората в беда.   Всичко това е много тъжно. Ясно го онагледява самоубийството на Джамал Насер Махмуди. Точно както снимката на малкия Айлан, чието мъртво телце лежеше на турския бряг. Зеехофер не е виновен за смъртта на бежанеца. Виновен е обаче за настроението в страната. Това настроение той няма право да трови, особено като водещ политик на една християнска партия.   Ето защо бързо трябва да подаде оставка.", "date": "2018.07.13", "title": "Зеехофер не е виновен за самоубийството на Джамал. Но е виновен за друго."}
{"url": "http://www.classa.bg/%D1%81%D0%B2%D1%8F%D1%82/item/384000-%D0%B2-%D0%BD%D0%B0%D1%82%D0%BE-%D0%B5%D0%B4%D0%B2%D0%B0-%D1%81%D0%B5%D0%B3%D0%B0-%D0%BF%D1%80%D0%BE%D1%83%D0%BC%D1%8F%D1%85%D0%B0-%D0%BD%D0%B0%D0%BA%D1%8A%D0%B4%D0%B5-%D0%B1%D0%B8%D0%B5-%D1%82%D1%80%D1%8A%D0%BC%D0%BF", "text": "Не се потвърди апокалиптичният сценарий, че Тръмп ще обяви края на НАТО. Но отсрочката може да е само временна. На срещата на върха в Брюксел станаха ясни няколко неща – и всички те са твърде  неприятни за съюзниците.             Заслужава си още веднъж да припомним поведението на Доналд Тръмп на тази среща на върха на НАТО. Още на закуска той се нахвърли крайно невъздържано срещу Германия - обяви, че тя се е превърнала в пленник на Русия, поради това, че внася газ оттам и за доказателство отново се позова на неверни данни; на пленарното заседание по-късно изведнъж поиска да се отделят не по два, а по четири процента от БВП за отбрана; после с Ангела Меркел разговаря за германските автомобили, миграцията и за руския президент Путин, наричайки двустранните отношения превъзходни. Само час по-късно обаче от това примирие нямаше вече и помен - в Туитър той отново нападна партньорите си от НАТО.   Салто напред, салто назад   Диаметрално противоположните послания, които американският президент отправя в един-единствен ден, не се вместват в рамките на нормалното политическо общуване. На най-важната среща на западния отбранителен съюз видяхме един американски президент, който сякаш изпълняваше едновременно две различни роли - и на добрия, и на лошия герой в пиесата. Първо обижда Германия, а само няколко часа по-късно предава на канцлерката Меркел личните поздрави на своето семейство. На фона на всичко това е много трудно да не използваме термини от психиатрията, за да опишем подобно поведение.   Но това не беше всичко. След края на официалните разговори Тръмп пусна следващия си Туит, в който той поднови атаката си срещу Германия заради вноса на руски газ, като обвърза тази тема с въпроса за НАТО. По същия невероятен начин той обвързва военната защита, която САЩ осигуряват на Европа, с твърдението, че американската търговия носела загуби за милиарди в резултат на европейското поведение. А накрая той ултимативно настоя двата процента за отбрана да бъдат платени незабавно, а не както е планирано чак през 2024 година.   Тръмп изглежда не разбира, че НАТО не е фитнес-клуб, към който се плащат членски вноски. В случая няма обща каса, а всяка страна плаща за собствената си отбрана и при нужда предоставя на пакта своя военна сила и оборудване. Тръмп живее в своя паралелен свят и се държи по-скоро като мафиот, който върви от врата на врата, за да събира рекет за охрана и да плаши опърничавите с бой.   НАТО е съюз, а не частна охранителна фирма   Освен че се държи своенравно, непредвидимо и безкрайно променливо към съюзниците си, става ясно, че Тръмп гледа на отбраната като на стока, която има пазарна стойност, и следователно може да се купува и продава. Съвсем очевидно е, че настоява да му се плаща за разполагането на американските войски в Европа, които защитават източните граници на НАТО. Затова думата \"съюзници\" тук съвсем не е на място, тъй като тази концепция изглежда е напълно чужда на американския президент. За него значение имат само търговските партньори и парите, дрънкащи в неговата каса. Той вярва, че участва в някаква глобална битка на най-силните и поради това му е напълно безразлично кой от по-слабите ще попадне под колелата. Неслучайно балтийските държави и Норвегия са вече силно притеснени от изявленията на Тръмп.   До разрив все пак не се стигна на тази среща на върха - американският президент се въздържа да постави под съмнение отбранителния съюз, нито пък разкъса подписаната обща декларация на тръгване от форума. Не се потвърди апокалиптичният сценарий, при който Тръмп обявява края на НАТО. Което обаче съвсем не означава, че опасността е преминала, защото още утре той може да промени мнението си.   Дълбоко безпокойство     Хаотичните политически изяви на Доналд Тръмп оставят дълбоки следи в НАТО: Съюзниците едва сега започват да проумяват как американският президент гледа на Западния отбранителен съюз. Ценностите, традициите и общата история на този съюз очевидно нямат никакво значение за Тръмп. Той е винаги готов да се отметне от думите си, казани само ден по-рано, да обижда съюзниците си или да ги изнудва с икономически наказателни мерки.   Зад този налудничав зигзагообразен курс на Тръмп обаче се крие определена методика: В Брюксел той показа още веднъж, че се стреми с всички средства да разруши съществуващата система от международни договори и организации. Засега явно му се струва още твърде рано да обръща гръб на НАТО, но може да се окаже, че краят на тази организация е само отложен за известно време. Независимо дали става дума за Световната търговска организация или за Обединените нации – повече от ясно е, че Тръмп се опитва да ги замени с двустранни споразумения, в които той да играе първа цигулка. Онова, което остава, е ужасът от този курс на американското правителство и дълбокото чувство на несигурност у всички, които досега са се смятали за негови съюзници и партньори.", "date": "2018.07.13", "title": "В НАТО едва сега проумяха накъде бие Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/384001-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B1%D0%B8%D0%BB%D0%B0-%D0%B7%D0%B0%D0%BB%D0%BE%D0%B6%D0%BD%D0%B8%D0%BA-%D0%BD%D0%B0-%D1%80%D1%83%D1%81%D0%B8%D1%8F-%D0%BA%D0%B0%D0%BA%D0%B2%D0%BE-%D0%B4%D0%B0-%D0%BA%D0%B0%D0%B6%D0%B5%D0%BC-%D1%82%D0%BE%D0%B3%D0%B0%D0%B2%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Германия е пленена от Русия, отсече Тръмп. Какво да кажем тогава за България? Страната продължава да е изцяло зависима от руския газ, като за това се грижат политици от почти всички партии.  Те си знаят защо го правят.           \"Германия е заложник на Русия\", каза Доналд Тръмп в самото начало на срещата на НАТО в Брюксел. Този език засегна Ангела Меркел, но изборът на думи не променя фактите, припомнени от Тръмп - Германия плаща „милиарди и милиарди долари на Русия\", а бившият канцлер Герхард Шрьодер е „шеф в компанията, която доставя газ\".   В България този сюжет изглежда познато - да, ние все още си нямаме бивш премиер на топ позиция в „Газпром\", но пък зависимостта ни е много по-голяма. Германия е най-големият купувач на руски газ, но количествата представляват по-малко от половината от вноса на тази суровина в страната. При нас зависимостта от руския газ е 100-процентова. Пленена ли е тогава България?   С много помощ от политиците   Зависимостта на страната ни от руските енергийни суровини не е новина. Както не е новина и старанието на повечето политици през последните десетилетия този факт да си остане непроменен. Красноречив пример видяхме и тази седмица, когато Народното събрание започна да приема спорни поправки, завишаващи изискванията към търговците на горива. Критиците на закона му дадоха име - „Законът на Лукойл\", защото се очаква той да извади от пазара по-малките играчи и да подпомогне големите. А най-големият е споменатата руска компания, която е основният търговец и производител на бензин и дизел, като суровината за тях също се внася от Русия. Депутати от всички партии внесоха закона, който, по техните думи, е писан в Министерския съвет. Единствено вицепремиерът Валери Симеонов наруши тази идилия, като нарече закона „лобистки\" и назова „поръчителя\" - руския монополист.   Само преди няколко седмици широка политическа палитра подкрепи и рестартирането на проекта „Белене\", поддържан през годините от руското енергийно лоби, по руска технология и с руско гориво. Пак в последните дни регулаторът повиши цената на парното и тока, а лявата опозиция реши да организира протести. Намериха си и виновник - обвиниха председателя на Комисията за енергийно и водно регулиране и поискаха оставката му. Но не посмяха да видят очевидната причина - поскъпването на природния газ, който България внася само от Русия, е заради формулата, обвързваща цената с промените в цените на петрола. Нито една от парламентарните партии не посмя да зададе основния въпрос: Защо България продължава да плаща значително повече за руския газ, отколкото други европейски държави? В този случай идилията бе нарушена единствено от извънпарламентарната „Демократична България\".   Организирано бездействие   Европейската комисия установи, че „Газпром\" злоупотребява с безалтернативността си в някои страни, като им налага по-неизгодни условия. България бе сред изрично посочените примери за по-скъп газ. Постигнатото споразумение между ЕС и руската държавна компания позволява търсене на конкурентни цени и предоговаряне. Полша вече го прави. България - не. Страната ни е изцяло зависима от руския газ, защото все още няма готова инфраструктура, която да позволи друг внос. За интерконектори се заговори активно след януари 2009, когато споровете между Русия и Украйна доведоха до временно прекратяване на доставките. Почти десет години по-късно България все още е зависима от една-единствена тръба. Това плен ли се нарича?   Докато Тръмп ядосваше европейските си партньори в Брюксел, правителството на Гърция изгони двама руски дипломати, а на други двама забрани да влизат в страната. Причината: опити за намеса и проваляне на преговорите с Македония за името, които отвориха вратата на Скопие към НАТО. Развитие, което противоречи на заявения интерес на Русия. Освобождаването на България от руския енергиен плен също противоречи на интереса на Москва, защото в такъв случай тя вече не би могла да налага толкова лесно най-изгодните за себе си условия. Тук обаче няма нужда руски дипломати лично да се заемат със защитата на московските интереси. Достатъчно много български политици вършат успешно тази работа. Те си знаят защо.", "date": "2018.07.13", "title": "Германия била заложник на Русия. Какво да кажем тогава за България?"}
{"url": "http://www.classa.bg/%D1%81%D0%B2%D1%8F%D1%82/item/384002-%D0%BA%D0%B0%D0%BA-%D1%81%D0%B5-%D0%BB%D0%B5%D0%BA%D1%83%D0%B2%D0%B0-%D0%BD%D0%B0%D1%82%D1%80%D0%B0%D0%B2%D1%8F%D0%BD%D0%B5%D1%82%D0%BE-%D1%81-%D0%BD%D0%BE%D0%B2%D0%B8%D1%87%D0%BE%D0%BA", "text": "Какво би направил лекар, изправен пред пациент, отровен с нервнопаралитично вещество? Този въпрос придоби смисъл за лекарите в Еймсбъри, Англия, които за втори път бяха изправени пред жертви, попаднали в контакт с \"Новичок\" - невропаралитичния агент от съветско време, с който по-рано тази година беше направен опит за убийство на бивш руски двоен агент и неговата дъщеря.   Последните жертви – 45-годишният Чарли Роули и 44-годишната Доун Стърджис, в момента са в спешното отделение за особено тежки случаи в болницата на окръг Солсбъри, където Сергей Скрипал и дъщеря му Юлия бяха лекувани през март, според изявление от четвъртък на британския министър на вътрешните работи Саджид Джавид.   \"Нашата основна работна хипотеза е, че двойката е била в контакт с нервнопаралитичния агент на различно място от локациите, които бяха част от първоначалната операция за обеззаразяване,\" казва Джавид.    Той също заявява, че всички места, обеззаразени след отравянето на Скрипал, са безопасни и \"не представляват значим риск\" за обществеността.   Д-р Питър Чай от отделението по медицинска токсикология към Спешната помощ в болницата Brigham and Women's Hospital в Бостън описва \"новичок\" като \"превърнат в оръжие органичен фосфат,\" категория пестициди, използвани често в селското стопанство.   Използваните като оръжие нервнопаралитични агенти, известни под названията новичок, VX и зарин \"като цяло имат еднаква базова химическа структура с други органични фосфати, употребявани като пестициди. Те обаче са модифицирани, за да станат по-ефективни\", коментира Чай.   С други думи, смъртоносни. И лекуването на отровените с такива вещества далеч не е от приятните.   Юлия Скрипал, която е прекарала 20 дни в кома след отравяне с \"новичок\", описва лечението като \"инвазивно, болезнено и депресиращо\". \"Възстановяването ни беше бавно и изключително болезнено\", споделя тя.   Докладът на Чай за тези химически вещества и потенциалното лечение на отровени с тях беше публикуван миналата седмица.   \"Усещане за страх\"   Руският военен учен Андрей Железняков е първият човек, който е бил изложен на един от нервнопаралитичните агенти от групата \"новичок\". През 1987, докато а работил върху тайна съветска програма за химическо оръжие, той е бил изложен на химическото вещество, когато абсорбаторът на изпарения е отказал да работи.   \"Кръгове се появиха пред очите ми: кръгове в червено и оранжево. Ушите ми започнаха да звънят. Задъхах се. Изпитах усещане за страх: сякаш нещо страшно ще се случи. Седнах на стол и казах на другите, че съм засегнат\", разказва Железняков, цитиран в доклада на Чай.   Железняков е оцелял след излагането на нервнопаралитичния агент, но е демонстрирал трудности да се концентрира и е станал по-затворен, разказва колегата му Вил Мирзаянов, който описва инцидента в съветската програма за химическо оръжие в мемоарите си: \"Държавни тайни: хроника руската програма за химическо оръжие отвътре\".   Въпреки че понастоящем е известно повече за тези нервнопаралитични агенти, много лекари почти нямат пряк опит с тях. Като цяло нервнопаралитичните агенти са лишени от мирис и цвят, макар че могат да имат плодов или шоколадов мирис, или дори да миришат на нафталин, ако не са достатъчно пречистени.   Когато се третира пациент, изложен на \"новичок\", има три основни стъпки, казва Чай.   \"Първо трябва да разпознаете какво се е случило на човека. Не можете да го третирате, ако не обмислите какво може да е. Разпознаването е от фундаментално значение, защото \"най-честите симптоми, които хората първо проявяват, са размито зрение, изпотяване и призляване. И, ако се замислите, тези симптоми всъщност са доста неспецифични\", коментира ученият.   Други симптоми на излагане включват силно свити зеници, стеснен въздухопровод и спиране на дишането, загуба на памет и концентрация, и загуба на съзнание, според медицинския наръчник \"Реагиране на случаи на тероризъм\".   Контрол на симптомите   \"Втората стъпка е непосредствен контрол на симптомите. Третираме тези хора с атропин, високи дози атропин,\" обяснява Чай. Атропинът е лекарство, произведено от растението беладона, което само по себе си е силно отровно. Чай обяснява, че хората, отровени с \"новичок\" и други нервнопаралитични агенти често умират заради секрети – повръщане, диария и енуреза, които се случват едновременно – и атропинът противодейства на тези ефекти.   \"Ако погледнете хората, отровени със зарин в Сирия например, ако прегледате тези видеа, всички те имат пяна на устата. Така че незабавно даваме атропин, за да предотвратим проявата на такива симптоми\", обяснява Чай.   Атропинът работи по два начина. Освен че пресушава секретите, той увеличава сърдечния ритъм, който се забавя след излагане на нервнопаралитичен агент. \"Това на практика ви дава известно време, за да дадете антидот,\" казва Чай.   Антидотът   Даването на антидота, съдържащо азот химическо вещество, известно като оксим, е третата стъпка. \"Новичок\" и други нервнопаралитични агенти се свързват с рецепторите в мозъка, където възпрепятстват действието на холинестеразата, тип ензим, необходим за нормалното функциониране на нервната система, обяснява Чай.   Антидотът \"заобикаля\" нервнопаралитичния органичен фосфат и \"на практика прочиства мястото на свързване, така че се освобождава затворената холинестераза и тя може да функционира отново\".   \"Новичок\" е толкова смъртоносен донякъде защото е \"по същността си проектиран да предотвратява функционирането на антидота\", коментира Чай.   При всеки нервнопаралитичен агент обаче скоростта, с която пациентът развива симптоми, зависи от метода на излагане на веществото – дали е вдишал аерозолна форма на нервнопаралитичния агент, или го е погълнал в течна форма например.   Нервнопаралитичните агенти също така могат да попадат в организма през кожата и лигавиците, според наръчника \"Реагиране на случаи на тероризъм\". Един от примерите за това е Ким Йон Нам, полубрат на севернокорейския лидер Ким Чен Ун, който беше убит през 2017, когато лицето му беше намазано с нервнопаралитичния агент VX.   Обеззаразяване   Пациентите също така трябва да преминат през обеззаразяване, за да се предотврати допълнително излагане на агента. Дрехите трябва да бъдат премахната и кожата измита с вода и сапун. Контактните лещи трябва да бъда премахнати и очите старателно промити в продължение поне на 5-10 минути.   Много подробности в случая с британската двойка остават неразкрити, но известните факти показват, че нервнопаралитичният агент, с който са били в контакт, е с дълготрайно действие. По думите на Чай подобни нервнопаралитични агенти могат да остават в околната среда в продължение на дни и дори месеци.   Това, което отличава нервнопаралитичните агенти от химическите задушаващи вещества от рода на цианида са мускулните спазми и силните секреции.   Що се отнася до дългосрочния ефект, трудно да се определи какъв ще е той.   \"При определена група хора, които биват отровени с органични фосфати може да се развие дългосрочна невропатия, слабост и когнитивни проблеми от отравянето, които продължават много дълго време и могат да бъдат с доживотен ефект\", казва той.   Засега обаче това са само хипотези. Реално случаят на Железняков показва обаче именно такива ефекти. Руският учен е развил вид тежка невропатия, така че е имал безчувственост на ръцете и краката, и в крайна сметка е починал от това.   Всичко това звучи доста страшно, но има някои позитивни новини. Андреа Села, професор по неорганична химия в \"Юнивърсити колидж\" в Лондон, казва, че \"нервнопаралитичните агенти не са материали, които могат да се приготвят в домашни условия\".   Тъй като те са твърде токсични, за да се произвеждат където и да е извън специализирани съоръжения, \"основният криминологичен въпрос в случая е да се установят нечистите съставки и остатъчни вещества, които да дадат ориентир за точния химически процес, използван за производството на това вещество\", допълва Села.   \"Няма съмнение, че властите ще търсят контейнера, използван за пренасяне на материала, тъй като химическото му съдържание ще е същинска златна мина. С тази информация ще е възможно да се проследи произходът на веществото, както това беше сторено с атаката със зарин в Сирия\", коментира той.   Както отбелязва Чай, атаките с нервнопаралитични вещества се случват \"все по-често в съвременния свят\", но хоспитализирането на британската двойка предоставя важен урок за това как възприемаме химическите оръжия и как ги третираме.   \"Това е рядък случай, който се надяваме никога през живота си да не се налага да наблюдаваме в спешните отделения\" казва Чай. \"Но трябва да бъдем внимателни и информирани как да реагираме на такива случаи. Става въпрос за грижа за пациентите\".", "date": "2018.07.13", "title": "Как се лекува натравянето с \"Новичок\""}
{"url": "http://www.classa.bg/%D1%81%D0%B2%D1%8F%D1%82/item/384003-%D0%BC%D0%BE%D1%81%D0%BA%D0%B2%D0%B0-%D0%BD%D0%B0%D1%82%D0%BE-%D0%B5-%D0%B1%D0%B5%D0%B7%D0%BF%D0%BE%D0%BB%D0%B5%D0%B7%D0%B5%D0%BD-%D0%B2%D0%BE%D0%B5%D0%BD%D0%B5%D0%BD-%D0%B1%D0%BB%D0%BE%D0%BA", "text": "Руското МВнР реагира на изявлението след срещата на НАТО, наричайки Северноатлантическия алианс «безполезен военен блок».       По-рано участниците в срещата заявиха за «провокативната дейност» на Русия около границите на алианса.   Освен това, представителите на алианса посочиха за уж «нееднократните нарушения на въздушното пространство на страните от НАТО и продължаващото увеличаване на военната мощ в Крим».   Съветът на федерациите на Русия нарече обвиненията на военния блок спрямо Москва абсурдни.     АГРЕСИВНИТЕ ПЛАНОВЕ НА ВОЕННИЯ БЛОК   Заместник председателят на комитета по отбрана към Държавната дума на Русия Юрий Швиткин на свой ред заяви, че алиансът има агресивни планове около границите на Русия. Според него, това не може да не предизвиква напрежение.   Депутатът отбеляза също, че НАТО има намерение да увеличи военните разходи, което говори за увеличаване на неговия потенциал.   Парламентаристът отбеляза, че срещата на върха на НАТО още веднъж показва деструктивният подход във взаимоотношенията между Русия и страните от НАТО.        ", "date": "2018.07.13", "title": "Москва: НАТО е безполезен военен блок"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383995-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-13-%D1%8E%D0%BB%D0%B8", "text": "ОВЕН ( 21 март - 20 април ) Очаква ви успешен ден, ако сте организирани и решителни. Спокойно реагирайте на всичко, което говорят хората. Ако сте уверени в себе си, тогава няма да се случи нищо ужасно. По всякакъв възможен начин, насочвайте енергията си за добри дела, дори ако изкушенията да се промените и да се впуснете в приключения бъдат много. ТЕЛЕЦ ( 21 април - 21 май )  Днес в живота ви може да има всичко - радост и възмущение, успех и неуспех. За да останете във всяка ситуация себе си, не трябва да губите надежда в доброто и е нужно да останете спокойни. В любовта са възможни ярки промени. Ако все още сте сами, може да направите интересно запознанство. Но за това, бъдете възможно по-общителни, не срамежливи. БЛИЗНАЦИ ( 22 май - 21 Юни ) Трябва да не допускате агресивни спорове, които могат да се случат в процеса на активна комуникация с хората. Вие сте толкова изтощени, затова почивайте повече и излизайте на чист въздух. Лятото започна, а все още не сте били на плаж? Незабавно организирайте пътуване сред природата – с барбекю и весела компания.   РАК ( 22 юни - 23 юли ) Ще постигнете ефективност в работата, ако започне още от рано сутринта. Стремителните, но обмислени стъпки в творчеството, ще ви отворят много перспективни врати. За финансовите въпроси, не е най-добрия ден, но и без пари няма да останете. Вечерта, е възможна умора, както умствена, така и физическа. От спорт, по-добре се откажете. ЛЪВ ( 24 юли - 23 август ) Днес са възможни, малки проблеми във финансовата сфера. По някакви необясними причини, може да не получите пари за минала работа. Натиска на един от вашите колеги, ще ви изкара от равновесие. Но, ще дадете на този човек такъв отпор, че след това дълго време, ще помни този конфликт. ДЕВА ( 24-ти август - 23 септември ) Ще покажете необикновена доброта и милост към човек, чиято симпатия отдавна търсите. Така че, не напразно сте се старали, ситуацията ще се развие във ваша полза. Незабравими преживявания, ще ви останат от срещата със стар приятел. В частен разговор, ще научите много ценни неща, които ще ви помогнат в работата. ВЕЗНИ( 24 септември - 23 октомври) Пазете здравето си, което може да е разклатено, поради физическото натоварване. Бъдете внимателни, по време на занимания със спортни и активни игри на открито. Минала работа, ще ви донесе не лоши доходи. Просто не харчете веднага всички пари, защото скоро ще ви потрябват за ваканция и дълго пътуване.   СКОРПИОН ( 24 октомври - 22 Ноември ) Днес е възможно, да срещнете случайно на улицата бивш любим. Може би, чувствата ви не са угаснали? В работата ще ви пречат тези, които са твърде мързеливи, за да свършат нещо. Със здравето, бъдете внимателни, особено ако не се чувствате добре. Вечерта е препоръчително, да си легнете по-рано и да не се претоварвате с храна.   СТРЕЛЕЦ ( 23 Ноември - 21 Декември ) Направете си дневен график и го разпределете до минута. Първият елемент трябва да е работата, за която небрежно сте забравили. След това обърнете внимание на финансовите въпроси. Само не очаквайте, парите сами да паднат на главата ви. Ще трябва да изплатите сами своите дългове, а също, сериозно да помислите за допълнителни доходи. КОЗИРОГ (22 Декември - 20 януари ) По положителен начин, ще се променят нещата в личния ви живот. Вие сте толкова щастливи, че в лицето на партньора си, сте придобили страстен и надежден приятел. Но в работата, ще има пълна липса на разбиране. Имайте предвид, че много от колегите ви, ще са особено придирчиви към вас. Ще се опитват да ви извадят от равновесие, което ще забележи и шефът.  ВОДОЛЕЙ ( 21 януари -  19  февруари ) Очаква ви, един щастлив ден. Няма да ви мързи, да свършите всичко, което сте планирали. Ако с хумор подходите към сложните ситуации в личния живот, лесно ще преодолеете всички препятствия. В любовта, необвързаните могат да очакват запознанство със симпатична особа. Вечерта е добре да се заемете със спорт или да поплувате.   РИБИ ( 20 февруари - 20 март ) Не е нужно да сте мнителни или да измъчвате партньора си, за да разберете тайната на живота му. За какво ви са подобни вълнения? Отлично, ще се проведат преговори с чуждестранни партньори. Толкова уверено ще представите талантите си, че ще получите печеливш договор. От диета и почивка не се отказвайте, дори в случай на умора.", "date": "2018.07.13", "title": "Дневен хороскоп 13 юли"}
{"url": "http://www.classa.bg/%D1%81%D0%B2%D1%8F%D1%82/item/383996-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB%D0%B8-%D0%B8-%D0%BF%D0%BE%D0%B1%D0%B5%D0%B4%D0%B5%D0%BD%D0%B8-%D1%81%D0%BB%D0%B5%D0%B4-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%BD%D0%B0%D1%82%D0%BE", "text": "\"Изключително напрегната среща\", след която \"НАТО е по-силна отвсякога\" - така могат да бъдат обобщени реакциите на германския канцлер Ангела Меркел и френския президент Еманюел Макрон след срещата на НАТО в Брюксел. Там те двамата обаче бяха второстепенни герои, засенчени от Доналд Тръмп.   Американският президент дойде за срещата с ясното намерение да постигне своето и да накара лидерите на държавите членки от Европа да повишат финансовия си ангажимент към Алианса като междувременно размаха заканително пръст на Германия.      Още в самото начало на първия ден от срещата Тръмп нападна европейските държави, че плащат твърде малко за отбрана, разчитайки на САЩ да ги защитава, и атакува Германия заради газопровода Северен поток 2, който по негови думи би поставил Германия в плен на руските интереси.   Макар че след това да успокои топката, давайки път на теми като поканата за Македония за членство в НАТО и позицията на Алианса, че Русия \"изтегли войските си от Молдова, Украйна и Грузия\".   Бяха постигнати също така съгласия по теми за защитата на общата сигурност, свободата и върховенството на закона, борбата срещу тероризма и разпространението на оръжия за масово унищожение.   И на фона на спокойствието от края на първия ден, вторият беше доминиран отново от напрежението  покрай исканията на САЩ за по-голяма финансова ангажираност от останалите държави членки на блока.   Този път те бяха съпроводени от разразилите се слухове за евентуалното изтегляне на САЩ от НАТО - непотвърдена информация, която обаче принуди лидерите на Алианса да се съберат на извънредна среща.   По време на обсъжданията на темите за Украйна и Грузия и евентуалното разширение на НАТО, Тръмп е нарушил дипломатическия протокол, повдигайки отново темата за парите за отбрана, насочвайки критиките си най-вече към Германия, Испания и Белгия.   Това е принудило Генералният секретар Йенс Столтенберг да прекъсне заседанието и да свика среща във формата на Атлантическия съвет, в който участват всичките 29 държави в съюза.   Самият Тръмп повтори исканията страните да постигнат целта за увеличаване на разходите за отбрана до 2% от БВП сега, вместо до 2024 г., както е предвидено в стратегията, и в крайна сметка да удвоят разходите до 4% в рамките на този период.   Макар след самата среща да не се стигне до това решение, американският президент остана доволен от постигнатия напредък.    На специална пресконференция след това той обяви, че САЩ остава в НАТО, но си остави вратичка и за бъдещи подобни финтове и заплахи, наблягайки на това, че подобно решение е по силите му, макар към момента да не е необходимо.   \"Постигнахме много за НАТО. От години президентите на САЩ говорят какви големи разходи правим. Постигнат бе огромен напредък, невиждани досега суми ще бъдат вложени в отбрана. Засега само пет от 29 страни от НАТО изпълняват целта за разходите. Целта от 2% от БВП разходи за отбрана ще бъде повишена доста\", съобщи Тръмп.   \"Сега сме много доволни. НАТО е много по-силно, отколкото преди два дни. Може би вчера и днес бях малко по-твърд, но вярвам в НАТО\", каза президентът.   \"Трябва да решим с Германия какво правим с газопровода (Северен поток). Идеята за разширяването му не ми се нрави. С канцлера Ангела Меркел имаме чудесни отношения. Германия харчи много по-бързо за отбрана, за да достигне 2% от БВП. Когато достигнем 2%, започваме да говорим за повишение, според мен то трябва да достигне 4%\", поясни Тръмп.   \"Хората тук застанаха зад ангажимента си както никога. Това са 33 милиарда. Това е дух на обединение - нещо, което не сме виждали от години\", заяви американският президент.   Постигнатото по време на срещата беше потвърдено и от германския канцлер Ангела Меркел.    \"Имахме много интензивна среща\", заяви самата Меркел пред репортери след срещата и допълни, че Германия трябва да направи повече по отношение на разходите за отбрана, признавайки по този начин поне частична победа за Тръмп.   Очевидно доволен от срещата беше и френският президент Еманюел Макрон, който повтори думите на американския си колега, че сега \"НАТО е много по-силна след срещата на върха\". Той също така опроверга слуховете, че Тръмп въобще е заплашвал с напускане на Алианса.   Все пак държавите като Грузия и Украйна успяха да влязат в дневния ред на срещата. Генералният секретар на НАТО Йенс Столтенберг потвърди готовоността Грузия да стане част от Алианса.    Той отбеляза, че пактът държи Грузия да съществува в международно признатите граници, включително с регионите Абхазия и Южна Осетия. Столенберг също така добави, че съюзниците \"са впечатлени от размаха на грузинските реформи\" и очакват те да продължат.   Колкото до Украйна, президентът на страната потвърди увереността си, че до 2020 г. ще има пълна оперативна съвместимост със силите на НАТО. От пакта засега не прибързват с отворените обятия, но Столтенберг отново изказа твърдата подкрепа за териториалната цялост на Украйна и решително осъждане на анексирането на Крим.   Почти напук на това американският президент заяви, че вижда Путин като конкурент, а не като враг.    \"Не е въпросът в това той приятел ли е или враг. Путин представлява Русия, а аз представлявам Америка. Той ми е конкурент, вече го казах. Но може би някога ще ми стане приятел\", заяви Тръмп.   Той допълни, че на срещата си с руския президент в Хелзинки двамата ще обсъдят ситуацията в Сирия, в Украйна и също приписваната на Русия намеса в американските избори. Американският президент каза, че не очаква много от тези разговори.   За сметка на това той демонстрира каквато и да е липса на интерес да се вижда с държавните лидери на страните членки на НАТО, отменяйки всичките си двустранни срещи за деня, преди да замине за Великобритания.   Все пак българският държавен глава Румен Радев успя да размени няколко думи с него по време на дискусиите за бюджета на НАТО.   Ако трябва да се направят заключения от тази среща, то те са, че американският президент успя да постигне своето (макар и не напълно) и да направи доста сериозна заявка за промени в Алианса и преструктуриране на тежестта в него.    Следвайки собствените си бизнес съвети за правене на сделки, той прокара отново уж затворена тема, принуждавайки всички останали държави и най-вече Германия, да се съгласят донякъде с него. Сега Тръмп спокойно може да се насочи към срещата си с руския президент Владимир Путин, за която сам той каза, че вероятно ще е по-лека от събирането на Върха на НАТО.", "date": "2018.07.13", "title": "Победители и победени след срещата на НАТО"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383994-%D1%81%D1%83%D0%BF%D0%B5%D1%80%D1%85%D1%80%D0%B0%D0%BD%D0%B0-%D1%83%D0%B1%D0%B8%D0%B2%D0%B0-%D1%80%D0%B0%D0%BA%D0%BE%D0%B2%D0%B8%D1%82%D0%B5-%D0%BA%D0%BB%D0%B5%D1%82%D0%BA%D0%B8", "text": "Нови лабораторни изследвания на учените установиха, че плодовете от хинап, идващи от Азия,  убиват раковите клетки.      Хинапът е известен в България и като жожоба, финап, барбарошка, джинджер, дзиндзифка или китайска фурма и се категоризира като една от най-модерните суперхрани поради богатите си вещества.   Плодовете на хинапа имат свойството да убиват раковите клетки на белия дроб, гърдата и простатата, сочат данни от проучване, публикувано в списанието Food & Function.     Те причиняват \"вътрешен стрес\" на туморите, според изследователи от Кралското общество по химия. Резултатите са публикувани след множество експерименти в лаборатории.   Ето защо не е доказано, че консумацията на тези плодовете помогне при лечението на рак. В китайската медицина обаче те се използват при безсъние, загуба на апетит и диария.    Изследователите смятат, че екстрактите от плода на хинап могат да се използват при лечение на рак в традиционната китайска медицина.   Те са на мнение обаче, че са необходими допълнителни проучвания, за да се определи как съставките му задействат смъртта на раковите клетки.", "date": "2018.07.13", "title": "Суперхрана убива раковите клетки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383992-%D0%B7%D0%B0-%D1%80%D0%B0%D0%B7%D0%B2%D1%80%D0%B0%D1%82%D0%B0-%D0%B2-google,-intel,-uber-%D0%B8-%D0%B4%D1%80", "text": "Темата за сексуалните домогателства на работното място стана актуална през 2017 година, когато няколко жени наведнъж обвиниха в сексуален тормоз холивудския продуцент Харви Уайстийн. След това и от други места започнаха да излизат на бял свят подобни истории, например в IT-компаниите.      Ето пет от най-големите скандали в Силиконовата долина: В новата книга, наречена \"Долината на гениите: Честната история на Силициевата долина\" са събрани разкази за случващото се в най-големите IT-компании има разкази от основатели, сътрудници и вътрешни хора. Книгата съдържа специална глава, посветена на Google. Както става ясно от откъс, публикуван в Vanity Fair, съоснователят на компанията Сергей Брин имал репутация на плейбой сред сътрудничките на Google. Източници от фирмата твърдят, че на по-ранни етапи в нея царила \"сексуално - напрегната атмосфера\".      \"Разберете - всички там бяха на по 20 и няколко години, така, че не е странно това, че сред колегите играеха хормони\", твърди служителка във фирмата, която е една от 200-те души, започнали работа там от основаването. Особена активност в това отношение проявявал Сергей Брин. Вторият основател и сегашен генерален директор на компанията Alphabet Лари Пейдж винаги се страхувал, че Брин ще завърже флирт с някоя от сътрудничките си. Бившият изпълнителен директор на Google Чарли Ейърс също потвърждава това, добавяйки, че Сергей Блин често бил спипван с момичета в кабинета на масажиста.    Тази информация била предадена до личен състав, който поискал от Брин обяснения, а той отговорил - какво толкова, те са мои сътруднички. Не само Google е източник на сексуални скандали. През юни тази година генералният директор на Intel Браян Кржанич бил принуден да си подаде оставката, след като станало ясно, че е имал връзка с бивша сътрудничка на компанията.    Съветът на директорите веднага решил да уволни Кржанич, за да покаже на всички в компанията, че всички сътрудници, без изключения, трябва да съблюдават кодекса за поведение, който изключва връзки между колеги, дори и бивши.    Друг голям секс-скандал е свързан с Uber. В началото на 2017 година в личния блог да инженера на фирмата Сюзън Фулър се появила публикация, подробно разкриваща случай на сексуален тормоз в компанията. Както пише Фулър нейният пряк началник й предлагал да имат сексуални отношения почти от първия ден работа.    Жената разкрива още, че кадровият отдел отказал да й помогне, обяснявайки, че мъжът, който я тормозел, показвал добри работни показатели и не биха искали да го изгубят като служител. След публикацията на Сюзън в блога й мъжът все пак напуснал, а други сътруднички в Uber приели историята й като пример и също разкрили, че са били тормозени на работното си място.    В резултат били подадени над 215 жалби, които се разследват. В сексуален тормоз е обвиняван и съучредителят на венчърният фонт 500 Startups Дейв Маклер. Скандалът гръмва, когато жена опитва да започне работа във фонда, а след това получава съобщение във Фейсбук от Маклер: \"Не знам какво е по-добре - да те наема, или да те нашляпам!\"    След като тази история става достояние на медиите, Маклер решава да се извини публично и признава, че е направил грешка. Дори признава, че вече е опитвал да има такива отношения и с други сътруднички и иска извинение и от тях. Независимо от разкаянията му, вторият основател на 500 Startups Кристина Цай поискала той да напусне поста си.", "date": "2018.07.13", "title": "За разврата в Google, Intel, Uber и др."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383993-%D1%82%D1%8F-%D0%B5-%D0%BC%D0%B0%D0%B9%D0%BA%D0%B0-%D0%BD%D0%B0-3-%D0%B4%D0%B5%D1%86%D0%B0", "text": "Мария Погребняк е съпруга на известния футболист Павел Погребняк. Тя е майка на три момчета  и успешна бизнес дама.     Мария не крие, че красотата й е не само дар от природата, но и упорита работа върху тялото, както и намесата на козметици и хирурзите.   Но изящната фигура е нейната гордост и богатство, върху което работи усилено. Мария Погребняк не се мъчи с диетите, те й носят удоволствие.     След 3 раждания талията на футболната съпруга е впечатляващите 58 сантиметра. Госпожа Погребняк вярва, че най-добрите помощници в отслабването са мотивацията и желанието.     Закуска: Салата от варени моркови и цвекло, сок от моркови. Или 150 грама овесена каша и един плод. Междухранене: Моркови.   Обяд: Морски дарове или омлет от яйчени белтъци   Следобедна закуска: Моркови   Вечеря: Панирана риба или зеленчукова салата.   Тази храна е достатъчна, за да се чувства Мария пълноценна и енергична. За да разнообрази диетата си, г-жа Погребняк включва варено пиле, зеленчуци, нискомаслена извара и овесени ядки.          ", "date": "2018.07.13", "title": "Тя е майка на 3 деца ..."}
