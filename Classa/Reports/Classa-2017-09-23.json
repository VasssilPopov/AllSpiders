{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373083-%D1%86%D0%B0%D1%80-%D0%B1%D0%BE%D1%80%D0%B8%D1%81-%D1%96%D1%96%D1%96-%D0%B5%D0%B2%D1%80%D0%B5%D0%B9%D1%81%D0%BA%D0%B8%D1%8F%D1%82-%D0%B4%D1%83%D1%85-%D1%81%D1%8A%D0%B7%D0%B4%D0%B0%D0%B2%D0%B0-%D0%BE%D0%BC%D1%80%D0%B0%D0%B7%D0%B0,-%D0%B1%D0%B5%D0%B7%D0%B2%D0%B5%D1%80%D0%B8%D0%B5,-%D0%BC%D0%BE%D1%80%D0%B0%D0%BB%D0%BD%D0%BE-%D1%80%D0%B0%D0%B7%D0%BB%D0%BE%D0%B6%D0%B5%D0%BD%D0%B8%D0%B5-%D0%B8-%D1%80%D0%BE%D0%B4%D0%BE%D0%B8%D0%B7%D0%BC%D1%8F%D0%BD%D0%B0", "text": "Направо не е за вярване, че цар Борис ІІІ, когото днес мнозина величаят като спасител на българските евреи и го кичат дори с мраморни плочи по тоя повод, е изрекъл, и то пред пълния състав на Светия синод на БПЦ, по-горните шокиращи откровения. Те по нищо не се отличават от антиеврейските такива на гаулайтерите на хитлеристка Германия.    Невероятно раздвоение на личността – лошият цар изпраща с еднопосочен билет евреите в Треблинка, а добрият цар – в българските лагери с мъглявото обещание, че ще е двупосочен. Но нищо повече! Това се случва в пролетта на 1943 г., когато македонските евреи, с няколко хиляди дечица, включително и пеленачета, вече са дим в небето.   Но строгите църковни протоколи, които цитираме по-долу, са категорични, каквито са и петте пълни със смърт и издевателства антиеврейски закона, одобрени и подписани от самия Него. Не друг, а самият Богдан Филов в своя дневник със задоволство потвърждава истинността на изнесеното.            Може би това е един от малкото, ако не и единствения случай, когато Цар Борис се изтърва публично да оповести какви мисли таи в себе си по отношение на българските евреи. Пък и към европейското еврейство. Нещо, което за сетен път показва, че определението монархо-фашизъм никак не е лишено от основание, макар да твърдят някои веселяци, че в България фашизъм не е имало.   Казват, че дори гениалният престъпник допуска една грешка. Очевидно това е грешката на живота на цар Борис. Но могъл ли е да допусне, че висш духовник ще дръзне да го стенографира?!   Въпреки всичките им благи думи към Особата Му, на заседанието във Враня на 15 април архиереите ни явно се опълчват срещу Му. Както го правят още от началото на антиеврейската кампания през 1940 год. А както е добре известно, последното, което може да се каже за тях е, че са дори докоснати от полъх на леви идеи.    Пещерният им антикомунизъм лъха от ред техни документи. И от категоричната им позиция в същата среща с Царя и премиера, с която осъждат, сурово и нехарактерно за добрия църковен тон не кой и да е, а предстоятеля на Англиканската църква, кентърбърийския епископ, за това, че си е позволил да благослови съюза между Англия и антихриста, т.е Съветския съюз, и да призове британците да помагат на руския народ в общата борба срещу нацизма.   Очевидно, че и в трите ни стълба – Бог, Цар, Отечество – в ония тревожни дни на Втората световна, нещо доста е скърцало. (Три мраморни плочи са поставени между ул. „Московска” и храма „Света София” в знак на благодарност към неколцина български духовници и общественици за приноса им в спасяването на част от българските евреи. Барабар Бориско с мъжете, и жена му Йоана с тях - и те са се сдобили с плоча. В нея комай само от имената им и две дати не лъха фалш безподобен. Какъв ти фалш – направо фалшификация си е!)   Заседание на 22.VI./9.VI.ст.ст./1943 година.   Днес, двадесет и вторий ден от месец юния (9 юний ст.ст.) хилядо деветстотин четиридесет и трета година, СВ.СИНОД В ПЪЛЕН СЪСТАВ, след подобаваща към Господа Бога молитва откри редовната си лятна сесия под председателството на Наместник-Председателя, Негово Високопреосвещенство Видинския Митрополит Неофит…       Откривайки тазгодишната редовна лятна сесия на Св. Синод в пълен състав, считаме за потребно да се доложи веднага за стореното по изпълнение на решенията, взети в извънредната сесия през миналий априлий, досежно двата големи въпроси, които тъй живо интересуват Църквата.   Както се знае, в оная извънредна сесия, Св. Синод взема единодушното решение да се помоли и настои пред Върховната държавна управа тя да нареди тъй, че, досежно евреите български поданици, изобщо, прилагането Закона за защита на нацията да става със свойствената на народа ни справедливост и човечност. А пък ония от евреите, които, покръстени са приети в лоното на Светата ни православна църква Христова, да бъдат закриляни от властта еднакво с православните бъл­гари, като покръстените бъдат освободени да носят знака на еврейската вяра и от задължението да плашат данък на еврейската синагога….   …На Високопреосвещения Наместник-Председател на Св. Синод бе възложена задачата да поиска среща с Негово Величество Царя, лично да му докладва за решенията на Св. Синод в пълен състав, взети в извънредната му сесия през априлий т.г., да му представи екземпляр от изработения и приет от Св.Синод Проект за изменение и допълнение на някои членове от Екзархийския устав, ведно с изложение по същия въпрос, подписано от Св. Синод в пълния му състав. Ала тая задача не можа да бъде изпълнена веднага. Случи се така,че когато се поиска среща с Негово Величество Царя, той бил отпътувал зад граница. Но и когато той се завърна, отговор за исканата среща не последва скоро. А пък на­ближаваше страстната седмица…   ...Предизвиканата с това писмо конференция стана на 15. април в Царския дворец \"Враня\", в кабинета на Негово величество, под лично Негово председателство. Срещу Него при засе­дателната маса заемаше място Министър-Председателя [Богдан Филов – б.а], а от двете страни на Царя бяха Синодните архиереи по старшинство. При откри­ване заседанието на конференцията, Негово Величество беше малко развълнуван. Той обясни накратко целта на тая конференция: \"Повод за това, - каза той, - наистина даде писмото на Негово Високопреосвещенство Наместник-Председателя на Св. Синод, което е придружено с едно изложение от Св.Синод в пълен състав и с Проект за изменение и допълнение някои членове от Екзар­хийския устав, досежно избора Предстоятел на Църквата. Ако не познавах от близо Негово Високопреосвещенство възможно беше това писмо да ме огорчи…   ...Поради това и намерих за благопотребно да събера тук ръководителите на върховната държавна управа и тия на Върховната цьрковна управа, за да се обсъдят и уяснят по-добре тия въпроси. Ще се спра, преди всичко, да кажа няколко думи по първия в това писмо въпрос - за евреите...\" И започна Негово величество с тия \"няколко думи\", които продължиха повече от половин час. Царят очевидно добре познава еврейството и неговия спекулативен дух    Подчерта се в речта му големите пакости, които тоя спекулативен дух на еврейството от векове прави на човечеството изобщо. Тоя дух всъде е създавал омраза сред хората, безверие, морално разложение и родоизмяна сред на­родите. Тоя дух на спекула и отрицание е създавал и създава сред обществата и народите недоволство, спорове, конфликти, войни и злополуки. На тоя спекулативен дух в голяма степен се дължи и сегашният световен катаклизъм. Вярно е, че някои от големите народи добре използуват събраните с тоя спекулативен дух богатства за еврейството.    Други, обаче, от европейските народи са се уверили вече, че еврейската спекула­ция е фатална спънка за свободното тяхно духовно културно и национално-стопанско развитие. У тях е узряло съзнанието, че колкото по-скоро бъдат освободени от влиянието и експлоата­цията на еврейството, толкова по-скоро и по-здраво ще се засил­ва и укрепва тяхното национално чувство и тяхното родолюбие.   А това може да се постигне, когато по законодателен ред се изземат от неговите ръце разните стопански, финансови, търговски и фабрични предприятия. Всъде в Европа са създадени вече и се създават законоположения в тоя смисъл. Създаде се такова и у нас - Закона за защита на нацията. Позната по своето родолюбие родната ни православна Църква в случая едва ли би могла да бъде на друго мнение.   Никой не би могъл да отрече правото и дълга, вър­ховните представители на светата православна Църква да се застъпват за слабите и да създават утеха на страдащите човеци, от каквато вяра и народност да са те. Трябва да се подчертае, обаче, че вземайки мерки срещу злото, което еврейството, чрез пропаганда и спекулация, създава сред нашия народ, върховната държавна власт все пак прави всички усилия, щото тия страдащи да бъдат, колкото е възможно, по-малко в България, па дори и да няма никак такива...   Вярно е, че някои от покръстените и непокръстените евреи се оплаквали от проявена строгост при прилагане Закона за защита на нацията. Тия оплаквания са били най-вече пред Софийската Митрополия, а след това и пред Св.Синод. Но на тия оплаквания не бива да се вярва веднага, преди да бъдат проверени. При щателна проверка, от органите на властта, много от тия оплаквания са се оказали безосновни. Това навярно ще потвърди и присъствуващият тук г. Министър-Председател, към когото се позова Негово Величество. Проверки на такива оплак­вания ще се правят и занапред. Там, където се намери, че някои органи на властта се престарават при прилагане закона, Прави­телството веднага е вземало и ще взема потребните мерки. То ще обмисли и въпроса: какви облекчения да се направят в случая на приелите християнската вяра евреи, макар че може да има съмнения, дали всички те са приели вярата по убеждение, и дали при удобния за техните интереси момент не ще се отрекат от покръщението си....   В тоя смисъл говори Негово Величество. Предаваме само по-главните му мисли. Възможно е да сме пропуснали някои от тях. Щом Царят завърши речта си, думата по същия въпрос бе дадена нам… Преди всичко, помолихме Негово Величество великодушно да ни прости ако в нашето писмо е съзрял дума или мисъл, които биха могли да го огорчат…   …Като уяснение на Синодното решение по еврейския въпрос, ние казахме, че нито Църквата изобщо, нито някой от нейните йерарси отделно, биха могли да застанат в разрез с мерките, които отговорната държавна власт взема със Закона за защита за нацията. Непростим грях ще стори който се опита да подценява вековната тяхна любов към род и родина…   …Неотдавна предстоятелят на Англиканската църква, Архиепископът на Кентербери, по въпрос от важен за Църквата характер, лекомислено е пренебрегнал тоя дух (Христовия дух – б.а.). Забравил, или не пожела да се допита до божествения Учител и Спасител на човечеството, гръмливо през цял свят благослови съюза на английската държава с безверния и мрачен болшевизъм. Публично възвеличи хулителите на Духа Святого и разрушителя на църквата Христова и призова английския народ да помага на антихриста, който има задачата да изкорени вярата и морала в християнска Европа и изобщо душата на човечеството. Доскоро усърден апостол на словото Божие, тоя архиерей изведнъж извърши страшното престъпление – да порази собствената си съвест, съблазни паството си и се прояви като изменник-предател на Христос Господа и подобно на Иуда предаде, изгуби своя висок пост, та неговото апостолско място друг да вземе…   …Тогава всеки от синодните архиереи потърси отговор на тоя въпрос не само в словото Божие, но и в собствената си архиерейска съвест. И след като всеки от тях взема думата в Синодното заседание и изказа своето мнение, полученият отговор бе единен, кратък, ясен и категоричен: Църквата, чрез своята висша иерархия, т.е., чрез своята върховна управа, е длъжна да ходатайствува и да измоли върховната държавна власт да нареди: първо, при прилагане на Закона за защита на нацията, досежно евреите изобщо да се постъпва справедливо и човечно - една добродетел, която от векове е присуща на народната ни душа, и, второ, покръстените и приютените вече в лоното на светата ни родна православна църква евреи и смесени българо-еврейски семейства да имат, наравно с православните български семейства, пълната държавна закрила, като покръстените бъдат освободени да носят знака на еврейската вяра и от плащане данък на еврейската синагога…   Св. Синод изслуша с внимание изложението на Наместник-Председателя.   ВАРНЕНСКИЙ ПРЕСЛАВСКИ ЙОСИФ намира,че писмото на Наместник-Председателя до Негово Величество Царя е имало на­мерение да изпълни решението на Св. Синод… Що се отнася до конференцията, която е станала в Двореца Враня, смята, че тя не е дала пълен резултат. Резултатът от нея е само отлагане на въпросите, без да бъдат те решени или поне изяснени…       15. ІV. Четвъртък. В 10 без ¼ бях във Враня, за да дочакаме с Ц[аря] идването на владиците Неофит, Стефан, Софроний и Паисий. Преди още да дойдат, съобщиха ни, че в 9 ¼ ч. тази сутрин бил застрелян в кантората си с два вистрела от двама души Сотир Янев. Това силно ни разтревожи, понеже след ген. Луков и полицейския агент, това е вече третото политическо убийство в продължение на два месеца…   Конференцията с владиците започнахме точно в 10 часа. Ц[арят] направи много хубаво и подробно изложение по еврейския въпрос, като изтъкна, че той не е само наш, но европейски. Вземаха думата после Неофит и Стефан, като се застъпиха главно за новопокръстените евреи. Аз обясних, че по този въпрос няма разногласие между правителството и синода, като изтъкнах, че той вече би бил разрешен, ако не беше нещастното окръжно на Стефана, че се „възрадвала душата му”.    Той призна грешката си, че не ме питал по какъв начин трябва да съобщи на покръстените намерението на правителството…   Ц[арят] също се присъедини към тези мисли и изтъкна, че и той не може да скрие, че е огорчен от писмото на дядо Неофит, на което той възрази, че то предава не неговото лично разбиране, но разбиранията на синода. Изобщо по еврейския въпрос бяхме в настъпление и владиците трябваше да се защитават…   Владиците се показаха много кротки и не правиха много възражения, каквито очаквахме…            ", "date": "2017.09.23", "title": "Цар Борис ІІІ: \"Еврейският дух създава омраза, безверие, морално разложение и родоизмяна\""}
{"url": "http://www.classa.bg/%D0%BD%D0%B0%D1%83%D0%BA%D0%B0/item/373078-%D0%BA%D0%B0%D0%BA-%D1%81%D0%B5-%D0%B5-%D0%BF%D0%BE%D1%8F%D0%B2%D0%B8%D0%BB-%D1%81%D0%B2%D0%BE%D0%B1%D0%BE%D0%B4%D0%BD%D0%B8%D1%8F%D1%82-%D0%BA%D0%B8%D1%81%D0%BB%D0%BE%D1%80%D0%BE%D0%B4-%D0%B2-%D0%B0%D1%82%D0%BC%D0%BE%D1%81%D1%84%D0%B5%D1%80%D0%B0%D1%82%D0%B0-%D0%B0-%D0%B2-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%B8-%D0%B6%D0%B8%D0%B2%D0%BE%D1%82%D1%8A%D1%82", "text": "В древните океани, както и в ранната атмосфера на Земята не е имало свободен кислород, макар фотосинтезиращите цианобактерии да са го произвеждали като страничен продукт. Свободният кислород не е комбиниран с други елементи, като азот и въглерод. Аеробните организми, сред тях и човек се нуждаят от него за да съществуват.   Преди около три милиарда години, малки обеми от свободен кислород започват да се появяват в океаните, а след това, преди  около 2.4 милиарда години, кислородът в атмосферата започва да се увеличава. За един период от около 200 милиона години, обемът на свободния кислород в атмосферата се увеличава 10 000 пъти. Това е периодът на „великата оксидация“, който трансформира напълно химическите реакции ставащи на повърхността на Земята.   Геологът от университета в Британска Колумбия, Матюс Смит и неговият колега от университета в Берн Клаус Мезгер, стъпват на тезата, че „голямата оксидация“ променя състава на континентите и започват да събират магнитни скали и шисти от цял свят. Проучили са повече от 48 000 скални парчета на възраст милиарди години.   „Смайващи промени настъпват в състава на континентите по времето в което кислородът започва да се натрупва в океаните“, казва Смит при представянето на техните изследвания.   Скалите в днешна Исландия и на Фарьорските острови могат да дадат представа какъв е бил съставът на континентите преди оксидацията – скали богати на магнезий и с много малко съдържание на силиций. Обаче скалите от миналото съдържали и минерала оливин, който при контакт с вода, предизвиква химически реакции блокиращи кислорода. Вероятно това се е случило с освобождавания от цианобактериите кислород.      С промените на земната кора, като тя е придобивала все повече днешния си вид, оливинът изчезвал и химическите реакции предизвиквани от него спирали, което позволило кислородът да се освободи и натрупа, а когато океаните се наситили с кислород, той се пренесъл и в атмосферата.   „Изглежда, че това е била стартовата точка за появата на живота, какъвто го познаваме. След тези промени Земята става гостоприемна за живот и подходяща за еволюция на по-сложните форми на живот“, казва Смит.   Макар причините за промените в състава на континентите да са все още неизяснени, учените отбелязват, че тектоничното движение на земните плочи започва по същото време и много вероятно има връзка между двете неща. Като разкриват как най-нужният елемент за съществуването на живот, кислородът, става в изобилие,  учените може да са разрешили голямото неизвестно за възникването на живот на Земята.", "date": "2017.09.23", "title": "Как се е появил свободният кислород в атмосферата (а в резултат и животът)?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373079-%D0%B7%D0%B0%D1%89%D0%BE-%D0%BE%D0%BF%D0%BB%D1%8E%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%BE%D1%80%D0%B3%D0%B0%D0%BD-%D1%84%D1%80%D0%B8%D0%B9%D0%BC%D0%B0%D0%BD-%D0%B8%D0%B7%D0%B2%D0%B5%D0%B4%D0%BD%D1%8A%D0%B6-%D1%81%D1%82%D0%B0%D0%BD%D0%B0-%D0%BC%D0%BE%D0%B4%D0%B5%D1%80%D0%BD%D0%BE-%D0%B2-%D1%80%D1%83%D1%81%D0%B8%D1%8F", "text": "Меденият баритон на Морган Фрийман е озвучавал десетки документални филми и официални съобщения през дългата холивудска кариера на носителя на “Оскар”. \r\n   Но дори богата биография на вече 80-годишната звезда надали го е подготвила за реакциите в Русия, с които беше посрещнато 2-минутно онлайн видео, в което призовава хората да фокусират вниманието си върху намесата на Кремъл в президентските избори в САЩ през 2016 г. \r\n   Фрийман бива представян от руснаците като инструмент на американските елити, опитващи се да свалят Доналд Тръмп от власт, а също така и като човек, страдащ от \"месиански комплекс\" заради редицата си филмови роли, в които играе Бог или президента на САЩ. \r\n   \r\n   Дори отскоро се популяризира хаштаг  , целящ да дискредитира актьора. \r\n   Видеото, записано от Фрийман, беше публикувано тази седмица от Комитета за разследване на Русия. Основана от Роб Райнър, режисьор на комедийни класики като \"Това е Спайнъл Тап\" и \"Когато Хари срещна Сали\", неправителствена организация се бори за по-агресивно признаване и разследване на хакерските атаки на Русия в САЩ. Видеото на Фрийман задава тон за това, като в него руският президент Владимир Путин е наричан “бивш шпионин от КГБ, прицелил се в заклетия си враг - САЩ\". \r\n   \"Имаме нужда нашият президент да говори директно и да ни каже истината\", настоява актьорът. \r\n    ", "date": "2017.09.23", "title": "Защо оплюването на Морган Фрийман изведнъж стана модерно в Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373080-10-%D0%BD%D0%B5%D1%89%D0%B0,-%D0%BA%D0%BE%D0%B8%D1%82%D0%BE-%D0%BE%D1%89%D0%B5-%D0%BD%D0%B8-%D0%BD%D0%B0%D0%B2%D1%8F%D0%B2%D0%B0%D1%82-%D1%81%D0%BF%D0%BE%D0%BC%D0%B5%D0%BD%D0%B8-%D0%B7%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": "  28 години след демократичните промени все още в домовете ни има вещи, които рядко използваме, както и сгради, чиято външност напомнят за духа на онова време. Ето кои са 10-те неща, които най-често ни връщат в миналото. С тях ни най-малко не целим да възбуждаме носталгия към комунизма, а просто да си припомним какво от онова време все още използваме.   т     Първият чушкопек е произведен в частен гараж във Велико Търново от инж. Николай Пиперков. Той може да се използва за печене още на картофи, патладжани и каквото ни скимне. Уредът е бил един от най-ценните в миналото, като е изкупуван от щандовете буквално за минути. Прототипът на чушкопека - една от основните емблеми на тоталитаризма, е създаден през 1974 г. При нормални условия, печенето на чушките отнема не повече от 5 минути. Заради огромното търсене на чушкопеци в страната и чужбина тогавашната власт легализирала уреда, който преди това се е произвеждал нелегално във Велико Търново.       Почти няма семейство в България, което да не съхранява като реликва поне един живачен термометър за измерване на телесната температура. И когато новите термометри без живак, отговарящи на стандартите за безопасност на Европейския съюз сдадат багажа или изчезнат измежду възглавници, матраци и одеяла, термометърът с надпис „Сделано в СССР\" спасява положението.   Живачните термометри обаче не са съвсем безопасни, именно заради това са забранени. Проблемът възниква, когато се счупят и изпаренията от живака се вдишат. Но от един път нищо няма да ви стане.   Форумите са пълни с обяви за живачни термометри, които се продават и скъпо, поради причината, че хората вярват, че мерят по-точно от електронните термометри.       Днес радиаторите за отопление се правят предимно от алуминий и съдържащи алуминий сплави. Но най-разпространените отоплителни уреди по време на „соца\"-а, особено в неговите първи години, бяха тежките чугунени радиатори.Освен че са по-тежки, чугунените радиатори оскъпяват отоплението в дома, те се нагряват по-бавно и по-бавно изстиват.   Въпреки всичко обаче, все още много домакинства ги предпочитат поради факта, че са практически „вечни\" и издържат повече от 50 години. Съвременните алуминиеви радиатори обикновено имат гаранция от около 10 години.       През комунизма масово се строят панелки, тъй като отделните едри панели просто се сглобяват чрез заварки и процесът е бърз. Наличието на сериозна жилищна криза тогава налага бързото построяване на цели панелни жилищни комплекси, особено в столицата София и големите градове като Пловдив, Варна, Бургас, Плевен, Русе и Стара Загора.   Днес в панелни жилища в България живеят близо 2 милиона души. Почти всички тези сгради са характерни с ниската си енергийна ефективност, което прави разходите за отопление доста по-големи за обитателите им, отколкото биха могли да бъдат в тухлена сграда.    Макар да сме свикнали толкова много с гледката на едропанелното строителство в нашите градове, което от поне 20 години не се прилага изобщо, то без съмнение е най-яркият архитектурен символ на така наречения „соц\".       Съветските хладилници от едно време, макар и да са неикономични и шумни, все още се използват от много домакинства. Ако влезете в жилище на възрастно семейство - без значение в голямо или в малко населено място - голяма е вероятността да видите такъв уред. Причината тези хладилници да са толкова издръжливи е, че поддръжката им е лесна и са правени така, че  да работят максимално дълго време.       И до днес в много български домове, особено в малките градове и селските райони, печката тип „чудо\" се използва за отопление.   В миналото това е била най-разпространената печка за огрев чрез дърва и въглища. Недостатъците са като при всяка печка - огънят понякога се пали трудно, а в помещението макар и малко, на моменти винаги има пушек.       И днес се продават електрически възглавници. Но почти няма домакинство в страната, което да няма такъв престижен електроуред от времето преди 1989 г. При болки в корема, кръста и врата, електрическата възглавница е незаменима. Внимавайте обаче да няма някой оголен кабел, за да не ви хване ток. Изобщо с всеки стар електроуред човек е добре да внимава извънредно много.       Десертът-връх на социалистическата кулинария са лимоновите резенки. Ако никога не сте яли лимонови резенки, може да ги опитате и днес, има ги във всеки супермаркет. Лимоновите резенки са прекрасен вариант за подарък на дядо и баба за рождения ден.       Табелите „Образцов дом\", останали от времето преди 1989 г., все още може да се забележат на фасадите на много къщи и или окачени на дворните порти. Макар и те на практика да не означават нищо днес, в миналото са били символ на престиж, защото са били поставяни само на наистина добре поддържани за времето си къщи. Някои ги използват и като майтапчийско украшение.       Масивните холни секции със скучен дизайн също са част от символите на „соц\"-а, които често забелязваме и днес в много български домове, макар и тази епоха да я няма отдавна.   Липсата на стоки е принуждавала хората да съхраняват всякакви предмети, често и абсолютно ненужни. Затова тези секции за съхранение са били неизменна част от всеки хол.", "date": "2017.09.23", "title": "10 неща, които още ни навяват спомени за комунизма"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373081-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD%D0%B0-%D0%BE%D1%82-%D0%BD%D0%BE%D0%B2%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D1%89%D0%B8%D1%82%D0%B5%D0%BD%D0%B8%D1%82%D0%B5-%D0%B7%D0%BE%D0%BD%D0%B8-%D0%B2-%D0%BA%D1%80%D0%B0%D0%B9%D0%BC%D0%BE%D1%80%D1%81%D0%BA%D0%B0-%D0%B4%D0%BE%D0%B1%D1%80%D1%83%D0%B4%D0%B6%D0%B0", "text": "От Националната асоциация \"Българско Черноморие\" смятат, че България е застрашена от нова европейска санкция по отношение на защитените зони по мрежата \"Натура 2000\" в Крайморска Добруджа. Това заявиха от асоциацията след проведена в Букурещ конференция за дивата природа, предава БНР.     На срещата началникът на отдел \"Защита на природата\" в Европейската комисия Никола Нотаро е изразил мнение, че местните общности трябва да участват в управлението на зоните по мрежата \"Натура\".   Представители на местната общност от Крайморска Добруджа, водени от председателя на Националната асоциация \"Българско Черноморие\" Димитър Канариев са предложили по време на срещата в Букурещ на Никола Нотаро мерки за изпълнение на установителното решение на Европейския съд по казуса \"Калиакра\". Те целят срещу България да не се заведе ново дело от страна на Европейската комисия и да се избегнат наказателни санкции. Според Никола Нотаро Еврокомисията не подкрепя налагането на абсолютни забрани в мрежата \"Натура 2000\", а толерира устойчивото развитие на регионите чрез икономическа дейност.   От Националната асоциация \"Българско Черноморие\" апелират държавата да работи съвместно с общностите в Крайморска Добруджа, за да не се стигне до нова присъда за България.", "date": "2017.09.23", "title": "България е застрашена от нови санкции заради защитените зони в Крайморска Добруджа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373082-%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D1%81-%D0%BD%D0%BE%D0%B2%D0%B8-%D0%B3%D0%BE%D1%80%D0%B5%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%B0%D1%84%D0%B5%D1%80%D0%B0%D1%82%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B3%D0%B5%D0%B9%D1%82-%D1%81%D0%B2%D1%8A%D1%80%D1%88%D0%B5%D0%BD%D0%BE%D1%82%D0%BE-%D0%BE%D1%82-%D0%B0%D1%80%D0%BE%D0%B3%D0%B0%D0%BD%D1%82%D0%BD%D0%B8%D1%8F-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BE%D0%BA%D0%BE%D0%BB%D0%BE-%E2%80%9E%D0%B3%D1%80%D0%B8%D0%BF%D0%B5%D0%BD", "text": "  Депутатът от ГЕРБ Антон Тодоров направи вчера шокиращи разкрития, свързани с поръчката на бойни самолетите за българските ВВС, които нарече \"Президент гейт\" и обяви държавния глава Румен Радев за \"г-н Лъжа\", както първо ПИК съобщи. Сега народният избраник прави нови разкрития по скандала пред камерата на ПИК TV, минути след като завърши заседанието на временната комисия в парламента, заета с проверка на казуса с изтребителите.   Припомняме, че временната комисия наречена на кратко комисията \"Грипен\" излезе със становище, че се е прибързало при избора на боен самолет и, че трябва да се преразгледат всички предложения. Служебното правителство, което беше на подчинение на Румен Радев взе решение да отпаднат Ф-16, а \"Грипен\" се оказаха основни при избора ни самолети. Решението на комисията пък не се хареса и президентът заяви, че \"лобистите са победили\". Вчера премиерът Бойко Борисов пък го призова да каже имената на тези лобисти.    „Свършеното от арогантния Румен Радев около „Грипен” вони! Има много сериозни нарушения в процедурата за избора на „Грипен“. Докладът бе гласуван с 13 „за“ и 6 „против“. Два месеца работихме и научих много неща. Не бе нужно да сме експерти в областта на авиониката и авиацията, за да анализираме ситуацията. Дали има нарушения в процедурата. Да, има. Това бе целта на комисията“, обясни депутатът от ГЕРБ Антон Тодоров.      „Румен Радев ни обвини за лобисти в комисията, но той просто трябва да изкара курс по политическа етика. Докладът е подробен, като на комисията не дойде служебният военен министър. Има много сериозни нарушения в процедурата. Ние даваме препоръки към парламента. Спряхме дълбоко и ароганто бъркане в джоба на българския избирател“, добави Тодоров.     Депутатът добави, че с бърза процедура от арогантния Румен Радев той е искал от служебния кабинет да извървят материята за месец и половина, нещо което другите  с години не направиха.   „Цялата информация вони. Имаме арогантен Румен Радев и арогантен вицепрезидент, в лицето на Илияна Йотова, коментират. Нали Радев каза, че не е писал опорни точки като съвет по доклада. В комисията обаче имаме документ от Радев, който подава точно опорни точки“, каза още депутатът.     „БСП сега се опитват да ни дават акъл какво и как да се случи. Лошото е, че има все още неразумни хора, които пускат бюлетини за БСП. Няма да се случи на тяхното.   Човек от близките му като Иво Христов няма допуск до секретна информация. Не е разрешил ДАНС да го проверяват. Ако това бе направила Румяна Бъчварова, медиите щяха от сутрин до вечер да бълват и да питат защо. Около Иво Христов се мълчи. Защо човекът, който се облича в дрехите на Хитлер, още е около Радев. Той ли ще ни дава акъл. Радев има куп съветници, като грозд ги е събрал. Двама има за отбраната?“, казва още Тодоров.   „Няма санкция към тях и това им позволява да се държат арогантно. От Ню Йорк ни дава акъл Радев. Били сме некомпетентни. Извинете, аз имам 6000 тома вкъщи. Той толкова думи няма в речника“, сподели още депутатът.      Видео:   ", "date": "2017.09.23", "title": "Антон Тодоров с нови горещи разкрития за аферата \"Президент гейт\": Свършеното от арогантния Румен Радев около „Грипен\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373074-%D0%BC%D0%B5%D1%81%D0%B0%D1%80%D0%B8-%D0%B8-%D0%B7%D1%8A%D1%80%D0%BD%D0%B0%D1%80%D0%B8-%D1%82%D1%8A%D1%80%D1%81%D1%8F%D1%82-%D0%B8-%D0%BA%D1%83%D0%BF%D1%83%D0%B2%D0%B0%D1%82-%D0%B8%D0%BC%D0%BE%D1%82%D0%B8-%D0%B7%D0%B0-%D0%BD%D0%B0%D0%B4-1-%D0%BC%D0%B8%D0%BB%D0%B8%D0%BE%D0%BD-%D0%B5%D0%B2%D1%80%D0%BE-%D0%B2-%D1%82%D0%BE%D0%BF-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F", "text": "Месари, зърнопроизводители и собственици на търговски вериги са заможните българи, които купуват и търсят имоти за над 1 млн. евро. През 2017 г. са сключени два пъти повече сделки за над 1 млн. евро. Има заможни клиенти, които чакат появата на т. нар. \"трофейни\" имоти, емблематични жилища с много високи цени, паметници на културата или къщи с уникално разположение, пише \"Телеграф\", цитирайки Весела Илиева, управляващ партньор от Uniqe Estates. По думите й пазарът на луксозни имоти в България е изключително активен от началото на 2017 година.      С 10% са се увеличили купувачите в сравнение с 2016 г. Луксозни имоти се търсят предимно сред чужденци, но и ръстът сред българските купувачи е осезаем. Наблюдава се увеличаване на клиентите, които влагат над 600 хиляди евро. Новото поколение ай-ти клиенти на 35-35 години купува предимно луксозни апартаменти с по две спални.Предлагането в момента не отговаря на техните изисквания - модерна архитектура, дизайн, две бани или два дрешника. Младите богаташи вече не искат да делят банята със съпругата си, а на пазарите липсват тези продукти, казва Илиева.    В София най-търсени са имотите около Докторската градина, през 2016 година средните цени там са били 2000 евро на кв. м., а сега са над 2200 евро за кв. м. Например една от реновираните къщи в района се предлага за цена от 4, 3 млн. евро. За 1, 3 млн. евро пък се продава къща със стара българска архитектура и обзавеждане. В чужбина заможният български клиент се ориентира предимно към апартаменти в Лондон, Виена, Париж или Рим, където учат децата му.", "date": "2017.09.23", "title": "Месари и зърнари търсят и купуват имоти за над 1 милион евро в топ центъра на София"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373075-%D1%81%D0%BB%D0%B0%D0%B2%D0%B8-%D1%81%D0%BF%D0%BE%D0%B4%D0%B5%D0%BB%D0%B8-%D0%BD%D0%B0%D0%B9-%D1%81%D1%80%D0%B0%D0%BC%D0%BD%D0%B8%D1%82%D0%B5-%D1%81%D0%B8-%D1%81%D0%B5%D0%BA%D1%81-%D0%B8%D1%81%D1%82%D0%BE%D1%80%D0%B8%D0%B8", "text": "След като преди около седмица Слави Трифонов се завърна в ефир с откровени признания, в които се изповяда за операцията и политиката, този четвъртък шоуменът продължи с откровенията от личния си живот. Той и екипът му решиха да вкарат нова рубрика в \"Шоуто на Слави\". Тя се казва \"Нещо лично\". В нея гостите ще споделят лични преживявания, които асоциират с песни. Пръв крак повлече именно Трифонов. Слави разказа за една от най-срамните си интимни истории.      \"Бях в една дискотека в София. Тогава още пиех. Забелязах една секси мадама и реших да се пробвам с нея. Цяла вечер я черпих с водки, докато и аз пиех. Само че в един момент се появи приятелят й и тя си тръгна\", спомня си водещият. Той обясни, че тогава вече е бил известен и жените доста му се лепели. \"Да, ама когато останах сам и пиян се появи една друга мадама. Тя обаче май не беше много секси, но аз бях доста пийнал. Е, заведох я в нас. Историята мълчи за това какво се е случило нощта, но когато се събудих сутринта до нея се почувствах като в много тъп виц\", каза Трифонов пред Иво Сиромахов, който бе водещ на рубриката.    Трифонов сподели, че тихичко е станал и започнал да се облича. Тогава обаче въпросната непривлекателна жена се събудила. \"Подпря се в леглото така сякаш си е в тях, а ние сме женени от дълги години, и ме попита \"Слави, какво правиш?. Казах й че се обличам и ще си ходя. А тя ми отвърна    \"Ама ние сме в твоя дом\", поясни Слави. Той разкри, че след това й е казал: \"Нищо. Аз се обличам и си тръгвам, а ти прави каквото искаш\". Друга леко притеснителна любовна история, която сподели Трифонов се е разиграла в провинциален град.    \"Пак бях в дискотека и пак пийвах. Нямам подход с жените и затова ми е трудно да ги свалям. Но на въпросната жена, която си бях харесал й казах, че имам колекция от пеперуди, която обаче е в хотелската ми стая и ако иска мога да й я покажа. Тя ме отряза, но предложи да отидем в тях. Съгласих се, но не знаех, че живее в един от крайните квартали при това в някакъв таван. Е, отидох, правихме каквото правихме и сутринта тръгнах да си ходя. Докато слизах от тавана си мислех \"Ами хората вече ме познават. Какво ли ще си помисли някой, ако ме види как слизам от тавана на някакъв блок.    Е, сякаш го предизвиках. Появи се един мъж по чехли, който беше решил в седем часа сутринта да си изхвърли боклука. Видя ме и замръзна, а аз му казах \"Добро утро\". Единственото, което той успя да направи, е да се обърне навътре в апартамента си и да се разкрещи \"Марчеее, познай кой видях\", сподели Слави.", "date": "2017.09.23", "title": "Слави сподели най-срамните си секс истории!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373076-%D0%B8%D0%BD%D1%82%D0%B8%D0%BC%D0%BD%D0%B0-%D1%82%D0%B0%D0%B9%D0%BD%D0%B0-%D0%BD%D0%B0-%D0%BC%D0%B5%D0%B3%D0%B7-%D0%B8%D0%B7%D0%BB%D0%B5%D0%B7%D0%B5-%D0%BD%D0%B0%D1%8F%D0%B2%D0%B5", "text": "Скандалната росна дизайнерка Миглена Каканашева - Мегз се оказа доста разкрепостена в леглото и далеч от образа на свенлива и миловидна дама, каквато го играе в риалити формата \"ВИП Брадър\". Брюнетката обичала да я връзват като куче на каишка и така да задоволяват сексуалните й нужди, пише в. \"Телеграф\". Именно това имаше предвид фолкдивата Мария, която в предния си скандал с Мегз в Къщата заяви:      \"Хайде да не говорим как лаеш като куче, вързана на каишка\". Каканашеа се направи, че не разбира какво иска да й каже фолкдивата и го обърна, че Мария сравнявала гласа й с кучешки лай. Истината обаче е далеч по-скандална и сексуална и дизайнерката е наясно с това. Мъже, минали през леглото на Мегз, твърдят, че тя е ненаситница в леглото и с кеф изпълнява всякакви сексуални фантазии на половинките си, без значение колко разкрепостени са те.    Белезниците, каишките и камшиците са само малка част от любовните играчки на Мегз. За сексуалните подвизи на иначе миловидната Каканашева се говори открай време, но тп упорито крие тези свои пристрастия, демонстрирайки свенливост и правейки се на едва ли не най-благочестивата монахиня.", "date": "2017.09.23", "title": "Интимна тайна на Мегз излезе наяве!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373077-%D0%B4%D0%B5%D1%82%D1%81%D0%BA%D0%B0%D1%82%D0%B0-%D0%BB%D1%8E%D0%B1%D0%BE%D0%B2-%D0%BD%D0%B0-%D0%BD%D0%B8%D0%BB%D0%BE-%D1%81%D0%BD%D0%B8%D0%BC%D0%BA%D0%B0", "text": "Николета Лозанова показа, че е влюбена в Ники Михайлов, още от детските му години. Плеймейтката публикува снимка на възлюбения си, на която той е на не повече от 10 години. Като коментар добави сърца и влюбени човечета.      От няколко месеца двамата не крият любовта си, а напротив – открито я демонстрират по време на романтичните им пътувания по света.      В момента Николета е на седмото небе от щастие, а съвсем скоро се заговори, че двойката работи за бебе, но до момента нито един от двамата не е коментирал темата, пише „Телеграф\".", "date": "2017.09.23", "title": "Детската любов на НиЛо (Снимка)"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/373073-%D0%BA%D0%B8%D1%82%D0%B0%D0%B9-%D0%B3%D0%BE%D1%82%D0%B2%D0%B8-%D0%BC%D0%B8%D1%81%D0%B8%D1%8F-%D0%B4%D0%BE-%D0%BC%D0%B0%D1%80%D1%81", "text": "Около 2020 г. Китай ще изпрати своя космическа мисия до Марс и се надява да получи почвени и скални образци от планетата десет години по-късно, пише в. \"Чайна дейли\". По думите на главния инженер на мисията Чжан Жунцяо, Китай планира да стане първата страна, съвместила орбитална дейност с тази на повърхността на Марс в една и съща мисия. В китайския проект се работи по три основни направления – орбитален апарат, спускаем модул и марсоход. Мисията ще включва 13 комплекса научно-изследователско оборудване, 7 от които са предназначени за орбиталния апарат, а 6 – за марсохода. Орбиталният апарат ще събере данни за марсианската атмосфера, електромагнитното поле и температурата на Червената планета, ландшафта ѝ, както и друга полезна информация. Марсоходът с тегло около 200 кг ще изследва повърхността на планетата и ще тества оборудването, което в следваща мисия ще бъде използвано за събиране на почвени и скални образци и за по-късното им изпращане на Земята. По думите на учения, Китай планира до 2020 г. да осъществи кацане на безпилотен апарат на Луната в рамките на програмата \"Чанъе – 4\" , както и да отправи към естествения спътник на Земята безпилотната мисия „Чанъе – 5\" с възвръщаем модул за получаване на образци от грунта. Китайската космическа програма освен това предвижда изследвания на астероиди и други космически тела за събиране на данни за произхода на Вселената и търсене на извънземен живот Чжан Жунцяо отбеляза, че Китай планира да отправи една мисия към Юпитер през 2036 г. и друга към Уран през 2046 г. По думите му, тъй като тези планети са много отдалечени от Слънцето, нужната за подобни полети светлинна енергия ще е недостатъчна. Съвременните двигатели пък са неподходящи за постигане на поставената цел – дългото съхраняване на горивото води до загуба на първоначалните му свойства, тъй като космическата среда понякога може да е по-агресивна от земната.", "date": "2017.09.23", "title": "Китай готви мисия до Марс"}
{"url": "http://www.classa.bg/%D1%81%D0%B2%D1%8F%D1%82/item/373064-%D1%83%D1%87%D0%B5%D0%BD%D0%B8%D1%82%D0%B5-%D1%81%D0%B2%D0%B5%D1%82%D1%8A%D1%82-%D0%BD%D0%B0%D0%B2%D0%BB%D0%B8%D0%B7%D0%B0-%D0%B2-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F", "text": "До 2100 г. земната атмосфера и океаните биха могли да натрупат достатъчно въглерод, за да предизвикат шесто масово изчезване на видовете през следващите 10 000 години, предупреждава съ-директорът на Центъра \"Лоренц\" в Масачузетския технологичен институт, Даниел Х. Ротман, в проучване, публикувано в \"Science Advances\". В математическия анализ на учения рискът се състои от критично количество въглерод, което надхвърля 310 гигатона (1 гигатон = 1 милиард тона). Това е само с 10 гигатона над количеството въглерод, което в най-добрия случай ще бъде емитирано глобално през 2100 г., според прогнозите на Междуправителствения панел на ООН по изменението на климата. В най-лошия случай тази цифра би достигнала 500 гигатона, което прекомерно надвишава критичния праг. Ротман твърди, че най-катастрофалните екологични последици могат да се проявят през следващите около 10 000 години, но от 2100 г. светът може да навлезе в \"неизвестна територия\". \"Това не означава, че бедствието ще настъпи на следващия ден. Това означава, че ако не бъде контролиран, въглеродният цикъл ще се премести в зона, която вече няма да бъде стабилна и ще се държи непредсказуемо\", казва изследователят. Той обаче предупреждава, че \"в геоложкото минало този тип поведение е свързано с масово изчезване на видовете\". Според експерта всяко от петте предишни масови изчезвания, които Земята е претърпяла през последните 540 милиона години, се е случило, когато се прекрачи \"прагът на катастрофалната промяна\".", "date": "2017.09.23", "title": "Учените: Светът навлиза в \"неизвестна територия\""}
{"url": "http://www.classa.bg/%D1%81%D0%B2%D1%8F%D1%82/item/373065-%D0%BA%D0%B0%D1%81%D0%B8%D0%BD%D0%B8-%D1%83%D0%BB%D0%BE%D0%B2%D0%B8-%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%B2-%D0%BF%D1%80%D1%8A%D1%81%D1%82%D0%B5%D0%BD%D0%B8%D1%82%D0%B5-%D0%BD%D0%B0-%D1%81%D0%B0%D1%82%D1%83%D1%80%D0%BD,-%D0%BF%D1%80%D0%B5%D0%B4%D0%B8-%D0%B4%D0%B0-%D1%81%D0%B5-%D1%80%D0%B0%D0%B7%D0%BF%D0%B0%D0%B4%D0%BD%D0%B5", "text": "Едно от последните изображения, заснети от сондата Касини показва модификация по-отдалечените от големи пръстени на Сатурн, което според учените се причинява от близък обект, който те са нарекли Пеги, информира Gizmodo. До този момент е неизвестен произходът на обекта, уловен за първи път през 2013 г. Карл Мъри от Queen Mary University в Лондон (Великобритания), твърди, че това трябва да е плътен облак от прах и отломки, който обгражда луна в ранна фаза на развитие и все още не е независима звезда. „Не сме разгадали загадката - каза Мъри. \"Всичко, което можем да направим, е да проследим данните\", добави той. Смята се, че Пеги, която е един километър диаметър и е твърде малка, за да се види на снимките, е направена изцяло от лед, както са и зрелищните пръстени на Сатурн и неговите спътници. \"Всяка получена снимка, на която може да се съдържа Пеги, е източник на данни, който ще ни помогне да разберем какво е, къде е, откъде идва и къде ще отиде\", каза още астрономът. Мъри е открил Пеги случайно на 15 април 2013 г., когато Касини е използван за получаване на изображение на Прометей, много по-голяма луна, свързана с пръстена F. Вместо това били хванати смущения в пръстен А. Едно от тях създава дъга с 20% по-ярка от близките места, която може да бъде причинена само от гравитационното въздействие на близкия обект. Космическият кораб \"Касини\" на НАСА се разпадна в атмосферата на Сатурн на 15 септември. В прощалния си полет успя да предаде няколко актуални данни и снимки на планетата, след като в продължение на 13 години от дейността си е предал повече от половин милион изображения.", "date": "2017.09.23", "title": "Касини улови мистерия в пръстените на Сатурн, преди да се разпадне"}
{"url": "http://www.classa.bg/%D1%81%D0%B2%D1%8F%D1%82/item/373067-ssss-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B8%D1%8F%D1%82-%D0%BA%D0%BE%D0%B4,-%D0%BA%D0%BE%D0%B9%D1%82%D0%BE-%D0%BD%D0%B8%D0%BA%D0%BE%D0%B9-%D0%BF%D1%8A%D1%82%D0%BD%D0%B8%D0%BA-%D0%BD%D0%B5-%D0%B8%D1%81%D0%BA%D0%B0-%D0%B4%D0%B0-%D0%B2%D0%B8%D0%B4%D0%B8-%D0%BD%D0%B0-%D0%B1%D0%BE%D1%80%D0%B4%D0%BD%D0%B0%D1%82%D0%B0-%D1%81%D0%B8-%D0%BA%D0%B0%D1%80%D1%82%D0%B0", "text": "Ако сте на път да се качите на самолет и бордната ви карта е подпечатана със странния код \"SSSS\", по-добре се подгответе за проблеми. Това е знак, известен на служителите от летищната сигурност, който показва, че въпросното лице трябва да бъде подложено на допълнителни проверки. Независимо от безобидния им вид, четирите \"S\" се превеждат като „селекция за скрининг за вторична сигурност\". Акронимът се използва за контрол на пътниците, пътуващи до или от територията на САЩ. Предполага се, че така маркираните са избрани на случаен принцип, за да преминат задълбочена проверка на контролните пунктове за сигурност. И този процес може да продължи няколко часа, според някои от многото засегнати. Допълнителна проверка включва цялостен преглед на багажа, претърсване на тялото и потвърждения на идентичността на приносителя на тази \"марка\" в бордната си карта, задача за Американската администрация за сигурност на транспорта (TSA). Мярката е създадена от американското разузнаване след бомбардировките от 11 септември 2001 г. в Ню Йорк. Според TSA, пътниците се избират на случаен принцип, въпреки че някои от \"жертвите\" на кода казват, че са били подложени на тези проверки многократно. Сред факторите, които улесняват влизането в черния списък, казват те, са толкова прости неща, като плащането на билета кеш или закупуването само на еднопосочен билет, пише Daily Mail. Друго неудобство на кода \"SSSS\", е, че няма да можете да отпечатате бордна карта на самообслужващите машини на летището. И още една подробност: ако пътникът откаже да премине тази допълнителна проверка, той няма да се качи в самолета. Има обаче начин да се измъкнеш от \"черния списък\" и да се освободиш от престъпния код. Според потребителите, трябва да се формулира искане и да се представят документация и доказателства, преди пътуването пред Министерството на вътрешната сигурност", "date": "2017.09.23", "title": "\" SSSS\": мистериозният код, който никой пътник не иска да види на бордната си карта"}
{"url": "http://www.classa.bg/%D1%81%D0%B2%D1%8F%D1%82/item/373068-%D0%BF%D0%B0%D0%BD%D1%82%D0%B0%D0%BB%D0%BE%D0%BD%D0%B8%D1%82%D0%B5-%D0%BD%D0%B0-%D1%86%D1%83%D0%BA%D1%8A%D1%80%D0%B1%D1%8A%D1%80%D0%B3-%D0%B7%D0%B0%D0%B3%D1%80%D1%8F%D1%85%D0%B0-%D0%BC%D1%80%D0%B5%D0%B6%D0%B8%D1%82%D0%B5", "text": "На 18 септември микроблогърът, г-н Патриарх, привлече вниманието към странните панталони, обикновено носени по време на разходките от основателя на Facebook Марк Цукърбърг. Според интернавта панталоните създават ефекта, че колената на милиардера се сгъват и в двете посоки. Според публикацията си това може да означава, че основателят на Facebook е ... влечуго или извънземен. \"Краката на Цукърбърг се огъват назад, вместо напред. Влечугите са направили грешка, докато са го сглобявали\", пише той в публикацията си, събрала десетки хиляди \"лайкове\" и стотици коментари. В отговорите си на вирусния пост другите потребители на мрежата се опитват да разберат към кой вид принадлежи основателят на една от най-успешните дигитални платформи в историята. Някои предполагат, че милиардерът е извънземен, припомняйки известните сцени от филма \"Те пристигнаха\", в която извънземните са имали същата особеност на коленете, която сега се опитват да припишат на Цукърбърг. Трета група намери сходство между коленете на основателя на Facebook и анатомията на краката на щъркелите. За други пък е ясно, че визуалният ефект на снимката е постигнат с помощта на Photoshop.", "date": "2017.09.23", "title": "Панталоните на Цукърбърг загряха мрежите"}
{"url": "http://www.classa.bg/%D1%81%D0%B2%D1%8F%D1%82/item/373069-87,4-%D0%BE%D1%82-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%81%D0%B8%D1%80%D0%B8%D1%8F-%D0%BE%D1%81%D0%B2%D0%BE%D0%B1%D0%BE%D0%B4%D0%B5%D0%BD%D0%B0-%D0%BE%D1%82-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "В момента 87,4% от територията на Сирия е освободена от ислямска държава, според данните на руското Министерство на отбраната за постиженията на въоръжените сили в арабската страна. Към 26 февруари 2016 г. 2235 населени места се присъединиха към прекратяването на огъня. Представените от министерството инфографии също уточняват, че в периода от 30 септември 2015 г., когато руският Сенат одобри влизането в действие на военновъздушните сили в Сирия, след като сирийският президент Башар ал Асад поиска московска военна помощ за борба с терористите - до 20 септември 2017 г. авиацията е извършила в страната 30 650 полета. По време на въздушните удари са унищожени повече от 96 000 терористични цели, включително тренировъчни лагери, центрове за подкрепа и командване, складове за боеприпаси и петролни цели. Също така са убити 53 707 членове на терористични групи. Що се отнася до мините, специалистите в Международния център за обезвреждане съобщават, че руските въоръжени сили са разминирали в Сирия територия от 5 295 ха: 2 956 в Алепо и 2339 в Палмира. Руските сапьори са неутрализирали общо 60 384 взривни устройства.", "date": "2017.09.23", "title": "87,4% от територията на Сирия - освободена от ислямска държава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373070-%D0%B7%D0%B0%D0%BF%D0%B0%D0%B7%D0%B2%D0%B0-%D1%81%D0%B5-%D1%80%D0%B0%D0%BC%D0%BA%D0%B0%D1%82%D0%B0-%D0%BD%D0%B0-%D0%B1%D1%8E%D0%B4%D0%B6%D0%B5%D1%82%D0%B0", "text": "Финансовата рамка на бюджета за 2018 година ще се запази, съобщи финансовият министър Владислав Горанов. Размерът на данъците няма да се променя, но ще се засили контролът по събираемостта на приходите: Когато тръгнем да правим някаква проверка по морето на ресторант или на друг търговски обект със значителен оборот, тъкмо в момент, в който този обект е достигнал оборот за регистрация по ДДС, той сменя фирмата и собственика и продължава да фигурира и съществува като същия търговски обект на същото място със същата визия, но вече с друга фирма, друг наемател, друг търговец извън ДДС оборота и без да плаща ДДС. Затова, освен законодателни промени, от финансовото министерство предвиждат още допълнителното назначаване на инспектори към НАП, с цел контрол. Контролът ще бъде затегнат и над парите в брой, в касите на неправителствените организации и предприятията от нефинансовия сектор, посочи министърът: Ако сме били твърде либерални по отношение на неправителствените организации, гледахме списъка с големите наличности и при тях. В момента, в който приключим с нефинансовите предприятия извън енджиотата, ще се захванем и с тях. В края на 2016 година има наличност 13 милиарда и половина в брой в касите на фирмите. Наличността в икономиката на пари в брой е била 14 милиарда и половина.", "date": "2017.09.23", "title": "Запазва се рамката на бюджета"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373071-%D0%BB%D0%BE%D0%BD%D0%B4%D0%BE%D0%BD-%D0%B7%D0%B0%D1%82%D1%8F%D0%B3%D0%B0-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B8%D1%82%D0%B5-%D1%81%D0%BC%D0%B5%D1%82%D0%BA%D0%B8", "text": "Британските банки ще започнат да проверяват самоличността на титулярите на сметки от януари като част от мерките срещу незаконно пребиваващите в страната, съобщи правителството в четвъртък. \"От януари нататък банките ще трябва да извършват редовни проверки на миграционния статус на всички притежатели на сметки (...), за да установят дали клиентите им не се намират в Обединеното кралство незаконно\", каза говорител на Министерството на вътрешните работи за АФП. През декември м.г. парламентът прие нов закон за имиграцията, който изисква от банките да докладват на Министерството на вътрешните работи случаи на нарушаване на миграционните правила. Тази мярка е част от \"действията ни срещу незаконната имиграция. Хора, които са тук законно, няма да бъдат засегнати\", заяви говорителят. Предишното законодателство възпрепятстваше имигрантите, които са незаконно във Великобритания, да откриват банкови сметки. Но сегашните нови правила отиват по-далеч: те се целят в сметки, открити преди закона от 2014 г., както и в хора с изтекла виза. Новите мерки ще дадат възможност на правителството да търси без предупреждение съдебно разпореждане за замразяване на сметките на нелегални имигранти. Съществуват обаче изключения за съвместни сметки или за да се позволи на заинтересованото лице да заплати разноските си, за да обжалва съдебното решение.", "date": "2017.09.23", "title": "Лондон затяга контрола на мигрантските сметки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373072-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%BB%D0%B8", "text": "В началото, когато миналото все още не беше минало, а за светлото бъдеще вече беше станало ясно, че няма да дойде, обичахме да ехидничим, че нашите нови водачи са независими, защото от тях нищо не зависи. Не беше смешно, а сега вече може да се смята за доказано, че не е и вярно. Зависими са! Управляващите са най-зависими. Някои от тях например си мислят, че така да се каже, лично управляват колата: свиркат с клаксоните, дават (или не дават) мигачи, изпреварват отдясно, показват среден пръст на останалите участници в движението и тъй нататък... Но и те са зависими: зависими са от онзи, който седи на задната седалка с куфарче на коленете, ако ме разбирате... (Друг е въпросът, че и този от задната седалка на свой ред е зависим от мекия спусък на пушката в ръцете на снайпериста.) Да вземем друг пример. Учителката обяснява за закона за гравитацията. И казва: – Ако го нямаше този закон, ученици, ние нямаше да можем да ходим по земята. И едно момиченце вдигнало ръка. – Извинете, госпожо – казало. – А кога е гласуван този закон в Народното събрание? То било дъщеричка на един народен (с извинение!) представител. И от мънинко знаело, че всички закони зависят от татко ѝ и от другарите му. Така да се каже, това му било внушено в първите седем години. То си мисли, че преди те да гласуват закона за гравитацията, всички сме подхвърчали безразборно насам-натам. И не знае, че ако такъв закон беше гласуван от нашите депутати, той непрекъснато щеше да бъде нарушаван. Защото у нас единствено природните закони действат без грешка, понеже не зависят от българските депутати. А инак самите българските депутати са ужасно зависими. Един беше зависим от суджука. Не точно от суджука, разбира се, ами от другарчето си от противоположната политическа сила. Което другарче коварно го изпя. В гръб! Двете най-големи партии в парламента (които и да са те в различните набори парламентаристи) са във взаимна зависимост. Но и двете са зависими от по-малките си събратя и от техните златни пръсти. Всички те заедно пък са зависими от отговора на въпроса „Кой?\". Не онзи „кой\", дето се мотае като хаштаг във фейсбук. А от по-простичкия въпрос: „Кой колко?\". И министър-председателите са зависими. Например премиерът Орешарски. Гледаш го един такъв с остър перчем, остър нос и остър поглед... – направо независим повелител на седенките! А всъщност напълно зависим. И не беше зависим от онзи, за когото си помислихте в първия момент. Не. Премиерът Орешарски беше зависим от управителите на ресторантите! От съответния управител зависеше дали премиерът ще може да мине през кухните и служебните помещения, че да се изсули през задния изход. Ако управителят не беше в настроение – директно го хвърляше на вълците пред парадния вход, тоест на протестърите. Между другото и протестърите бяха зависими от много неща, но това вече е друга история. Сегашният ни президент е зависим от цели три дами. А те пък са зависими от настроението, с което се събуждат заран. (При дамите е така.) Ние пенсионерите тая седмица замалко да си помислим, че ще си имаме бащица, който е независим, защото зависи само от себе си. Имам предвид избора на нов управител на НОИ, който сам се яви на конкурс и сам си го спечели. (Защото инак с конкурсите работата е много сложна. При конкурсите важѝ законът „Приятел в жури се познава!\". Той че важи – важи, но силата му отслабва правопропорционално на броя на кандидатите. Просто защото тогава вече не е много ясно чий приятел е по-голям приятел.) Така че да обобщя! Независимостта е голяма и зависимост дебне отвсякъде. Христо Карастоянов", "date": "2017.09.23", "title": "Независимост ли?"}
{"url": "http://www.classa.bg/%D1%81%D0%B2%D1%8F%D1%82/item/373063-%D0%B1%D0%B8%D0%BB-%D0%B3%D0%B5%D0%B9%D1%82%D1%81-%D1%81%D1%8A%D0%B6%D0%B0%D0%BB%D1%8F%D0%B2%D0%B0,-%D1%87%D0%B5-%D0%B5-%D1%81%D1%8A%D0%B7%D0%B4%D0%B0%D0%BB-%D0%BA%D0%BE%D0%BC%D0%B1%D0%B8%D0%BD%D0%B0%D1%86%D0%B8%D1%8F%D1%82%D0%B0-ctrl-alt-del", "text": "Основателят на Microsoft Бил Гейтс признава, че ако има шанс да промени нещо в живота си, без да се излага на други рискове, той би избрал един клавиш, вместо комбинацията \"Control, Alt and Delete\", която служи за рестартиране на сесията или опит да разрешите различни проблеми на компютъра. Коментирайки по време на Глобалния бизнес форум на Блумбърг необходимостта от тези три клавиша, Гейтс призна: \"Не съм сигурен, че можете да се върнете назад във времето и да промените неща в живота си, без да излагате другите на риск. Ако можех да си позволя една малка промяна, щях да избера само един клавиш\". Това не е първият път, когато Гейтс говори за тази комбинация от команди. През септември 2013 г. той каза, че това решение е \"грешка\" и добави: \"Можехме да имаме един бутон, но човекът, който е направил клавиатурата в IBM, искаше така \". По този повод той заявява, че авторът на тази ключова комбинация е Дейвид Брадли.", "date": "2017.09.23", "title": "Бил Гейтс съжалява, че е създал комбинацията \"CTRL + ALT + DEL\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373066-%D0%B7%D0%B0%D1%87%D0%B0%D1%82%D0%B8%D0%B5-%D0%BD%D0%B0-%D1%81%D0%B2-%D0%B9%D0%BE%D0%B0%D0%BD-%D0%BF%D1%80%D0%B5%D0%B4%D1%82%D0%B5%D1%87%D0%B0-%D0%B8-%D0%BA%D1%80%D1%8A%D1%81%D1%82%D0%B8%D1%82%D0%B5%D0%BB-%D1%81%D0%B2-%D0%BC%D1%87%D1%86%D0%B0-%D0%B8%D1%80%D0%B0%D0%B8%D0%B4%D0%B0", "text": "  В дните на цар Ирод, който управлявал Юдея от 30 г. преди Рождество Христово до 3 г. след Рождество Христово, живял в град Хеврон един свещеник на име Захарий, с жена си Елисавета, която била братовчедка на света Ана, майката на св. Богородица.   Захарий и Елисавета били праведни пред Бога: живеели според всички заповеди и наредби Господни. Те били в напреднала възраст. Нямали деца. На тая възраст не можели да се надяват, че ще им се роди чедо. Но въпреки това се молели усилено на Бога да стори с тях чудо: да им даде син, както в древността дарил с рожба престарялата Сарра.     Свещениците при Йерусалимския храм били разделени на 24 смени. Всяка смяна служела по осем дни, от събота до събота. Захарий бил от осмата смяна. Когато дошъл неговия ред, той се отправил за Йерусалим. Различните длъжности в храма /каденето, принасянето на жертви, грижата за седмосвещеника, сменяването на хлябовете на предложението и др./ се разпределяли между свещеници от всяка смяна по жребие. Този път се паднало на Захарий да влезе в храма Господен, за да покади. Народът се молел отвън през време на каденето.     Когато Захарий принасял кадилната жертва, ангел Господен му се явил отдясно на кадилния жертвеник. Като го видял, свещеникът се уплашил. Но ангелът му казал:   - Не бой се, Захарие! Твоята молитва бе чута: жена ти Елисавета ще ти роди син, и ще го наречеш с името Йоан; и ще имаш радост и веселие, и мнозина ще се зарадват на раждането му; защото той ще бъде велик пред Господа; няма да пие вино и сикер, и ще се изпълни с Дух Свети още от утробата на майка си; и мнозина синове Израилеви ще обърне към техния господ Бог; и ще върви пред Него в духа и силата на Илия, за да обърне сърцата на бащите към чедата, и непокорните към разума на праведните, та да приготви на Господа народ съвършен!   Ангелът възвестил на Захарий не само това, че ще му се роди син, но и това, че тоя негов син ще бъде велик светец и предтеча на Изкупителя на човечеството. Свещеникът, смутен и развълнуван, не могъл да разбере веднага тая вест. Затова казал на ангела:   - По какво ще узная това? Аз съм стар, па и жена ми е в напреднала възраст.   Ангелът му заявил:   - Аз съм Гавриил, който предстоя пред Бога, и съм пратен да говоря с тебе и да ти благовестя това; и ето, ти ще мълчиш и не ще можеш да говориш до деня, когато ще се сбъдне това, понеже не повярва на думите ми, които ще се сбъднат на времето си!   Онемяването било едновременно и знамение и наказание за свещеника. Народът чакал вън и се чудел, задето Захарий се бавел в храма. Когато свещеникът излязъл, не можел да продума и да благослови народа. За богомолците станало ясно, че той е имал видение.   След като изминали дните на службата, Захарий се върнал у дома си.   Скоро Елисавета заченала. Благочестивите съпрузи топло благодарили на Бога, че проявил към тях тази велика милост. Като прославяла Бога, Елисавета си казала:   - Тъй ми стори Господ в дните, в които ме погледна милостиво, за да снеме от мене укора между човеците.   На шестия месец след това събитие същият архистратиг Гавриил бил изпратен от Бога в галилейския град Назарет за възвести на пречистата Дева Мария, че ще бъде майка на Спасителя Господа Иисуса Христа.   Светата Дева запитала:   - Как ще бъде това, когато аз мъж не познавам?   Небесният пратеник й отговорил:   - Дух Свети ще слезе върху тебе, и силата на Всевишния ще те осени, затова и Светото, Което ще се роди от тебе, ще се нарече Син Божи. Ето и Елисавета, твоя сродница, наричана неплодна, зачена син в старините си, и е вече в шестия месец. У Бога няма да остане безсилна ни една дума!   Смирено и благоговейно светата Дева казала:   - Ето рабинята Господня; нека ми бъде по думата ти.   Тогава ангелът си отишъл от нея.   Пресвета Дева Мария се отправила веднага за град Хеврон, за да сподели радостта си със своята сродница Елисавета. Тя влязла в дома на свещеник Захарий и поздравила Елисавета. Когато Елисавета чула поздрава й, младенецът проиграл в утробата й. Тя се изпълнила с Дух Свети и извикала възторжено с висок глас:   - Благословена си ти между жените, и благословен е плодът на твоята утроба. И откъде ми е това - да дойде при мене майката на моя Господ? Защото, щом гласът на твоя поздрав достигна ушите ми, проигра младенецът радостно в утробата ми. И блажена е, която е повярвала, понеже ще се сбъдне казаното от Господа.   Света Дева Мария разбрала от думите на Елисавета, че Бог й е открил истината; тя, смирената Девица, е избрана да стане майка на Спасителя на човечеството; и Той, Спасителя ще дойде скоро на земята! Тя не могла повече да скрива високото звание, което архистратиг Гавриил й възвестил. Затова изрекла величествената песен:   - Душата ми величае Господа, и духът ми се зарадва в Бога, Спасителя мой, задето Той милостиво погледна унизеността на рабинята Си; защото, ето, отсега ще ме облажават всички родове; задето силният ми стори велико нещо, и свято е името Му; и Неговата милост е от род в род за ония, които се боят от Него!   Света Дева Мария останала при Елисавета около три месеца. И след това се върнала у дома си.   Когато настъпило времето, Елисавета родила обещания син. Съседите и роднините й се зарадвали с нея. На осмия ден трябвало да дадат име на мледенеца. Всички смятали, че той трябва да носи името на баща си. Но Елисавета казала:   - Не, а да се нарече Йоан.   Отгде е знаела Елисавета, че детето трябва да се казва Йоан? - Навярно и тя е получила указание за името на детето от Светия Дух, благодатта на Когото изпълнила цялото й същество, когато света Богородица я посетила. Тогава съществувал обичай детето да вземе името на някой роднина. А никой в рода на Захарий не се наричал Йоан. Затова близките се колебаели да изпълнят така ясно изразената воля на Елисавета. Трябвало най-после да запитат бащата. Със знаци му дали да разбере, че искат да знаят какво име желае той да се даде на детето. Той написал на дъсчица: \"Йоан му е името\".   В същия миг се развързали устата и езикът му. И той проговорил, като благославял и прославял Бога. Изпълнен с Духа Свети, той пророкувал:   - Благословен е Господ, Бог Израилев, задего посети и извърши избавление на своя народ... И ти, младенецо, ще се наречеш пророк на Всевишния, понеже ще вървиш пред лицето на Господа, за да приготвиш Неговите пътища, и да дадеш на народа му да познае спасението чрез прощаване на греховете им, поради великото милосърдие на нашия Бог, с което ни посети изток свише, за да просвети ония, които са в тъмнина и сянка смъртна, и да насочи нозете ни в пътя на мира.   Веста за всичко, което се случило при обрязването на Йоан, се разнесла по цялата планинска страна. Всички, които чули това, говорели помежду си:   - Какво ли ще бъде този младенец?     В определеното време се родил Иисус Христос. Това събитие хвърлило в голяма тревога жестокия и подозрителен юдейски цар Ирод. Понеже знаел, че Иисус е потомък на цар Давид, той се страхувал, да не би тоя Младенец, като порасне, да му отнеме престола. Затова издал заповед да бъдат избити всички деца от две години надолу във Витлеем и околностите му, та по тоя начин да бъде погубен и Младенецът Иисус.   Детето на Елисавета Йоан било също застрашено с убийство. Затова разтревожената майка се криела, с него в някаква пустинна планинска пещера. Скоро престарелите родители починали. Закрилян от Бога, Йоан, техният син, израсъл в пустинята и останал там до деня, когато се явил на Израиля.   Светата дева Ириада живеела в Александрия. Веднъж, като отишла на извора, за да си налее вода, тя видяла един кораб, който спрял на брега; на този кораб се намирали множество девици, мъже, иереи, дякони и монаси; всички те били оковани във вериги, защото ги водели на мъчение заради изповядване на името на Иисуса Христа. Внезапно Ириада пламнала от голяма любов към Господа; като се отказала от носенето на вода, тя доброволно се присъединила към Христовите затворници и била окована във вериги заедно с тях. След като корабът пристигнал в египетския град Антинопол, света Ириада преди всички други претърпяла жестоки изтезания и била посечена с меч*, а след нея и всички останали запечатали с кръвта си своето изповядване на вярата си в Иисуса Христа.   * Света Ириада загинала около 308 година. Вторично паметта й се празнува под името Раиса и е на 5 септември.", "date": "2017.09.23", "title": "Зачатие на св. Йоан Предтеча и Кръстител. Св. мчца Ираида"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/373058-%D0%B4%D0%B0%D0%B9-%D0%B1%D0%BE%D0%B6%D0%B5,-%D1%80%D1%83%D1%81%D0%B8%D1%8F-%D0%BD%D0%B8%D0%BA%D0%BE%D0%B3%D0%B0-%D0%B4%D0%B0-%D0%BD%D0%B5-%D1%81%D1%82%D0%B0%D0%BD%D0%B5-%D0%BD%D0%B0%D1%88-%D0%B2%D1%80%D0%B0%D0%B3", "text": "Нелепо ще е да се изпокараме с Москва заради НАТО, България трябва да обяви неутралитет               Последната българска държава се е родила благодарение на руската имперска политика и ако някои от нас още не разбират защо трябва да сме благодарни за това, в интерес на националната ни сигурност и суверенитет е да ги накараме да млъкнат. А не удобно да им раздаваме ефир и пиарски да ги обслужваме. Който не ще да живее у нас и чувствал, че Англия му е дом - да си бие камшика и айде. Айде - да му не виждаме очите повече отсам границата. От предатели и родоотстъпници ни се гади вече.   Прашасал правителствен доклад от средата на миналата година бе пляснат насред нищото в средата на септември на депутатските банки и разбуни държавата. А в него четем и не вярваме на очите си - Русия е изкарана враг №1 на България. Не само на нас, но и на цяла Европа. Да, естествено, написаното е прекарано през военната доктрина на НАТО, звучи не по врат, а по шия, но най-вече от него лъха на вехто, на чистопробно чиновническо скодоумие. В есента на 2017 г. антируските дитирамби звучат нелепо, чуйте какво говорят напоследък и ръководителят на ЕК Жан Клод Юнкер, и германският канцлер Ангела Меркел. Говорят за сближаване с Русия. Спряха да обиждат и неглижират руския президент Владимир Путин. В Европа изобщо още е жив споменът от победоносния ход на Червената армия и там умеят да скланят глава пред победителя.   Докато САЩ се чувстват неуязвими и не признават поражението. И пускат мухите в полираните и недообразовани глави на нашенските десни „лидерчета\" и ето как ще изядем шамарите заради тях.    Отколе нашите чиновници обичат да преписват дословно чужди военни доктрини и да ни вкарват във войни с не когото трябва. На тях, безименните автори на тази поредна правителствена фъшкия, пак ще им се размине. Никой не им знае имената, никой няма и да ги научи. Те пак някак си ще минат между капките на справедливия народен гняв, сухи и невинни като бели лястовички. Те пишат глупостите, а нас и децата ни ще ни посипват шрапнелите на тяхното държавническо скудоумие.   в скоро време и САЩ най-накрая не мирясат. Истината е, че САЩ загуби мача срещу Русия в Близкия изток - руснаците сплескаха тяхното чудовищно творение ИДИЛ, но отказват да си признаят. Затова и не куртолисват, а продължават с дислокациите на терористични единици, само спецслужбите знаят къде. Русия размаза ИДИЛ за облекчение на цялата европейска и световна общественост. Триумфални аплаузи и медийни фанфари за Русия обаче нямаше. Добре че ползваме чужди езици, та да разберем за победата им над ИДИЛ. Малко преди братушките окончателно да им разнесат костите из пустинята - в края на август, дори имаше теч на секретни данни, че САЩ спешно са евакуирали огромната част от главатарите от ИДИЛ от района на Дейр ез-Зор в Сирия. САЩ явно планират да използват терористите, повечето от които са преминали през американски курсове по тактика в различни части на света, за провеждане на терористични атаки и формиране на терористични групи. Интересно сега за къде ги готвят тези главорези?   САЩ позорно загубиха, но продължават да реорганизират военните си сили и средства и да ги дислоцират в ключови територии срещу Русия. САЩ отричат победата над ИДИЛ, ИДИЛ била само... отслабена Това чухме от американски експерти в предаването „Вечер със Соловьов\" по канала „Россия Г. Нагли, ама нагли американците - до последно.   Така звучат американците, но я си представете - те наистина предислоцират въоръжените си сили, наред с терористите си. срещу Русия. И войната продължава. Нашата територия е част от техния план - у нас има натовски бази, от които ще се водят не отбранителни, а нападателни действия. Не слушайте брътвежите на платените им клакьори, че НАТО щяла да ни пази. Как ще ни опази НАТО, никой от тези американски мекерета не може да обясни. Защото няма как НАТО да се противопостави ефективно няма такова условие в договора ни  с тази организация. Не това е и целта очевидно.   .   НАТО особено „бързаше\" да приеме Черна гора. Нейното влизане имаше критично значение, защото така пактът затвори Адриатическо море и на практика си осигури абсолютно доминиране в този регион. Но изтърваха Турция.   САЩ изтърваха турците, понеже се полакомиха да им разбият държавата и да подкрепят формирането на нова държава - независим Кюрдистан. Вероятно надявайки се това да им осигури лидираща роля в района. Контрол върху новите газови трасета и търговски коридори, контрол върху новия световен ред. Ама нещо все не им достига, знание ли, опит ли, акъл ли. Като нашенския Бай Ганьо и американецът все гони келепиреца.   И накрая САЩ и НАТО изтърваха Босфора - Дарданелите паднаха още при посещението на Владимир Путин в Атон преди 3 години. Турция хем е в НАТО, хем вместо ПРО-то, ще разположат руската отбранителна система С-400 и при това ще си платят. Не може да му се отрече на турския президент Ердоган, че умее да дразни до смърт. И американският чу колега този път няма на кого да се развика - уволнен си!   За едната Черна гора на Адриатика сега хомосексуалната армия ще бъде натирена и обезвредена. Проблемът е, че това обезвреждане ще се осъществи на наша територия включително и това е крайно опасно за нас. Затова овреме трябва да се отдръпнем от този сатанински съюз, в който имаме незавидна роля на жертвения ага в харема, който ще бъде заклан, в мига, в който свърши работата. Целта им у нас бе да си заплюят нашето късче земя, да разположат натовски бази, при това - безплатно, като подло противопоставят българите на кръвните им братя и освободители - руснаците. Та нали затова първата задача, която обяви американският посланик у нас Ерик Рубин бе да се пребори с естествената ни русофилия. Точно обратното се получава, фондация „Америка за България\" напразно си хвърля парите по нашето образование.   Нека да помислим - какво би станало, ако ние продължаваме да играем по натовската свирка. Ако настане война и от нашата територия започнат военни операции срещу Русия. Ония сбърканяци под американския флаг пак ще загубят войната, в това няма никакво съмнение, но разрухата от техните скудоумни усилия остава за нас. След тях поне 100 години ни трябват, за да възстановим държавата си и благосъстоянието на народа до нивата от 80-те години на миналия век.   Нищо чудно ние, като техни сателити, да се окажем в разорена, обезобразена и най-важното - съкратена на 1/4 държава. Защото след Голямата война никой от Великите сили няма да ни иска ни за съсед, ни за съюзник.     Някой в това мижаво и посредствено българско правителство като пише и подписва подобни доклади, идентифициращи Русия като враг, мисли ли за възможната развръзка. Мисли ли за план А, за план Б, за лошия сценарий за нас, българите. Някой мисли ли какво би станало ако България пак е в ролята на предателя, как това ще се отрази на държавната ни граница. Дали пък този път всички Велики сили няма да се договорят България да се разпокъса и сведе до едно по-голямшко село, че да им мирне и на тях главата.   „Това никой да не мисли за последствията от некадърното управлението на България е нарочно направено. Някъде в началото на нулевите години царското правителство   премахна със закон личната отговорност на министри и висши държавни чиновници. И безобразията ни зариха и нас, и цялата ни държава. Повлякоха ни в поредната национална катастрофа, без дори пушка да е пукнала в Балкана. Затова и престъпниците овладяха държавата   Само за министър няма затвор днес. Депутатите ги съдят, но не и министрите - забележете!   Най-идиоти в цялата тази словесна вакханалия срещу Русия са „десните\". Ако не броим странната двойствена позиция на ВМРО. Десните сглобиха нов тезис срещу Русия - Борисов бил като Путин. Де да беше, де да беше! Единият - велик син на нацията си, разпознаваем, уважаван и обичан по света политик, а другият - никому неизвестен регионален слуга на кофти господари. Разлика, не просто съществена, а очебийна. Но десните стратези са направо извън релси от надигащото се народно недоволство от НАТО, базите му у нас и безсрамния слугинаж пред Европа, НАТО и лично гологъзене пред САЩ.   Народът масово си иска Русия - това е истината. А с, меко казано, нелюбезния си тон към Москва прекаляваме. Осъзнаваме ли, че така повече не може да продължаваме? Не за друго, ами защото последствията за нас ще са ужасяващи.   Неутралитетът е наистина възможен. Само че затова се искат мъже като унгареца Виктор Орбан. Който си остава евроинтегриран, но строи в същото време разширението на АЕЦ „Пакш\" с руска ядрена технология с над 10 млрд. евро руски инвестиции и пет пари не дава за хилавия вой на еврочиновниците.   България трябва спешно да излезе от НАТО и да обяви неутралитет. И вместо да ми вадите от десет кладенеца вода, опитайте се да помислите трезво върху посоката и силата на ветровете, които се носят над главите на всички ни. Опитайте се да не забравяте за ислямизираща се Турция - нищо, че Ердоган реши да вземе руската отбранителната система С-400 на своя територия. САЩ побързаха да го заплашат със санкции - смях, смях и срам за днешната американска администрация! Срам и за нашите тъпаци, които им слугуват и се уреждат с власт и пари. За наша сметка. Срам и за нас, че продължаваме да ги търпим, а не ги разринем и тях, и бунището, в което превърнаха Министерския съвет на България.", "date": "2017.09.23", "title": "Дай Боже, Русия никога да не стане наш враг"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373059-%D0%B4%D1%80%D1%83%D0%B3%D0%B0%D1%80%D0%BA%D0%BE-%D0%BD%D0%B8%D0%BD%D0%BE%D0%B2%D0%B0,-%D0%B0%D0%BA%D0%BE-%D0%B8%D0%BC%D0%B0-%D0%B5%D0%B4%D0%BD%D0%B0-%D0%BF%D0%B0%D1%80%D0%B0%D0%BB%D0%B5%D0%BB%D0%BD%D0%B0,-%D1%84%D0%B0%D0%BB%D1%88%D0%B8%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%BD%D1%8F%D0%BC%D0%B0-%D0%BB%D0%B8-%D0%B2-%D0%BD%D0%B5%D1%8F-%D0%B8-%D0%B5%D0%B4%D0%BD%D0%B0-%D0%BF%D0%B0%D1%80%D0%B0%D0%BB%D0%B5%D0%BB%D0%BD%D0%B0-%D0%B8-%D1%84%D0%B0%D0%BB%D1%88%D0%B8%D0%B2%D0%B0-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0-%D0%BF%D0%B0%D1%80%D1%82%D0%B8%D1%8F", "text": "                  От сърце благодаря за това отличие, въпреки че не съм сигурен доколко съм го заслужил. Сега, и без нафукана патетика, мога спокойно да поседя на последната си спирка — там, гдето свършва трамвая, както се пееше в една песничка — с ясно съзнание, че аз съм дотук. Но и с вярата, че посветих целия си живот, целия без остатък, и делата си, и всеки написан от мен ред, и всеки заснет филмов кадър на великата идея за един нов, справедлив социалистически свят.   Останах й верен, дори когато ме предаваха, и й служих вярно както и доколкото мога — въпреки всичко, което се случваше с мен и около мен. От ранното си детство, когато, възседнал баща си, ревях на забранените и громени от полицията първомайски демонстрации «Бандера роса» на турски — «Кармазъ байрак яшасъ» заради турския пролетариат от района, който обитавахме!   Споделях с моята партия победи и поражения, изстрадвах като моя лична драма нейните провали, грешки и грехове. И както на моите близки приятели е известно — включително греха, сторен от онези бдителни другари, които бяха монтирали 6 микрофона в моя дом на наследствени комунисти. Причината, доколкото разбирах неразбираемото, бе, защото невинаги съм бил послушен и лицеприятен партиен член. И такъв си останах 75 години от онзи ден, когато в една сиромашка мансарда на група ремсисти бе тържествено обявено, че са приети в партията. Оттогава и до днес никому и за нищо не се извинявам заради партийното си поведение.   По този повод си спомням един грузински тост:   При едно голямо наводнение скорпионът стоял на брега на придошлата река в отчаяние, защото не умеел да плува. Тогава се помолил на кучето: «Братко, ти умееш да плуваш, нека се кача на гърба ти до отсрещния бряг. Цял живот ще съм ти благодарен!»   Качил се скорпионът на гърба на кучето и то заплавало в бурната вода. Но точно в средата на реката скорпионът го ужилил смъртно.   «Защо го направи? — жално попитало кучето, — Сега и аз, и ти ще загинем!»   «Ех, прав си, брат, но такъв ми е характерът».   Нещо такова си мисля на тема микрофоните и други деяния, с които някои бранеха социализма от социалистите.   И за да остана и аз верен на нрава си, ще споделя с вас накратко някои мисли, скъпи мои другари и особено другарки, и надявам се, Корнелия няма да ми се мръщи!   Тя е привързана, другарката Нинова (съжалявам искрено за това, което й се е случило!), привързана е към своя израз, нелишен от дълбок смисъл — израза за паралелната държава. Това е хубав образ, очертаващ нашата печална съвременност. Но аз имам въпроси към този казус и ще ги изложа подробно в предстоящата дискусия по новите идеологеми и цели, стратегии и тактики на партията при коренно променените исторически обстоятелства. Тази дискусия ще се състои следващия понеделник, както ни обещават от 25 години.   А тя е важна, дискусията, защото чух по телевизията един депутат от левицата, който на въпроса на водещата как се отнася към миналото на Партията — и в нелегалния й период, и когато е била на власт, отвърна: «Ние сме друго поколение и нямаме нищо общо с миналото».   Така ли, другарю? Ако ти нямаш нищо общо, аз имам — и много общо, което кръвно ме свързва с партийната съдба. Трябва да се изясним дали случайно аз и ти не сме в две различни партии? Или един от двамата ни по погрешка е попаднал там, където не му е мястото?   Друг пък един, също така личен социалист, обяви по телевизията, че 9 септември може да бъде отбелязан, ако партийното ръководство има съответното решение, но той, депутат от БСП, нямал лични причини да различава този ден от който и да било друг ден от календара. И много такива подобни — уви, повече от много! — които ме изпълват със съмнението, че завеян по възрастови причини, съм сбъркал входа на «Позитано» и съм попаднал в друга партия. Голям гаф от моя страна!   И когато другарката Нинова оздравее, което от сърце пожелавам да стане най-скоро, бих я попитал:   А двете паралелни реалности — автентичната и нейната имитация — не са две паралелни магистрали, а са взаимно вплетени в як моряшки възел.   Като онова яко въже, което ме е стряскало насън 123 нощи, докато Червената армия неочаквано бързо навлезе в родината от изток, а хитлеровата армия, за голяма скръб на мнозина днешни политици, се изнизваше панически на запад.   И поради отлаганата заради бомбардировките и евакуациите на хора и затвори присъда така и си остана неизпълнена. Което ме лиши от гордото съзнание, че съм герой, загинал за каузата. «Не везет мне в смерти — повезет в любви!»   Та, на темата за двете сплетени въжета и двете сплетени Българии — автентичната и нейната имитация — не следва ли да ги разграничим ясно и с ясни думи?   Защото както Балканът, с неговите върхове и падини, е неделим от България, така и социалистическото движение — с неговите върхове и падини, е неделимо от историята на България през последните 120 години!  И още, и още много са моите въпроси, които в тази тържествена за мен вечер няма да задам, за да приближа часа, когато с приятели ще пийнем по ракийка в кръчмата отсреща — там където свършва трамвая…   Още веднъж благодаря!", "date": "2017.09.23", "title": "Другарко Нинова, ако има една паралелна, фалшива България, няма ли в нея и една паралелна и фалшива социалистическа партия?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373060-%D0%BD%D0%B0%D1%80%D0%BE%D0%B4-%D0%B1%D0%B5%D0%B7-%D0%B1%D1%8A%D0%B4%D0%B5%D1%89%D0%B5,-%D0%B5%D0%BB%D0%B5%D0%BA%D1%82%D0%BE%D1%80%D0%B0%D1%82-%D0%B1%D0%B5%D0%B7-%D0%BC%D0%BE%D0%B7%D1%8A%D0%BA", "text": "   арод без бъдеще лекторат без мозък лоба и завист рогантност, агресия инету Борисов згнанници в Родината ъсипано поколение злъгани надежди игранти, ислямисти, терористи лигофрени политици еляндури по телевизора елешко търпение рагично оцеляване симилация.", "date": "2017.09.23", "title": "Народ без бъдеще, електорат без мозък!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373061-%D0%B8%D0%B7%D0%B2%D0%B5%D1%81%D1%82%D0%BD%D0%B0-%D0%B4%D0%B6%D0%B5%D1%81%D0%B8%D0%BA%D0%B0-%D1%81%D0%B8%D0%BC%D0%BF%D1%81%D1%8A%D0%BD-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%BF%D0%B8%D1%8F%D0%BD%D0%B0-%D0%B8-%D0%B4%D0%B5%D0%B1%D0%B5%D0%BB%D0%B0-%D0%BF%D0%B0%D1%87%D0%B0%D0%B2%D1%80%D0%B0-%D1%81%D0%BD%D0%B8%D0%BC%D0%BA%D0%B8-%D0%B2%D0%B8%D0%B4%D0%B5%D0%BE", "text": "Тя можеше да се похвали буквално с всичко - прекрасен глас, успешна кариера, външен вид, на който се възхищаваха всички... А сега ситуацията около нея е напълно различна! Джесика Симпсън (37) беше световно известна певица от Тексас. Публиката я обожаваше, а хитовете й бяха наистина популярни. От известно време обаче и хитовете, и самата тя изпаднаха в забвение, а неотдавна Джесика беше заснета от жълто издание в Лос Анджелис през нощта и имала наистина ужасен вид.  \r\n   \r\n   \r\n                 Мътни очи, тромави движения, гримаси и очевидно качване на килограми - това са само част от промените в нея през последните години. Певицата е толкова пияна, че на няколко пъти пада и се налага да я вдигат. \r\n \r\n \r\n", "date": "2017.09.23", "title": "Известна Джесика Симпсън се превърна в пияна и дебела пачавра (СНИМКИ/ВИДЕО)"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/373062-%D0%BD%D0%BE%D0%B2%D0%B8%D1%8F%D1%82-%D1%81%D0%B5%D0%BA%D1%81-%D1%81%D0%B8%D0%BC%D0%B2%D0%BE%D0%BB-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D0%B1%D0%B0%D0%BB%D0%B5%D1%82-%D0%B2%D0%B8%D0%B4%D0%B5%D0%BE-%D1%81%D0%BD%D0%B8%D0%BC%D0%BA%D0%B8", "text": "Новинарският ресурс \"Супер\" разказа за потомка на прима балерина на Мариинския театър.    Тя се оказа звезда на Болшой театър - 19-годишната Елеонора Севенард. Роднината на Матилда Кшесинская е завършила Академията за руски балет \"Ваганова\", а в трупата на най-добрия театър на страната са я приели тази година.    Балерината е фаворитка на Николай Цискаридзе в Болшой театър. През ноември Елеонора ще танцува на бала на дебютантките Tatler.                                  ", "date": "2017.09.23", "title": "Новият секс символ на руския балет(Видео + Снимки)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373054-%D0%BC%D0%B2%D1%80-%D0%BD%D0%B8-%D0%B4%D0%BE%D0%BA%D0%B0%D0%B7%D0%B0,-%D1%87%D0%B5-%D0%B6%D0%B8%D0%B2%D0%B5%D0%B5%D0%BC-%D0%B2-%D0%BC%D0%B0%D1%84%D0%B8%D0%BE%D1%82%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "  Има подозрения, че дори премиерът Бойко Борисов се включил в пиар акцията, като променил датата на телевизионното си интервю по БТВ от петък в понеделник, за да се потупа по гърдите със заловената банда. Нищо ново под слънцето. Разбира се, адмирации заслужават всички ченгета, които са се потрудили, за да вкарат в ареста уличените кримки. Както се казва, дано злото да е вече с едно по-малко. Скептичните нагласи на хората към подобни хвалби, обаче никак не са случайни.     И полицейските началници трябва да се сърдят само на себе си за това. Защото са наясно, че само бъдещето ще покаже дали са се справили със задачата  да съберат достатъчно доказателства, така че за бандитите да няма мърдане. Предстои тежка съдебна битка, в която ще лъсне кой крив и кой прав. Десетките полицейски акции през последните няколко години, шумно рекламирани в медиите, се оказаха само „тумба-лумба”. За не малка част от тях държавата ни беше осъдена в Страсбург, а народът плати за данданията. Мнозина още си спомнят, че и  тогава куп главни секретари и шефове на дирекции в МВР ни се изреждаха, за да ни убеждават, че са направили „безпрецедентни”, „брилянтни” и „ювелирни” акции. Ако се съди по задържаните групи „Килърите 1,2,3, 4, 5” и т. н., излиза, че „България” нонстоп бълва „фабрики за убийства”.   Някои от делата влязоха в съда, но до сега все още продължават да се балтаят някъде по съдебните инстанции, без да има надежда скоро да им се види края. На практика само едно дело срещу банда за мокри поръчки е на път окончателно да приключи. Става дума за групата на Петър Стоянов-Сумиста, известна като „Килърите”. До месец ще стане ясно дали магистратите от ВКС ще потвърдят трите доживотни присъди, с които се обзаведоха престъпниците за две убийства- това на адвокат Петър Лупов и бизнесмена Румен Рачев.   Главният секретар Младен Маринов, сочен за бивш охранител на подземен бос, и шефът на ГДНП Христо Терзийски ни осветлиха за последните разкрития срещу брадясали кримки, познати до болка на МВР и обществото с престъпните си дела още от време оно. И дума не чухме от тях защо доверието на хората в полицията се е сринало до невиждано ниско ниво и по каква причина ченгетата са тотално демотивирани. Не казаха защо България се нарежда на първо място по корупция в Европа. Затраяха си и за това, че няма нито един задържан висш чиновник за рушвет. Не се напънаха да оборят съмненията, че кадри на модела КОЙ са превзели службите за сигурност и ги използват за саморазправа с политически и бизнес опоненти.  При това положение хич да не се надяваме да ни разяснят защо ежедневно получаваме пълен набор от доказателства, че в България мафията си има държава.   Ясно е, че за да говорят открито за властовата омерта се иска не само смело сърце, но и готовност да сложат кръст на кариерата, че и на живота си дори. Вместо това Младен Маринов показа самоотвержена готовност да се наведе на властта. Разясни защо е отнет лиценза на завода за боеприпаси „Емко”. „Имало е смесване на боеприпаси, което не е позволено. Сега са открити други нарушения”, уточни той, видимо доволен от последното.   Накрая ще се окаже, че от главния секретар ще зависи съдбата на „Емко”. И до този момент не е ясно, защо предприятието не е предупредено за отстраняване на нередностите, каквато е обичайната практика, преди да се атакува фронтално. Така, докато ни баламосва с приказки за всеизвестни бандити и изживявайки се като върховен орган за съдбата на ВПК, досущ като последна съдебна инстанция,  Младен Маринов не разбра как нагледно ни доказа, че всъщност съвсем безропотно си живеем в мафиотската държава. Явно такива борци сме си заслужили.", "date": "2017.09.23", "title": "МВР ни доказа, че живеем в мафиотска държава"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373055-%D0%B2-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%BF%D0%BE%D0%BA%D1%80%D0%B0%D0%B9%D0%BD%D0%B8%D0%BD%D0%B8-%D0%BD%D1%8F%D0%BC%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82", "text": "              \"На празника на Босилеград Малка Богородица, който според календара на Сръбската православна църква се отбелязва на 21 септември, крайпътните скали по пътя за Босилеград откъм Сърбия осъмнаха с анонимни плакати с надписи на сръбски „БИА дори и мечтите убива“ и „БИА убива Босилеград“.       За незапознатите, БИА е сръбската абревиатура на „Безбедносно информативна агенция“ тоест на „Информационната агенция за сигурност“ или еквивалент на някогашната Държавна сигурност, или още по-точно, на УДБА. Самите плакати са елементарни и в тях няма нищо от патоса на известните български организации които безкомпромисно атакуват сръбската държава за катастрофалното и безизходно положение на българското малцинство в Сърбия. В почерка на тия анонимни плакати има нещо поетично и младежко. Осъзната горчива истина за престъпните групировки на сръбската служба за сигурност в чиято смъртна хватка Босилеград се задушава през последните 16 години. И е на път да издъхне след един век безмилостна борба за оцеляване във всичките седем досегашни югославски държави.   . Да, вярно е, БИА убива Босилеград. Убива и мечтите и желанието на младите да останат да живеят в родния си град. Те са принудени да си потърсят по-добро и по-сигурно място за живот. Да оставят родните си домове създавани от поколения преди тях и да се скатават в гарсониери под наем в крайградските квартали на големите градове.   По същото време, на другия край на Западните покрайнини, в Цариброд, прекръстен на Димитровград по името на най-големият български национален предател и автор на македонизацията на Пиринския край, в рамките на само три дни се струпа държавното ръководство на Р България.    Вицепрезидентката г-жа Илиана Йотова откри паметник на Ботев пред едноименното училище в което няма нито една паралелка на български език. Общински ръководители, директори на училища и учители се надпреварваха в присъствието на г-жа Йотова да говорят на сръбски език! Защото, Боже мой, там беше и шефа на кабинета на президента Вучич, г-н Селакович и той можеше да си помисли нещо лошо. А ние, нали, живеем в тая държава, дето се вика, сръбски хляб ядем и какво… Ще вземат да ни уволнят и после какво ще правим!?   След три дни, пак по повод празника на града Малка Богородица в Цариброд дойде българският вицепремиер Валери Симеонов. В голямата зала на Спортния център той държи реч, опитва се да ни вдъхне смелост и кураж, да даде надежда, да предложи помощ. Очаква предложения. Очевидно си ги представя нещата по опростеният, стандартен начин - от обиколките и срещите с гражданите по българските села и градове. Но тука присъстващите мълчат, гледат втренчено пред себе си, изказват се неподготвено, несвързано, говорят извън темата. В гласът им се чувства несигурност. В очите им проблясва ужас и страх от всяка една по-откровена мисъл и остра дума. Страх на роби които треперят от жестокостта на господаря.    Роби, които по сред нощ, скрити в скалите край реката, лепят плакати за да изкрещят мъката и болката си от убийството на родния им Босилеград и убитите мечти да останат и да създадат семейство в него. Всичко това се случва днес, на 50 километра от София, пред очите на българския вицепрезидент и вицепремиер, пред очите на сръбските министри, които водят преговори за членството на Сърбия в ЕС и пред очите на съвременна Европа. Наследница на онази Европа, която в началото на миналия век ни откъсна от родината и ни набута в стените на югославската тъмница\", пише още", "date": "2017.09.23", "title": "В Западните покрайнини няма независимост"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373056-%D0%BF%D1%80%D0%BE%D1%84-%D1%8F%D0%BD%D0%B0%D0%BA%D0%B8%D0%B5%D0%B2-%D0%B2-%D0%BE%D0%BF%D0%B8%D1%82-%D0%B7%D0%B0-%D0%B8%D0%B7%D1%87%D0%B8%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%BE%D0%B3%D0%B8%D0%B7%D0%BD%D0%B0%D0%BB%D0%B8%D1%82%D0%B5-%D0%B2-%D0%BA%D1%80%D1%8A%D0%B2-%D0%B1%D0%BE%D1%82%D1%83%D1%88%D0%B8", "text": "              “Въобще, преди 9/9 1944 г. ничия кръв не е била “проляна” заради идеи (комунистически, социалистически, анти-нацистки и т.н.). България е била преди тази дата (макар и фатално погрешно обвързана с Хитлерова Германия) цивилизована европейска страна, с прилична (за военните условия) свобода на словото и съвестта.”   Проф. Янакиев, разбира се, има право на мнение и свободата да го изказва, дори и в издания, които претендират да са сериозни. Но когато един човек пропуска не просто проливането на кръвта на един човек, а пропуска една цяла антидемократична епоха - след 19-и май 1934 г., тогава този човек определено няма как да стигне до идеята за национално помирение.           Ще напомня на професора, че историята на България е достатъчно добре проучена и налице са достатъчно много доказателства, факти и документи за това, че преди 9-и септември 1944 в страната е била проливана кръв заради идеи.   Освен ако професорът не приема, че кръвта на Гео Милев е пролята не заради идеи, а заради нещо друго.   Или на Йосиф Хербст.  Или на Христо Ясенов.  Или на Сергей Румянцев.   Или на убитите партизани, ятаци, техните деца и близки. Но, разбира се, има и едни други хора, чиято кръв е пролята - без съд и без присъда. Тези хора бяха определени от депутата от ОДС Дянко Марков като “враждебно население”. Става дума за населението в Тракия и Македония, по-точно - за 11 343 души, които са лишени от българско поданство с нарочен закон, приет от “демократичното” Народно събрание. 11 343 човека, които са натоварени от българските власти, на българските вагони и депортирани в концентрационния лагер Треблинка, където - както е била договореността между “демократичното” царство България и нацистка Германия - са били убити.       По-нататък в статията, проф. Янакиев пише: “Защото, ще попитам, дали “фашисти” са били и затваряните, и убивани по най-зверски начин там млади хора, слушащи западна музика, обличащи се в тесни панталони и събиращи се в артистични градски компании?” (бел. ред. - примерът на Янакиев е изключително екстравагантен, защото в лагерите при комунизма, просъществували до началото на 60-те години има всякакви затворници, но най-малко могат да се намерят случаи за затваряни за западна музика и тесни панталони).  Отговорът е, разбира се, лесен: не, не са били фашисти тези хора. Но за сметка на това, затваряните и убиваните по най-зверски начин в българските фашистки лагери - Еникьой, Гонда вода, Кръсто поле и т.н. са били комунисти, земеделци, демократи, безпартийни. И са били затваряни не заради дрехите, които са носели или музиката, която са слушали, а заради идеите, които са им се въртели в главата.             Под статията в “Дневник” има коментари - при това стотици. Не съм ги чел, нямам желание, но ми направи впечатление кой коментар е сложен в дясната колонка, като “избран”: “Тези седем хиляди евреи ли са оправданието за загиналите и тормозените по лагерите, за безследно изчезналите, за продължаващото разграбване на българите от комунистически чеда и внуци?”   Разбира се, тези убити хора не са оправданието, те са обяснението защо режимът преди 9-и септември е бил про-нацистки, про-фашистки и нечовешки. За справка на съмняващите се - Нюрнбергските процеси обявяват депортацията на мирно население за военно престъпление *и* за престъпление срещу човечеството. Споменах ли по-горе, че това е същото българско население, което депутатът от ОДС Дянко Марков обяви от трибуната на Парламента за “враждебно население”? Не “вражеско”, а “враждебно”!   А тези 11 343 души са били българи - също като останалите в Тракия и Македония, но лишени от “демократичния” царски режим от български паспорти, за да може да бъдат депортирани по-лесно - което само по себе си е отделно престъпление.   Така че, думите на проф. Янакиев са не просто непознаване или отричане на историята.  Те са опит за измиване на потъналите в кръв ръце на цар Борис III.  Те са опит за пренаписване на историята.  Те са опит за изчистване на прогизналите в кръв ботуши на организаторите на депортацията, на убийците на Гео Милев и Йосиф Хербст, както и на тези на Никола Вапцаров - обявен от проф. Янакиев, при това с получер шрифт, за… терорист. С което българските антифашистки бойци стават уникални - в цяла Европа те са антифашистки, но у нас са… терористи?!   Уважаеми приятели, това е положението в България, после да не се чудим и маем защо сме на това дередже, щом уж сериозни издания пускат уж сериозни статии на уж сериозни хора; личи си и по коментарите под статията колко малко хора познават историята и колко малко се замислят върху писаните думи.  ", "date": "2017.09.23", "title": "Проф. Янакиев в опит за изчистване на прогизналите в кръв ботуши"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373057-%D0%BF%D1%80%D0%B0%D0%B7%D0%BD%D0%B8%D0%BA%D1%8A%D1%82,-%D0%BA%D0%BE%D0%B9%D1%82%D0%BE-%D0%BD%D0%B5-%D0%B5-%D0%B1%D0%B0%D1%88-%D0%BF%D1%80%D0%B0%D0%B7%D0%BD%D0%B8%D0%BA", "text": "            Днес България и българите сме силно зависими страна и хора. Зависимостите ни обаче са изключително вътрешни, вместо външни. И са по-силни може би дори от времето на Османското владичество. В България олигархията продължава да е едноличен собственик на държавата!       Само четири седмици преди днешния национален празник управляващите ни мутри и лакеи на олигархията:   1. Приеха България да е единствената страна в ЕС, в която да има едноинстанционни съдебни дела.   2. Доведоха до това, че България е единствената страна член на ЕС заплашена от спиране на правата по Орхуската конвенция, заради системното и нарушаване на решенията ѝ.   3. Подкрепиха увеличаване на някои съдебни такси до 1800 ПЪТИ спрямо сегашните.   4. Посочиха за председател на Върховния административен съд силно компрометиран човек на статуквото в съдебната система, противник на нейното реформиране.   5. Отново избраха членове на Висшия съдебен съвет от парламентарната квота без какъвто и да е дебат за техните професионални и морални качества, и обществен авторитет.   6. Назначиха двама доказани мошеници, некадърници и слуги на Мафията за изпълнителни директори на Българската банка за развитие.   7. Източиха 100 милиона лева обществени средства за изкупуване на дългове на оръжеен завод, собственост на Мафията.   8. Подкрепиха за първи път от сто години изпълнителната власт да решава кога да започва и спира ловния сезон без да се вслушат в ловните експерти и учените.   Списъкът може да бъде продължен с още поне дузина примери, подчертаващи нашата силна зависимост от хора вътре в България, които изобщо не ни мислят доброто и имат интерес да бъдем бедни, болни, необразовани, апатични и агресивни. Но не и независими.   Така щото, нека днес на Националния празник, който не е баш празник да се замислим много сериозно за себе си и за битките, които ни предстоят с тези хора.", "date": "2017.09.23", "title": "Празникът, който не е баш празник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373053-%D0%BC%D0%B0%D0%BB%D0%BA%D0%B0-%D1%82%D0%B5%D0%BE%D1%80%D0%B8%D1%8F-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0", "text": "              Не обичам да говоря за себе си, още по-малко да споделям личните си преживявания. Онзи ден обаче ме предизвика главният секретар на МВР Младен едикойси. Стъкмен с костюм и бутафорна увереност той заяви от телевизора, че МВР правело всичко възможно да залови похитителите на Адриан Златков. „Гениалната” тактика се състояла в това да изчакат, докато някой от групата на престъпниците пропее или се похвали някъде с парите. Те, видите ли, били алчни хора, които можело един ден да се скарат и под влияние на гнева да почнат да се предават.   Колкото и да съм свикнал с разпада на службите и началническата безпомощност, тази откровена циничност направо ме трогна. Този незнамкойси командва близо 60 000 служители, служби и структури, техника, лаборатории, коли и дори вертолети, но чака бандюгите сами да се накиснат. Браво, това се казва качествен подбор.   Преди девет години, на 22 септември, бях пребит почти до смърт. Кома, операции, реанимация, пак операции, операции... Невероятните медици от ВМА сториха чудо. Може и Господ да е помогнал, но те дадоха всичко - и ето сега подреждам редовете.     Месеци наред разследването на моя случай не помръдваше. Тогава отидох при тогавашния градски прокурор на София Николай Кокинов. А той вдига рамене:   някой ден...   Реших, че се шегува и отидох при главния прокурор Борис Велчев. Като чу одисеите ми той вдигна телефона и разпореди да се възобнови разследването. Оказа се, обаче, че докато са чакали някой от бандата или поръчителите сам да се предаде и разкае, са изчезнали записите от камерите в района, където бе извършено покушението.   Срещнах се и с Бойко Борисов, който тъкмо беше станал министър-председател.  , - каза ми той. След това описа откъде са минали биячите, по какъв маршрут са се изнесли след акцията, къде са изгорили опръсканите с кръвта ми дрехи и пр. Според него това били същите хора, които преди време взривили джипа на Цветелина Бориславова. Рекох си: край, този път бандата няма да се измъкне. Нито нейният бос. Е, измъкнаха се. Не че някой ги е търсил, де... Указанията са или други и по целеобразност. Както и досега.   Викаха ме и в Парламентарната комисия за контрол на ДАНС. Казаха, че всички действия спрямо мен по разработката „Галерия” на ДАНС са незаконни.   Сега някои медийни издатели се изживяват като жертви и „активни борци” само защото имената им попаднали в списъка на подслушваните, но сами знаят, че са се оказали там, защото са препечатвали текстове от нашумелия сайт „Опасните новини”. Свързваха мен с него. Там излизаха нелицеприятни, но верни факти за хора от властта. Затова бях пребит.       Днес сайтът Фрог нюз, чийто създател съм, публикува журналистически разкрития и остри критики срещу статуквото и властта. И отново съм „враг”. Срещу ми се изправя цялата държава с всички нейни институции: прокуратура, следствие, НАП, полиция... Преди девет години ме пребиха до смърт, а днес - пак същото, но по рецептата на мафиотския бос Бернардо Провенцано:  . Малко сол, щипка пипер...   Като е така, МВР и прокуратурата няма защо въобще да се хабят в търсене на когото и да било. Освен това имат по-важна задача: да неутрализират „враговете на народа” и „заговорниците срещу властта Му”. По списък. Затова към опита на мафиота Провенцано прибавят и опита на товарищ Чайка... Мафиоти от всички страни - съединявайте се!   Тъмнолики управници в съветски костюми, нискочели и дебелогъзи комисари на демокрацията, притежатели на единствена сила – жестокостта.   Но аз съм нахален и продължавам да се чувствам свободен и независим. С три обвинения в джоба, с взети пръстови отпечатъци, сниман в профил и анфаз, пациент на НАП... Завършен престъпник. Оле!...     Обичам семейството си. Обичам приятелите си. Обичам планината и шумът на реките в Троянско. Обичам сладките приказки под звездите, пълната маса, жаравата в камината. Обичам да карам кола, да пътувам нанякъде, да слушам музика... Обичам художниците, защото са хора от друга планета. Обичам филмите, направени от професионалисти с големи сърца и голям талант, които те карат да забравиш. Обичам медиците – тези ангели с човешки чувства и слабости... Обичам Чайковски и Исак Бабел, Джими Пейдж и Киплинг...   Обичам живота!   Знам, че на жертвите трябва да се помага. На преследваните от държавата, опакована в дрехите на Вишински - трябва да се помага.   А с мафията трябва да се воюва.     Никога не съм бил в плен. Висоцки казваше, че не знае дали е смел, защото не е бил на война. И аз не знам дали съм смел, но се налага да воювам, защото престъпни типове от народа са окупирали моята и вашата страна.        Девет години минаха от онзи 22-ри септември. Ще се напия. Ще поплача. Ще се тревожа за много неща. Ще си давам кураж, ще си даваме кураж и в семейството. Не само да издържим, а и да се бием - често с голи ръце. Сигурно сме смешна гледка...     Така разбирам независимостта. След девет години МВР и прокуратурата действат по своя любим начин: чакат. Биячи на нотариуски, биячи на журналисти, лекари и учители да се предадат!   Убийци, крадци и корумпирани типове – предайте се, бе! Вас чакат! Идва края на годината – отчети трябва да се пишат. Мъка...     Да си независим в царството на простащината и посредствеността, в което царя забавлява и управлява поданиците с оригвания, пръдни и дебелашки подмятания, е истински фокус. Има обаче Остров на независимостта, където се събират оцелелите корабокрушенци от разбитите кораби на фалшивия социализъм и фалшивата демокрация. Отломки на цивилизацията, изтерзани, но горди души и несъстояли се графмонтекристовци. Бойци на последния рубеж. Те ще свършат работа, докато народецът кибичи и отмерва случващото се на кантара с ползите и вредите.   Свободният не изпитва болка.   От победата ме е страх. Многолюдна е... можеш да се загубиш.", "date": "2017.09.23", "title": "Малка теория за независимостта"}
{"url": "http://www.classa.bg/%D1%81%D0%B2%D1%8F%D1%82/item/373047-%D0%BA%D0%B0%D0%BA%D0%B2%D0%B8-%D1%89%D0%B5-%D1%81%D0%B0-%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F-%D0%BE%D1%82-%D1%83%D0%B4%D0%B0%D1%80%D0%B0-%D0%BD%D0%B0-%D1%81%D0%B0%D1%89-%D0%BF%D0%BE-%D0%BA%D0%BD%D0%B4%D1%80", "text": "Изследователският център от Европейския парламент е подготвил доклад, в който са представени възможните сценарии за развитието на кризата на Корейския полуостров.     В качеството си на един от вариантите се разглежда превантивен удар на Съединените Щати по Северна Корея.       Ако гледате отразяването на CNN по Северна Корея, най-вероятно сте забравили, че ние изтребихме почти 30% от населението й”   В този случай, според мнението на аналитиците, КНДР ще отговори с нападение над Южна Корея, извършвайки атака над столицата на държавата.       Русия има 4300 ядрени бойни глави, САЩ имат 4000 ядрени бойни глави, Китай има 260 ядрени бойни глави, Северна Корея има по-малко от 10 ядрени бойни глави… И някак си Северна Корея се явява най-голямата заплаха за световния мир!   се казва в документа.   Отбелязва се, че под заплаха ще се окажат 28.5 хиляди американски военни, които са на служба в базите в Южна Корея. се подчертава в доклада.   По-рано американският лидер Доналд Тръмп заяви, че САЩ са готови напълно да унищожат КНДР в случай на заплаха за Вашингтон и неговите съюзници. ", "date": "2017.09.23", "title": "Какви ще са оследствия от удара на САЩ по КНДР"}
{"url": "http://www.classa.bg/%D1%81%D0%B2%D1%8F%D1%82/item/373048-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%B5%D0%B3%D0%BB%D0%B5%D0%B4-%D1%81-%D0%BF%D1%80%D0%BE%D1%84-%D1%80%D0%B8%D1%87%D0%B0%D1%80%D0%B4-%D1%83%D0%BB%D1%84-%D0%B2%D0%B8%D0%B4%D0%B5%D0%BE", "text": "\r\n  1. Франция бе залята от протести срещу предложената от новия президент Макрон трудова реформа. Какво представлява тя? \r\n  2. Защо синдикалните движения днес са в упадък и кои са техните естествени съюзници, с които би трябвало да търсят общи действия? \r\n  3. Какви изводи могат да се направят за начина на работа на икономическата система след ужасните бури, връхлетели американските брегове? \r\n  На тези и още много въпроси отговор дава проф.  . \r\n    ", "date": "2017.09.23", "title": "Икономически преглед с проф. Ричард Улф (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/373049-%D0%BD%D0%B0%D0%B9-%D0%B5%D0%B2%D1%82%D0%B8%D0%BD%D0%B0%D1%82%D0%B0-%D0%BF%D0%B0%D0%BA-%E2%80%9C%D0%B5%D0%B2%D1%82%D0%B8%D0%BD%D0%B5%D0%B5%E2%80%9D-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Първата нова атомна електроцентрала в Обединеното кралство за 20 години може да бъде отложена отново, след като профсъюзите, работещи по проекта “Hinkley Point C” в размер на 20 млрд. британски паунда, обявиха гласуване за стачка в спор за заплащане.   Така започва вчерашната статията в британския Гардиън (The Guardian) ”  ” Ето и остатъка от статията:   Повече от 95% от гласувалите членове на профсъюзите GMB и Unite отхвърлиха увеличението на заплатите, предложено от френската енергийна компания EDF и нейния изпълнител Bylor след месеци на преговори.  Всяко удължаване на трудовия спор рискува по-голямо време и надхвърляне на разходите за най-големия европейски строителен проект, който вече е зад графика и надхвърля бюджета.  Отделно от това, персоналът на аутсорсинг групата Capita ще стартира стачка в продължение на шест дни, считано от 5 октомври, за промени в пенсионната схема на компанията, което ще доведе до “значително намаляване на доходите им при пенсиониране”, според Unite.  Тази година EDF разкри, че цената на Hinkley е нараснала от 18 млрд. паунда на 20,3 млрд. паунда, а строителството на централата също ще се забави с 15 месеца, което означава, че може да не започне производство на електричество до 2027 г.  Стачката беше отменена през юни, след като бе постигната временна сделка за плащанията на бонуси, с надеждата, че може да бъде постигнато постоянно споразумение за избягване на по-нататъшни забавяния в област Съмърсет.  Оттогава разговорите се разпаднаха, а GMB и Unite ще гласуват за стачки по отношение на условията за наемане на работа на повече от 1000 строителни инженери.  Основната жалба на съюзите е, че договорите за гражданско строителство са “значително по-ниски” от курсовете на работниците по механични и инженерни (М & Е) сделки.  “Членовете изразиха ясно своите виждания; синдикатите предупредиха, че количеството пари, които се предлагат, не е достатъчно и това се оказа вярно, “каза Джери Суин, национален офицер по строителство.  “Синдикатите са напълно готови да се върнат на масата за преговори, ако бъде предложена подобрена оферта.”  EDF Energy заяви, че е “разочарована” и че е предложила повишени заплати, бонуси и обезщетения като част от пакета, който е “справедлив и разумен”.    “Условията за работа на Hinkley Point C са по-добри от всичко, което ще намерите в британската строителна индустрия”, добави той.   Този проект много пъти е бил обсъждан в този блог и винаги е бил разглеждан, като безсмислен и НЕРЕАЛИЗИРУЕМ. Към това трябва да се добави и стопирането на изграждането на АЕЦ в САЩ, преди броени седмици, която е наполовина завършена. Към това трябва да добавим и факт, че в началото на седмицата правителството на Финландия обяви забавяне с ЕДНА година, до 2019-та, издаването на лиценз за старта на строителството на нова АЕЦ, по руски проект. Към това трябва да добавим “ “, в което тя заявява, че няма как държавата България да не участва в НЕРЕАЛИЗИРУЕМИЯ проект АЕЦ “Белене”.   Сбогуването с ядрената мафия ще бъде дълго и мъчително, но за сметка на това неизбежно.      ", "date": "2017.09.23", "title": "Най-евтината пак “евтинее” във Великобритания"}
{"url": "http://www.classa.bg/%D1%81%D0%B2%D1%8F%D1%82/item/373050-%D1%81%D0%B5%D1%82%D0%B0-%D0%B5-%D0%BA%D0%BE%D1%80%D0%BF%D0%BE%D1%80%D0%B0%D1%82%D0%B8%D0%B2%D0%B5%D0%BD-%D0%BF%D1%80%D0%B5%D0%B2%D1%80%D0%B0%D1%82-%D1%81%D1%80%D0%B5%D1%89%D1%83-%D0%B5%D0%B2%D1%80%D0%BE%D0%BF%D0%B0", "text": "Продължавам да имам опасения, тъй като наистина търговско-икономическият аспект на споразумението е почти незначителен и това само по себе си е подозрително като се имат предвид огромните политически ресурси, които бяха хвърлени. В неговото приемане, защото отзад стои една радикална ревизия на правния ред в ЕС.   Търговски бариери почти няма, затова е незначителен ефектът от тяхното премахване. Като правило митата между ЕС и Канада са от порядъка на 1, 2, 3, 4%. Това са много дребни мита с някои изключения в отделни сектори, Това нещо можеше да се уреди прости с едноседмични преговори с най-обикновено споразумение.      Въпросът е, че в хода на преговорите на втората година бяха вкарани тези арбитражни съдилища, които дават привилегии на чуждестранните инвеститори над местния бизнес и на едните граждани над другите и разрушават основните принцип на правото, както на националните държави, така и целият европейски правен ред. Затова именно тези арбитражи, които са доста ревизирани, модифицирани, но не са нормален съд, са всъщност причината, поради която се налага ратификация от националните парламенти и е доста спорно дали тя ще мине.   Има няколко варианта. Единият, който според мен е най-благоприятен, е нещата да останат така. Сега е влязло предварително в сила, е влязла търговската част, а макар и малък търговски ефект ще има. Но ако се протака ратификацията, а повечето страни са склонни да протакат, може за неопределено време положението да остане такова, каквото е.   Има политика, в смисъл че става дума за опит за корпоративен преврат, ако се изразим по най-силния начин, защото всъщност се дава нов списък от права на една фирма или на един богат човек, в случай, че е инвеститор в дадена страна. Т. е. същите права, които му гарантират националните законодателства и съдилища, още един път му се защитават в специален привилегирован арбитражен съд, към който само той може да се обръща. Държавата не може да се обръща към този съд и това е един огромен скандал в арбитражната практика в последните 17 години.   То е много лесно да се прецени и може би затова всички решения на нашето правителства бяха взети без експертен анализ, тъй като резултатът е предварително ясен. Става дума по последните официални сведения от Европейската комисия за увеличение на БВП на седмата година с една стотна от процента.", "date": "2017.09.23", "title": "СЕТА е корпоративен преврат срещу Европа"}
{"url": "http://www.classa.bg/%D1%81%D0%B2%D1%8F%D1%82/item/373051-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D0%B2-%D0%BD%D0%B0%D1%81%D0%B0", "text": "През април административният шеф на  НАСА Чарлз Болдън направи странно  изявление. Той съобщи,  че нашествието на извънземните  на Земята ще се случи не по-късно от 2025 г..     Бившият ръководител на НАСА разказа за атака на  извънземните и после изчезна. , пише planet today.   Изявлението на Болдън, ветеран от четири космически полета на борда на космическите совалки “Колумбия”, “Дискавъри“ и “Атлантис”, и който е прекарал повече от 680 часа в космоса, а от 2009 г. е директор на НАСА шокира участниците на конференцията в Хюстън в събота, 22 април 2017 г., защото каза, че са останали  Зашеметяващото изявление предизвика смесени реакции сред участниците в конференцията и Болдън бързо беше изведен от сцената от двама служители на НАСА. Не за първи път ръководителят на НАСА изразява отношението си към извънземния живот, но това е първият път, когато той говори открито за възможност от извънземно нашествие.   Много служители на НАСА публично осъдиха катастрофалното предсказание на Чарлс Болдън, като посочиха, че това е само лично мнение на директора, а не официална позиция на организацията. Заместник-директорът на НАСА Дейв Нюман се опита да успокои събранието, като заяви, че НАСА не разполага с информация, че извънземни форми на живот се готвят да нападнат нашата планета. След изявлението си  Чарлс Болдън се е  отказал от всички интервюта .", "date": "2017.09.23", "title": "Какво става в НАСА?"}
{"url": "http://www.classa.bg/%D1%81%D0%B2%D1%8F%D1%82/item/373052-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B2%D0%BC%D0%B5%D1%81%D1%82%D0%BE-%D0%B4%D0%B0-%D1%81%D0%B5-%D0%B1%D0%BE%D1%80%D0%B8%D0%BC-%D1%81-%D1%80%D1%83%D1%81%D0%B8%D1%8F,-%D0%BD%D0%B5%D0%BA%D0%B0-%D0%B4%D0%B0-%D1%8F-%D0%BA%D1%83%D0%BF%D0%B8%D0%BC", "text": "\"За сдържането на Русия от следващи агресивни стъпки струва скъпо на Запада-за следващата финансова година САЩ ще похарчат за военни цели колосалните 700 милиарда долара, през 2017 година пък за армията бяха определени 589 милиарда долара\", пише изданието.   Според авторите на статията, Западът трябва да се спре за минута и да помисли-защо да изтощаваме собствените си ресурси, след като в Москва управлява не Сталин или подобен нему лидер, който се стреми към световно господство, а група бизнесмени, които държат парите си в западни банки, купуват имоти в цяла Европа и САЩ, пращат децата си да учат в университети в ЕС или в Америка и притежават паспорти за пътуване в цял свят.   \"Тези хора не биха предприемали такива стъпки в политиката си, както сега, ако се стремят към световно господство.Руският елит се стреми само да извлече материална полза от управлението на корпорацията Русия\", смятат авторите на статията.   Изводът е, че щом Русия се държи не толкова рационално като добре организирана съвременна държава на световната сцена, а като корпоративна страна, която е под управлението на местните олигарси, тогава нейното поведение трябва да се разглежда не като държавно, а като корпоративно.   \"А бизнеса най-добрият начин да се овладее малко, но агресивно предприятие е то да се купи и да се включи в състава на по-голям икономически конгломерат\", смятат американците.", "date": "2017.09.23", "title": "Предложение: Вместо да се борим с Русия, нека да я купим"}
{"url": "http://www.classa.bg/%D1%81%D0%B2%D1%8F%D1%82/item/373044-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5-%D1%81%D0%B5-%D1%87%D1%83%D0%B2%D1%81%D1%82%D0%B2%D0%B0%D1%82-%D0%B4%D0%BE%D0%B1%D1%80%D0%B5-%D0%B2-%D0%B5%D0%B2%D1%80%D0%BE%D0%BF%D0%B0", "text": "            Проучването е проведено от Агенцията на ЕС за основните права. Анкетирани са били над 10 500 души в 15 страни-членки на ЕС, които сами се определят като мюсюлмани. Изследвани са били конкретни признаци за интеграция, като участниците в допитването са отговаряли на въпроси, свързани с усещането им за принадлежност, с доверието в обществените институции и с познанията им за собствените им права. Анкетираните са били питани и дали самите те са ставали жертва на дискриминация или тормоз.     Според резултатите от проучването, 76 процента от анкетираните мюсюлмани имат силно развито чувство за принадлежност към страната-членка на ЕС, в която живеят. Още по-голям процент, 92 на сто, посочват, че не биха имали нищо против да живеят със съседи от други религии. Повечето участници в допитването казват освен това, че имат голямо доверие в демократичните институции. Това важи включително и за хората, които са ставали жертва на дискриминация или тормоз.     Една трета от участниците в допитването посочват, че през последните пет години са ставали жертва на дискриминация при търсенето на работа. А над 40 процента от анкетираните твърдят, че са били спирани за проверка от полицията заради техния произход.   Майкъл О´Флеърти     Директорът на Агенцията на ЕС за основните права Майкъл О´Флеърти вижда нещо много положително в резултатите от проучването: \"Те показват едно: твърденията, че мюсюлманите не били интегрирани в нашите общества, са чисто и просто безпочвени. На практика установяваме дори точно обратното - тяхното доверие в демократичните институции е по-високо от стойностите, които измерват доверието на останалото население\", казва О´Флеърти.    От друга страна, подчертава О´Флеърти, всеки отделен случай на дискриминация възпрепятства интеграцията на мюсюлманите. \"В този смисъл определено има риск от отчуждаване на отделни индивиди или цели групи хора. А това може да има опасни последствия\", предупреждава О´Флеърти.", "date": "2017.09.23", "title": "Мюсюлманите се чувстват добре в Европа"}
{"url": "http://www.classa.bg/%D1%81%D0%B2%D1%8F%D1%82/item/373045-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D0%B7%D0%B0-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5", "text": "          Ива Коева пристига в Германия през 2001 година. По това време тя вече е с диплома по журналистика от Софийския университет. Емигрира непосредствено след падането на правителството на Иван Костов. \"Защото бях разочарована от перспективите в България\", казва Коева.   През 2007 година завършва второ висше образование - \"Литература и медии\" в Байройтския университет. Занимава се интензивно и с изобразително изкуство, а първото ѝ работно място след дипломирането в Германия я отвежда в Офенбах, където работи като библиотекарка. Офенбах, близо до Франкфурт, е 120-хиляден град, в който живеят много чужденци, в това число и български граждани, предимно от ромското и от турското малцинство.      Първоначално Коева помага на децата от българските семейства на доброволни начала - превежда им, въвежда ги в германския делник, учи ги на немски език. Именно покрай тази дейност решава да направи следдипломна квалификация за учител по немски език за чужденци. Днес вече работи като преподавател, а учениците ѝ са все възрастни хора - предимно бежанци и мигранти от мюсюлманския свят. Дали в началото е имала предразсъдъци? С този въпрос започва разговорът ни с 42-годишната Ива Коева:   Ива Коева   \"В началото имах доста притеснения - дали ще ме слушат, дали ще ме уважават, дали ще успея да се наложа като авторитет. Това е все пак чужда култура. Повечето ми ученици са мюсюлмани - бежанци и мигранти от Пакистан, от Афганистан, от Сирия. Всички те са реални хора, които идват с проблемите си. На всичко отгоре не знаят нищо за тази нова култура и не разбират какво точно се изисква от тях. Абсолютно безпомощни са в германския делник. В същото време повечето от тях наистина искат да се интегрират. Досега не съм срещала човек, който да не иска да разбере Германия, който да не иска да научи немския език. И се опитват всячески да го постигнат, въпреки че им е много трудно, тъй като идват от коренно различна култура. А най-много ми е мъчно за момичетата и жените - повечето от тях не успяват да завършат курсовете, тъй като трябва да се грижат за децата. Ето в тази посока трябва да се направи повече, защото жените са изключително важни за интеграцията на семействата им.\"   ДВ: И с всички тези хора, на които, както знаем, нерядко се гледа през призмата на негативните предубеждения, Вие самата никога не сте имали проблеми, така ли?   Коева: Никога. Уважават ме, носят ми малки подаръчета, канят ме на гости. Аз съм може би единственият им директен досег с чуждата култура.   ДВ: Г-жо Коева, знаете, че много хора в България изобщо даже не крият своята неприязън към мюсюлманите като цяло и в частност към бежанците. При това много от тях сигурно никога през живота си не са срещали бежанец. Как си обяснявате тази негативна нагласа?   Коева: Обяснявам си я с това, че ние сме исторически обременени от турското присъствие в България. Освен това ние, българите, сме малък и комплексиран народ, който през различните периоди все е бил в една или друга сфера на влияние. Сега имаме демокрация, но още не сме се научили да я живеем истински. В една такава ситуация на обърканост и несигурност хората залагат на патриотизма, но той е криворазбран. Светът отдавна е глобален. И в момента е изправен пред нова сериозна заплаха: тероризма.   ДВ: Много хора в България обосновават нежеланието си да приемат бежанци и мигранти от мюсюлманския свят именно със заплахата от тероризъм.   Коева: Да, разбирам това чувство. То вече се усеща много ясно и в германското общество. Но не можем да кажем, че всички тези хора са потенциални терористи. Да, сред тях има и черни овце, има много хора, които не желаят да се интегрират, но е наша задача да се справим с този проблем. Германия например би могла да нагоди законите си към новата ситуация - от носенето на забрадка, което, както знаем, много ограничава мюсюлманските жени при търсенето на работа, та чак до това, което се говори в германските джамии. Според мен не е грешно да се мисли и за селекция на имигрантите - опитът на Канада и Австралия не е за подценяване. Но Германия очевидно не може да си го позволи, тъй като има лош опит със, меко казано, селекцията на хора.   ДВ: Самата Вие сте мигрантка и вече сте извървели пътя на интеграцията в една чужда страна. Труден ли беше този път?   Коева: Да, доста труден беше. И затова като гледам какъв е подходът към новопристигналите сега хора - те получават даром подслон, храна, езикови курсове, неизбежно се питам дали това е правилният път. Аз самата съм работила по време на цялото ми следване в Германия и от опит знам, че когато имаш собствено финансово участие, си най-мотивиран да успееш. Когато обаче получава всичко даром, човек като че ли е склонен да не го цени истински.   ДВ: Г-жо Коева, през цялото време говорим за трудностите на интеграцията. Как ще опишете Вашата идентичност след толкова много години извън България? Изцяло българка, наполовина българка?   Коева: Чувствам се и българка, и германка. Благодарна съм, че ми беше дадена възможността да принадлежа към повече култури. Израснала съм в България, живяла съм в Испания, а сега съм в Германия. Колкото езика знаеш, толкова живота имаш - това го чух от моята учителка по немски тук, в Германия, където пристигнах без да знам нито една дума на този език. Но ме водеше емпатията, желанието да срещнеш и опознаеш Чуждото, да разбереш как другите правят нещата. Именно това ме отблъсква в България - много хора не желаят да приемат, че светът се развива по различен начин от нашия малък български свят. Не желаят да приемат, че в България нещата не стават по най-добрия начин, че можем да се поучим от чуждия опит. Все се повтаря, че ние, българите, сме най-велики, най-интелигентни, а всъщност се движим в затворения кръг на безперспективността. А се движим в този затворен кръг не на последно място и поради това: не правим важни реформи, например в съдебната система, и в крайна сметка си мисля, че България може би си заслужава управниците, които има. Вижте германската канцлерка Ангела Меркел - една забележителна, високо образована жена, която успя да се наложи в този много мъжки свят в Германия. А България е движена предимно от хора със слабо образование. Така, впрочем, се налага една доста странна ценностна система за младите хора. Много от тях сигурно си казват: щом един бодигард може да стане премиер, защо ми е тогава да уча? С две думи: липсват светли примери.   ДВ: Всичко това Ви отблъсква, а какво Ви липсва от България?   Коева: Липсват ми приятелите, природата, езикът. Но домът ми не е там. Той е в мен самата, нося го със себе си, където и да се намирам. Домът ми е това, което съм научила от света, опитът, който съм натрупала през всичките тези години, включително и в Германия.   ДВ: В този ред на мисли: какво точно Ви даде Германия?   Коева: Германия ми даде възможност да се образовам още повече. Даде ми възможност да видя, че тук не е важно откъде идваш, а какъв си като човек. Даде ми възможност да се докажа и да си извоювам място и уважение в германското общество.   ДВ: Нека накрая се върнем към въпроса за Германия и бежанците. Как смятате: ще се справят ли германците? Или допуснаха грешка, приемайки толкова много хора за толкова кратко време?   Коева: Ако искат, германците могат да се справят. Но наративът се промени. Времето на онази \"култура на гостоприемството\" като че ли отмина. Германците вече гледат по различен начин на ситуацията, която възникна през последните две години. Много от моите германски приятели казват: \"Не желая да спасявам целия свят\". Някои от тях, съвсем нормални, възпитани и интелигентни хора, дори се обърнаха към дяснопопулистката \"Алтернатива за Германия\", защото виждат в нея коректив на политиката на Меркел. А това е белег за сериозна промяна в отношението към бежанците. Но пак казвам: ако поискат, германците могат да се справят.", "date": "2017.09.23", "title": "За живота в Германия. И за бежанците."}
{"url": "http://www.classa.bg/%D1%81%D0%B2%D1%8F%D1%82/item/373046-%D0%BA%D0%B8%D0%BC-%D1%82%D1%80%D1%8A%D0%BC%D0%BF-%D1%89%D0%B5-%D1%81%D0%B8-%D0%BF%D0%BB%D0%B0%D1%82%D0%B8-%D1%81%D0%BA%D1%8A%D0%BF%D0%BE", "text": "            Страховитите заплахи на американския президент Доналд Тръмп предизвикват най-вече едно: мощна ответна реакция от страна на Пхенян. \"Ще усмиря с огън този умопомрачен, сенилен американец. Ще го усмиря окончателно\", заяви севернокорейският лидер Ким Чен-Ун. Според него изявленията на Тръмп били \"най-яростният акт на обявяване на война в историята\". Но тези заплахи нито го били уплашили, нито щели да го спрат. Ким бил убеден, че е на прав път. И щял да го извърви докрай.   Севернокорейският лидер каза и друго: че Тръмп \"ще си плати скъпо\" за речта си пред Общото събрание на ООН. След като американският президент бил обидил него и страната му \"пред очите на целия свят\", Северна Корея обмисляла да предприеме \"твърда ответна мярка\".     По сведения на южнокорейската агенция Йонхап, севернокорейският външен министър И Йон-Хо не знаел какви точно стъпки има предвид Ким Чен-Ун, но предполагал, че Северна Корея може да извърши най-мощното изпитание на водородна бомба в Тихия океан.   В речта си пред Обединените нации американският президент Доналд Тръмп заплаши Северна Корея с \"тотално унищожение\" и предупреди, че \"човекът с ракетите\" извършвал самоубийство - собственото си и това на своя режим. Междувременно американският президент подписа декрет, който затяга още повече санкциите срещу Пхенян.   Японският министър-председател Шиндзо Абе и южнокорейският президент Мун Дже-Ин приветстваха затягането на санкциите. \"Покачваме степента на натиск\", каза Абе и допълни, че Япония горещо подкрепя тази стъпка. Южнокорейският президент увери на свой ред, че страната му ще съгласува със САЩ всички свои действия. Но уточни, че Южна Корея не желае северната ѝ съседка да изпада в колапс. Сеул и световната общност правят всичко възможно за мирното решаване на ядрения конфликт със Северна Корея, добави Мун Дже-Ин.   Войната на думи между Вашингтон и Пхенян се отразява не само на борсите в Далечния изток, но и на спорта. Френската спортна министърка Лора Флесел обяви тази седмица, че Франция няма да участва в Зимните олимпийски игри в Южна Корея, ако сигурността на атлетите не може да бъде гарантирана. Пьончан, където ще се проведат игрите, се намира само на 80 километра от демилитаризираната зона между Южна и Северна Корея.", "date": "2017.09.23", "title": "Ким: \"Тръмп ще си плати скъпо\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373041-%D0%BD%D0%B8%D0%BA%D0%BE%D0%B9-%D0%BD%D0%B5-%D0%BE%D0%B1%D0%B8%D1%87%D0%B0-%D1%82%D0%B5%D0%B7%D0%B8-5-%D0%BD%D0%B5%D1%89%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%81%D0%B5%D0%BA%D1%81", "text": "Сексът не е само прегръдки, целувки, любов и страст. Той има и друга страна, която за някои не е особено примамлива и рядко може да видите по филмите или да прочетете в книгите.     Да, сексът има свой аромат. Мъжката семенна течност, женските сокове след оргазъм и потта, която се отделя по време на самия акт, може да понижат либидото на някои от вас.      Няколко капки може да отидат в погрешна посока и да развалят удоволствието от случилото се. Те със сигурност ще разплачат дамата ви.   Всичко дотук е страхотно и вие сте готови за същинската част, но изведнъж той се сеща, че презервативът е в задния джоб на дънките в другата стая... по-лошото е, че всъщност не е там! О, не! Започва едно трескаво тършуване, възклицания и напрегнати моменти, в които ерекцията му спада, а и вие имате време за една бърза дрямка.   Това е този засрамващ дамите звук, който често се чува по време на секс, когато при проникване въздухът във вагината излиза.    Като цяло има жени, които произвеждат по-оскъдна лубрикация от други. В това няма нищо срамно, биология! Разбира се, мъжете смятат за личен провал, че не са успели да възбудят своята дама и понякога това я кара да се чувства неудобно. В друг случай, мъжът наистина не може да възбуди половинката си, което вече си е повод за срам.", "date": "2017.09.23", "title": "Никой не обича тези 5 неща по време на секс"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373042-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-23-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Очаква ви един без особени проблеми ден, но вниманието няма да е излишно. Полезно, ще е да се позанимавате с фитнес и да приемате витамини за укрепване на имунната система. Специално внимание, ще изискват възрастните роднини и най-малките членове на семейството. Не трябва да се скъпите за подаръци за близките си. Трябва да поемете по пътя на строгите икономии. Дори малките и евтини покупки, може сериозно да нарушат бюджета ви. Без предварителен преглед на документите, дори не си помисляйте да подписвате. Възможно е успешно пътуване по лични причини. Запазете самообладание, ако се натъкнете на сериозни семейни и домашни проблеми. Решавайте задачите си, като се основавате на съществуващия си опит. Финансите ще се вливат и намаляват с завидно постоянство. Но ако си намерите втора работа, ситуацията ще се нормализира значително. Избухливостта и агресивността, днес, не са препоръчителни. Бъдете сдържани, дори в случаите, когато искате да спорите и да доказвате своето мнение. В личния живот се очакват не само ярки промени, но и перспективи за силен съюз. Основното е, да не сте срамежливи в желанията си и да поемете инициативата в свои ръце. Днес ще се впускате в битка, със всеки от съперниците и враговете си. Ще сте напълно решени да спечелите, така че равни в това, няма да имате. Въпреки това, бъдете предпазливи и снизходителни към тези, на които имате доверие. Повече излизайте на чист въздух и най-накрая приключете с вредните навици . Трябва да пестите, своите финансови ресурси. Новите предложения за работа, ще са много примамливи, но да се съгласявате на всякакви условия, не е необходимо. Ако не се намесвате в личния живот на приятелите си, ще покажете най-добрите си качества. А и вие сами, трябва по-малко да говорите за себе си. Не трябва, да прехвърляте решението на вашите проблеми върху плещите на дори най-надеждните и доверените си приятели. Опитайте се, да се придържате към мнението на някои по-опитни и възрастни от вас. Спокойно и коректно споделете своите идеи с шефа си. Възможно е да получите пари, които сте чакали повече от месец. Много ситуации в живота, може да се обърнат, уви, не във ваша полза. Голямо значение, ще имат действията и думите, насочени към любимия ви човек. Дръжте се за тези проекти, които наистина могат да ви донесат пари. Финансовите въпроси, може да са в противоречие с плановете ви, но драматично не трябва да се променят.   Очакват ви много трудности, за постигне на целите ви. Разширете хоризонтите си, но също така и кръга на своите познати. Възможно е работа в интернет, да ви донесе печалба. Ако имате проблеми с здравето, само консултация със специалист, ще донесе ефективно лечение. Днес трудно ще намерите общ език не само с другите, но също така и сами със себе си. Ще бъдете сякаш изтъкани от непрекъснати противоречия и претенции, което отрицателно, ще въздейства на всички въпроси. В личния живот, трябва повече да мълчите и слушате партньора си. Сутринта ви очаква изненада, за която няма да сте готови психически. Някои проекти, може да ги възложат не на вас, а на друг служител, което ще ви подразни. Още повече, че от тяхното изпълнение, сте планирали да получите добра печалба. Не се разстройвайте и не забравяйте поговорката: \" Всяко зло, е за добро\" Трябва още рано сутринта, да помислите за план за действие, за да не направите грешки във важните въпроси. Среща с любимия човек, ще ви даде романтично настроение, а увереност в собствените ви сили, ще се появи след сключване на изгоден договор. Шофьорите, трябва да бъдат по-внимателни на пътя и най-добре да оставят автомобила днес.", "date": "2017.09.23", "title": "Дневен хороскоп 23 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373043-%D0%BD%D0%BE%D0%B2%D0%B0%D1%82%D0%B0-%D0%BF%D0%B5%D1%82%D0%B8%D1%86%D0%B0-%D0%B1%D0%B5%D0%B7-%D0%B1%D0%BE%D1%80%D0%B8%D1%81%D0%BE%D0%B2", "text": ".              Точно половин година. Толкова трябваше да мине от последните избори, за да могат по-малките демократични партии, останали извън парламента, да намерят пътя към партньорството. Зачестилите общи декларации на „Да, България\", ДСБ и още няколко формации оформят вече и облика на новата група - те се противопоставят на всички в настоящия парламент, определят статуквото като олигархично, единствени забелязват превзетото правосъдие, а доколкото Бойко Борисов е властелин на политическото настояще, тези формации си слагат достатъчно различимия етикет „Без Борисов\".     Така в момента се появява нова извънпарламентарна опозиция, в която, разбира се, има и познати лица. Предстои още път, преди Христо Иванов, Атанас Атанасов и компания да могат да предложат алтернатива, за която гражданите, които останаха непредставени, да могат да гласуват на следващи избори. Този процес е и закономерен, и очакван. И все пак е новина - на фона на острото противопоставяне между лидерите на т.нар. демократична общност.     Поредицата остри политически позиции от последния месец са подписани от „Да, България\", ДСБ, БЗНС, „Зелените\" и малката либерална формация ДЕОС. Последните две създадоха коалицията, с която „Да, България\" се наложи да участва на изборите поради липсващата към онзи момент съдебна регистрация. БЗНС все още е формално в Реформаторския блок, от който обаче не се чува звук. А несъстоялата се коалиция между „Да, България\" и ДСБ в началото на годината често се използва като обяснение за изборния неуспех поотделно. Сложните отношения вървят заедно с натрупано недоверие и подозрение.   И все пак: новата петица започва да оформя своя облик - те говорят за всички онези пороци, които парламентарните партии се правят, че не забелязват. Управлението на ГЕРБ с „Обединените патриоти\" на практика няма опозиция - БСП гали носталгията по миналото на част от избирателите си, ДПС винаги е част от играта по някакъв начин, а партията на Марешки все още е в графата „явление\". Така единственото противопоставяне идва от новата петица извън парламента.   „Да, България\", ДСБ, БЗНС, „Зелените\" и ДЕОС протестираха срещу избора на Стоян Мавродиев за директор на държавната Българска банка за развитие - заради провала му като председател на Комисията за финансов надзор, „която трябваше да се задейства и предотврати престъпната схема КТБ\".    Само тези партии поискаха оставката на министъра на икономиката Емил Караниколов заради „зависимостта му от Василев\" и необяснимите му действия срещу оръжейната фирма „Дунарит\", с които взима страна в спора между двамата споменати. Отново само тези партии призоваха председателя на парламента да обърне необходимото внимание, а съответните комисии да се занимаят с докладите на директора на Бюрото за контрол на СРС Бойко Рашков, който говори за масово незаконно подслушване, извършвано под контрола на ДАНС и пред затворените очи на прокуратурата.   Същата петица призова и президента Радев да не подписва назначаването на Георги Чолаков за председател на ВАС заради съмненията около имотното му състояние и заради силовия му избор от бетонното мнозинство във ВСС. Факт е, че нито една от парламентарните партии не изглежда притеснена - и не обелва нито дума за тези проявления на превзетата държава.   Иван Бедров     Обликът на новата извънпарламентарна опозиция се оформя. Ясно е кой влиза вътре - ядрото е около партиите на Христо Иванов и Атанас Атанасов, подкрепени от по-малки организации. Те говорят за алтернатива на Борисов и го причисляват към модела, олицетворяван, според тях, от Пеевски, Цацаров и сие. Ясно е и кой няма да влезе вътре - СДС с председател Божидар Лукарски държи на идеологическата близост с ГЕРБ и не приема противопоставяне с Борисов. Партията на Меглена Кунева изглежда във всеобща изолация, а и в отпуск. С това яснотата приключва - виждаме кой и срещу какво се обявява.   Неясното е засега повече. „Няма да се борим да бъдем част от модела \"Борисов\", а да представим алтернатива\", казва Атанасов. „Целта ни не е само да минем 4% и да влезем в парламента\", казва често Христо Иванов. Следващата им задача е да определят ясно своята цел - дали ще са вечна опозиция, дали отново се виждат като част от общо управление с ГЕРБ, дали имат смелостта да работят за по-голяма цел. Техните избиратели очакват това, защото още помнят чистосърдечното признание на Лукарски, че думите „Никога с Борисов\" били просто предизборен трик.", "date": "2017.09.23", "title": "Новата петица: \"Без Борисов\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373038-%D0%B5%D0%BC%D0%B8%D0%BB%D0%B8%D1%8F-%D0%B5-%D0%BD%D0%B5%D1%83%D0%B7%D0%BD%D0%B0%D0%B2%D0%B0%D0%B5%D0%BC%D0%B0-%D1%81%D0%BB%D0%B5%D0%B4,-%D1%80%D0%B0%D0%B7%D0%B4%D1%8F%D0%BB%D0%B0%D1%82%D0%B0-%D1%81-%D0%BA%D0%BE%D0%BA%D0%BE-%D0%B4%D0%B8%D0%BD%D0%B5%D0%B2-%D1%81%D0%BD%D0%B8%D0%BC%D0%BA%D0%B8", "text": "Емилия за отрицателно време върна килограмите, които успя да свали след раждането на дъщеря си Мира, пише в. \"ШОУ\". Фолк певицата ударно надебеля за месец два, след като раздялата й с Коко Динев стана публично достояние. Няма съмнение, че между двете със сигурност има причинно-следствена връзка.      Само месец след раждането Емилия се върна на сцената с десетина килограма отгоре. Тогава всички й простиха прегрешението, а и тя доста бързо се поправи. Започна да се фука с нови форми и накара коележките й да й завиждат.      Но слабият период продължи прекалено малко. А причината за това е Коко Динев. Певицата е изпаднала в тежко емоционално състояние, граничещо с депресия. Причината е не толкова самата раздяла с хазартния бос, колкото последствията от нея. И без това любовта отдавна си бе отлетяла... В случая става въпрос за финансовото положение на Емилия. Динев сериозно е стегнал кранчето на финансите и стриктно следи как тя харчи парите, които той дава за двете си деца.      А на певицата й се налага да търси деликатния баланс между грижите на наследниците си и професионалните си ангажименти. За да успява, тя е редуцирала броя на участията си. Затова и прибира по-малко пари месечно. А като следствие й се налага дори да пести от фризьор. Сега Емилия се котира на схемата 10 дни работи, 10 дни почива. А почивките явно й се отразяват не особено добре на фигурата, защото след последната такава лъсна още по-пухкава на сцената на клуб.  ", "date": "2017.09.23", "title": "Емилия е неузнаваема след, раздялата с Коко Динев  (Снимки)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373039-%D0%BF%D0%BE%D1%80%D0%BD%D0%BE%D0%B7%D0%B2%D0%B5%D0%B7%D0%B4%D0%B0-%D1%81%D0%B5-%D1%81%D0%BD%D0%B8%D0%BC%D0%B0-%D0%B2-game-of-thrones-%D1%81%D0%BD%D0%B8%D0%BC%D0%BA%D0%B8-18", "text": "Ела Хус е световноизвестна порнозвезда, пише Мирър. Тя неотдавна дори участва в епизод от сериала \"Game of Thrones\", където се появява в Шести сезон.      Тя заработва милиони долари от филмите си, а освен това има верига магазини за бельо. Навремето се отказала от следването си в правния факултет, тъй като предпочела да работи в порно индустрията.      \"Имах прекалено много комплекси, не си харесвах тялото и мразех как звучи гласа ми по време на снимките.      Благодарение на камерите, постепенно се освободих от моите комплекси и сега си обожавам тялото, а и работата си,\" казва червенокосата Ела.      ", "date": "2017.09.23", "title": "Порнозвезда се снима в \"Game of Thrones\" (СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373040-%D1%81%D0%B5%D0%BA%D1%81%D0%B8-%D0%BB%D0%B5%D0%BB%D0%BA%D0%B0-%D0%BE%D1%82-%D0%B4%D0%B5%D1%82%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%BA%D0%B0%D1%87%D0%B8-%D1%81%D0%B2%D0%BE%D0%B8-%D1%81%D0%BD%D0%B8%D0%BC%D0%BA%D0%B8-18-%D0%B2-%D0%BC%D1%80%D0%B5%D0%B6%D0%B0%D1%82%D0%B0", "text": "Виктория Демешкина от руския град Екатеринбург стана обект на сериозни критики от страна на родители, след като те забелязаха нейни снимки в Инстаграм. Според родителските тела, нейните „пози и лицеви изражения са твърде секси\".      В резултат хубавата лелка е била уволнена от работата си в детската градина.      На една от въпросните снимки 26-годишната е в бял потник, който подчертава нейното сочно деколте. На друга младата възпитателка е в розов потник и се опитва да направи мост. Отвратената майка Светлана, която е и откривателката на снимките, казва: „Случайно я видях в Инстаграм. Много от снимките ѝ имат сексуален характер.      Позите ѝ и муцунките са твърде секси, те не са подходящи за човек, който работи с деца. Начинът, по който тя изглежда и се облича, влияе на децата по лош начин\".      Гневът от външния вид на Виктория бързо се разпрострял и върху другите родители и те се оплакали на управата на детската градина     . Виктория на свой ред твърди, че снимките ѝ въобще нямат сексуален характер.        „Тези снимки просто показват моменти от живота ми. Те нямат друг контекст. Не виждам нищо лошо в тях\", казва тя.  ", "date": "2017.09.23", "title": "Секси лелка от детска градина качи свои СНИМКИ (18+) в мрежата"}
