{"url": "http://www.classa.bg/%D1%82%D0%B5%D1%85%D0%BD%D0%BE/item/374718-%D0%B3%D0%BE%D1%82%D0%BE%D0%B2%D0%B8-%D0%BB%D0%B8-%D1%81%D1%82%D0%B5-%D0%B7%D0%B0-iphone-x", "text": "600 долара за запазено място на опашка за продукт, който струва 999 долара? Доживяхме да видим черен пазар за такава услуга. Оказва се, че толкова струва \"опцията\" да се вклиниш в огромната маса хора, които искат да са сред първите купувачи на новия iPhone X в Москва.   3 ноември е денят, в който дългоочакваният юбилеен (и най-скъп) iPhone излиза на пазара в 51 държави, включително в България. Премиерата на устройството беше направена още в началото на септември, а \"по-традиционните\" iPhone 8 и iPhone 8 Plus започнаха да се продават още преди месец и половина.   Заклетите фенове на Apple, които държат да ъпдейтнат устройствата си до специалната Десетка, трябваше да чакат допълнително заради по-бавното и по-сложно производство на смартфона.   Интересът със сигурност си заслужава: iPhone X въведе доста сериозни промени не само във външния вид на смартфона, но и в развитието на софтуера.   Освен че можете да отключите устройството си само с поглед (и без пръстов отпечатък поради отстраняването на Home-бутона), част от приложенията в iPhone X дават възможност и да използвате лицето си, за да го превърнете в анимирано емоджи при чат с приятели.   Засега възможностите за пълноценно използване на технологията на Apple са твърде ограничени - разработчиците на мобилни приложения тепърва ще трябва да наваксат. Интерфейсът на повечето app-ове не е пригоден за по-удължения екран на iPhone X, който за първи път премахна всички черни ленти в долната и горната част на дисплея (с изключение на панела със сензорите за разпознаване на лицето).   Засега само Twitter е оптимизиран за правилно вписване в по-особения екран на iPhone X.   Устройството идва с новия A11 Bionic процесор, който дава сериозна мощност и бързина на работата, наред с добавянето на хардуер с невронна мрежа, който може да изпълнява до 600 млрд. операции в секунда. Всъщност той задвижва Face ID, \"анимоджитата\" в чата и други задачи, свързани с изкуствен интелект.     Два от трите мобилни оператора - Mtel и Telenor - вече пуснаха предварителните поръчки за iPhone X. Цените при телекомите в комплект с конкретен абонаментен план варират от 1659.99 лв. за iPhone X с 64 GB, до 1959.99 лв. за по-големия iPhone X с 256 GB памет (предлагат се и опции за лизинг).   В момента онлайн магазинът на Mtel няма устройствата в наличност. Първите бройки iPhone X вече се доставят на поръчалите смартфона предварително. От следващата седмица iPhone X ще бъде наличен в магазините и на сайта на Mtel.   Приемането на предварителни поръчки в Telenor продължи седмица и приключи на 2 ноември.   Премиум търговецът на Apple за България iStyle продава устройството срещу 2322 лв. в брой за iPhone X с 64 GB памет или 2649 лв. за по-големия модел (предлага се и на разсрочено плащане за 18 месеца без олихвяване).   В двата хипермаркета Технополис и Техномаркет цените са: 2299 лв. за iPhone X 64 GB / 2649 лв. за 256 GB.   Ако го поръчате през iabalka.eu, цената на по-малкия iPhone X е 2310 лв., а на този 256 GB памет - 2654 лв. Онлайн магазинът на Novmak.com го предлага за 2342 лв. (64 GB) и 2679 лв. (256 GB).   Още едно премиерно за 2017 г. устройство на Apple вече е налично на пазара в България - Mtel започва да продава таблетите iPad 9.7 и iPad Pro (2017) с абонаментните си планове Мтел Сърф.", "date": "2017.11.03", "title": "Готови ли сте за iPhone X?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374712-%D1%82%D0%BE%D1%82%D0%B0%D0%BB%D0%B5%D0%BD-%D1%85%D0%B0%D0%BE%D1%81-%D0%BD%D0%B0%D1%81%D1%82%D1%8A%D0%BF%D0%B2%D0%B0-%D0%B7%D0%B0-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-%D0%BF%D1%80%D0%B5%D0%B7-2018-%D0%B3%D0%BE%D0%B4%D0%B8%D0%BD%D0%B0", "text": "Застрахователи предупреждават за хаос в автомобилното застраховане от догодина. Според тях, няма яснота нито за принципите, по които ще се поощряват шофьорите, нито за наказанията, които ще им струват по-скъпа застраховка \"Гражданска отговорност\", предупреждава БНР. Никъде все още не е определено и кой колко ще плаща за полицата, според системата, която трябва да наказва нарушителите и да поощрява редовните шофьори.    Въпреки че до края на октомври трябваше да са готови правилата и критериите, по които ще работи системата бонус - малус, от следващата година все още нищо не е ясно, а застрахователи твърдят, че само са чували как трябва да оформят полиците. Юрий Тодоров от Асоциация \"Застрахователна сигурност\" обясни: Самите застрахователи в момента не са наясно. Имаме някаква представа общо кои критерии би трябвало да са вътре, но как точно те работят се съмнявам, че на някого му е ясно.    В много от системите на Запад има значение на колко си години, в кой район управляваш колата, колко деца имаш, колко често я караш, какви километри минаваш и т.н. и т.н. Тодоров е категоричен, че при това положение не може да се изчисли и стойността на полицата и всякакви числа са спекулация: Трябва да е ясно: до тук тази премия се отнася за автомобила, а оттук нататък тя се отнася за водача.", "date": "2017.11.03", "title": "Тотален хаос настъпва за шофьорите през 2018 година"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374713-%D0%BF%D0%B5%D1%82%D0%BA%D0%BE%D0%B2%D0%B0-%D1%81-%D0%B2%D0%B0%D0%B6%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B0%D0%B5%D1%86-%D0%B1%D0%B5%D0%BB%D0%B5%D0%BD%D0%B5", "text": "Трябва да направим така, че по най-добрия начин да оползотворим това, което притежаваме - площадка за 1,5 млрд. лв., оборудване за 1 млрд. и 176 млн. лв., всички разрешителни за този проект и нотификация от ЕК. Това каза пред журналисти министърът на енергетиката Теменужка Петкова, която присъства на церемонията по връчване на лиценза за експлоатация на пети блок на АЕЦ „Козлодуй\" за нов 10-годишен период, във връзка с проекта АЕЦ \"Белене\" предаде агенция „Фокус\". Във връзка с доклада на БАН за строителството на АЕЦ „Белене\" тя отбеляза: „Всички трябва да имаме малко търпение, това е един сериозен доклад.    Не бива да повтаряме стари грешки. През 2003-2004 г. имаше прогноза, която казваше, че през 2010 г. ще има режим на тока. Нали не искаме да се стига до подобни ситуации. Аз поне и БЕХ не желаем подобни прогнози. Докладът на БАН ще бъде готов всеки един момент. Това ще стане скоро - тези дни\".    По думите ѝ в окончателния доклад ще има всички възможни сценарии. „Има клауза за конфиденциалност, която важи и за двете страни. Но, това е изключително важен въпрос и се надявам, че БАН с разрешението на БЕХ, да оповести резултатите от доклада така, че да станат достояние на обществото. Ние няма какво да крием. Това, което трябва да направим, е по най-добрия начин да оползотворим това, което притежаваме-площадка за 1,5 млрд. лв., оборудване за 1 млрд. и 176 млн. лв., всички разрешителни за този проект и нотификация от ЕК\", подчерта министър Петкова.    „Екипът на БАН е изключително сериозен. Опитали са се да направят обширен доклад с възможно най-голям брой сценарии и варианти, така че това да бъде една базова информация, която да ни послужи при бъдещи преговори. За нас е важно да видим коя е червената линия, която не може да прекрачим при преговори за реализация или не, трябва да знаем кои са най-оптималните варианти, ако има такива. Този доклад ще даде информация за това, че са разработени всички възможно сценарии при различни модели на финансиране.    Очевидно има такива и този доклад ще даде информация за това, че са разработени всички възможни сценарии и различните модели на финансиране, при различно акционерно участие на една такава проектна компания, която ние имаме намерение да бъде създадена и съответно да бъдат направени опити тя да бъде приватизирана или да бъде намерен стратегически инвеститор, който да се включи, ако се реализира този проект\", каза още тя.    „За проектната компания ние сме готови с чисто счетоводните анализи. Но нека да станат факт резултатите на БАН, да ги обсъдим с всички заинтересовани страни. По най-бързия начин имаме готовност тази компания да бъде създадена, тъй като ние сме анализирали всички активи и пасиви. Просто ще бъде въпрос на седмица, две отделянето на активите и обособяването на тази проектна компания\", обясни още министър Петкова. За готовността на „Росатом\" да построи АЕЦ „Белене\" тя коментира: „Ние не изключваме нито един вариант. За нас е важно да се намери най-доброто решение за България.    С общи усилия, с експертизата на всички представители на различните политически сили, на различни браншови организации, за нас е важно да намерим най-доброто решение на България. Нека да видим какво ще покажат анализите и различните финансови модели и ще вървим в посоката, която е най-добра за България\".", "date": "2017.11.03", "title": "Петкова с важен коментар за АЕЦ \"Белене\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374714-%D0%B4%D0%BF%D1%81-%D0%BE%D0%B1%D1%8F%D0%B2%D0%B8-%D0%BA%D1%83%D1%80%D1%81-%D0%B7%D0%B0-%D1%81%D0%B2%D0%B0%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%B3%D0%B5%D1%80%D0%B1-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8", "text": "Решение за свалянето на коалицията ГЕРБ - Обединени патриоти взе днес Централният съвет на ДПС на своето първо заседание след изборите. За това обяви председателят на движението Мустафа Карадайъ. \"Загробването на ГЕРБ не е наш проблем, но тяхното поведение и политика загробват и държавата\", каза Карадайъ. \"Демокрацията е заплашена, стабилността в страната е под заплаха и това изисква спешни действия от нас\".   На въпрос за здравословното състояние на почетния председател Ахмед Доган и евентуалното му завръщане в активната политика, Мустафа Карадайъ каза: \"Колеги, мисля, че през есента всички понякога можем да се разболяваме, има различни вируси. Ще ви кажа само, че вчера имахме заседание на Председателския съвет на ДПС, заедно с почетния ни председател. Четири часа и половина - така че тези внушения...    Доколкото за завръщането му в активната политика, мисля, че неведнъж господин Доган е заявявал категоричната си позиция\", посочи Карадайъ .", "date": "2017.11.03", "title": "ДПС обяви курс за свалянето на коалицията ГЕРБ - Обединени патриоти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374715-%D0%B0%D0%BB-%D0%B9%D0%BE-%D0%B8%D0%B7%D1%81%D0%B8%D0%BF%D0%B0-%D0%BD%D0%BE%D0%B2%D0%B0-%D0%BA%D0%BE%D1%84%D0%B0-%D0%BF%D0%BE%D0%BC%D0%B8%D1%8F-%D0%B2%D1%8A%D1%80%D1%85%D1%83-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D1%81%D0%B8%D1%8F", "text": "          Станало ми е навик. Като отида в друг град най-напред да си купя местен вестник. Така се ориентирам какво вълнува хората в него , какви проблеми решават местните власти. Отскочих до моя роден град Варна. По пътя от София до Варна срещнах десетки джигити – карат като побеснели, безумни изпреварвания, знаци и линии ги нямат за нищо. Намаляват скоростта само там, където знаят, че има радар или стои КАТ. Това аз наричам руско поведение на пътя.    Така се „движат” руснаците в политиката – беснеят, преминават всякакви граници и международни ограничения. Дивашка история. Само когато американските катаджии извадят „стоп палката”, наложат санкции и се поусмиряват за известно време. Стигнах до Варна. Наспах се. Станах. Излязох. Купих си вестник „Народно дело”. Направих си кафе и вече чета.   Първа страница: „Млади социалисти се погрижиха за представянето ни в Сочи”. И още едно тлъсто заглавие: „БСП ВРЪЩА ДИАЛОГА В ЧЕРНО МОРЕ В ДНЕВНИЯ РЕД НА ЕС”. Подминавам публикации като „Варненка спасява бездомни животни с дизайнерски чаши”, чета спортните страници, успокоявам се, когато разбирам, че Варна, заедно с Кърджали, София, Благоевград и Смолян, са градовете с най-дълга средна продължителност на живота. В София живота на мъжете средно продължава до 76 години и 3 месеца, а във Варна – с година по-малко. Добре съм тогава – имам право на избор: ако искам София, ако искам –Варна. Но Божа работа!  120 „млади социалисти” отишли да вземат участие в Международен фестивал на младежите и студентите в Русия. Там ги разкарват и показват от град на град – та да види местният народ чужди граждани. Ето какво казва след завръщането си в България варненецът Руслан Влаев: „Владимир Путин вдъхва изключителен респект с присъствието си, с думите си, дори и с жестовете си. Уникално е усещането, когато слушаш такъв политик на живо.” Разбирам, че на срещата с младежите Путин бил говорил за „единство и мир”. Циник и тарикат.   10 000 са вече жертвите на руската агресия срещу съседна Украйна. Това ли му е „единството и мира”? Руските окупатори превърнаха Крим във военен плацдарм за нападение срещу други съседни държави. Създадени бяха марионетните и непризнати от никого руски псевдодържави Абхазия, Южна Осетия и Приднестровска република.    Направен бе опит да се създадат сепаратистки „народни републики” –Луганска и Донецка. В един момент дори заговориха за „Малорусия”. Нагло и варварски бе прегазена украинската граница. Свален бе от руска ракета пътнически самолет. Загинаха 298 души от които близо 100 деца. Повтарям: ДЕЦА! И виновникът за всички тези престъпления се лигави пред БЪЛГАРСКИ МЛАДЕЖИ с приказки за „единство и мир” на „международен фестивал на младежите и студентите”! Светът не познава такова негодничество от времената на Хитлер и Сталин! Клета, България! Нещастна социалистическа младеж!   В материала, пак от първа страница, който разказва как БСП ще „връща сътрудничеството в Черно море” се цитират думите от конгреса на БСП на Сергей Станишев, а именно, че „в Черно море трябва да се върне сътрудничеството.”    И нито дума за огромната заплаха за държавите от Черноморския регион, каквато представлява руският военен потенциал в този регион, руските черноморски военни бази, многобройният руски черноморски флот превишаващ многократно отбранителните възможности на останалите страни от региона, ракетите насочени на Запад и на юг, т.е. и към моя роден град Варна.   Съобщава се надълго и нашироко, че на конгреса си БСП била приела резолюция „Алтернатива за България”. Каква ще да е тази алтернатива? Кое е обратното, алтернативното, на членството на България в НАТО и ЕС?    Защото сега ние членуваме равноправно в най-свободния и проспериращ съюз на света –Европейския съюз, както и в най-силната отбранителна организация – НАТО. Другари сме с още 500 милиона жители на ЕС, свободно пътуваме, работим, учим в 28 европейски държави. Едно семейство сме. НАТО ни дава увереността, силата, спокойствието, куража, че сме сигурни в бъдещето си. Коя тогава е „АЛТЕРНАТИВАТА” , която предлага БСП?   Алтернатива може да бъде напускането на ЕС и НАТО и присъединяването ни към Евразийския проруски съюз или оставане в безтегловната зона на псевдонеутралността. Но тогава ще трябва Станишев да си загуби поста си в Брюксел и да отиде на работа в любимата Москва, а Нинова да прехвърли синчето си от САЩ в Русия. Защото и в Русия има университети. Но явно друга ще да е „алтернативата”. За тази друга „алтернатива” социалистите отдавна работят.    Тя гласи: България да бъде „троянски кон” на Русия в ЕС и НАТО. Хем да сме в ЕС и НАТО, хем държавата ни да защитава в тези съюзи не своите и съюзните, а руските интереси. Това е алтернативата, която ни предлага БСП и която варненският вестник „Народно дело” в обширен материал пропагандира сред гражданите на Варна, които ще живеят най-малко 75 години и 3 месеца.   Хвърлям в кошчето за боклук вестник „Народно дело”. Разчитам, че ние, българите, с Божията помощ, няма да допуснем БСП в управлението на страната, няма да им позволим да си реализират „алтернативата”. Разчитам, че малко са Русланчовците в България. Поздрав от хубава есенна Варна.  ", "date": "2017.11.03", "title": "Ал Йо изсипа нова кофа помия върху България и Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374716-%D0%BC%D0%B8%D1%82%D0%BD%D0%B8%D1%87%D0%B0%D1%80%D0%B8-%D0%B2%D0%B5%D1%87%D0%B5-%D1%80%D0%BE%D0%B2%D1%8F%D1%82-%D0%B7%D0%B0-2-3-%D0%BB%D0%B8%D1%82%D1%80%D0%B0-%D1%80%D0%B0%D0%BA%D0%B8%D1%8F-%D0%BF%D0%BE-%D0%BA%D1%8A%D1%89%D1%8F%D1%82%D0%B0,-%D0%BF%D1%80%D0%BE%D0%BF%D1%83%D1%81%D0%BA%D0%B0%D1%82-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%B2%D0%B8%D0%BD%D0%BF%D1%80%D0%BE%D0%BC%D0%B8", "text": "Ако човек следи новините на малки местни медии, тази есен може да попадне на странни неща.  „5 литра нелегална ракия (пет! – бел. авт.) намериха служители на митница Лом в селска къща във Врачанско, съобщиха от областната дирекция на МВР.  Вчера е извършена проверка за съхранение на акцизни стоки в търговски обект в село Бутан. Митничарите са претърсили обект, стопанисван от 43-годишния Г. В.. В складово помещение са открили да се съхраняват пет литра плодова ракия. Същата е предадена с протокол за доброволно предаване и е съставен фиш от служителите на Митница Лом.  По случая е образувана преписка по описа на районното управление в Козлодуй.” (виж  ).   „Полицаи от Тетевен са иззели 13 (тринадесет) литра ракия в момент на производството й, в паянтова постройка в с. Глогово. В помещението е открит казан за изваряване на ракия, а 78-годишна жена, която е била в помещението е заявила, че вари ракията за собствени нужди. По случая е образувана преписка.” (виж  ).   и полицаи!   Миналия месец районният съд в Поморие помилва манастирската ракия на манастира „Св. Георги”. През лятото „митничар под прикритие” извършил „контролна покупка” – „влязъл в ролята на обикновен поклонник”, купил от манастира бутилка от 0.7 л алкохол, платил 7 лева, „но вместо касова бележка, получил благословия”, съобщиха от митницата за местните медии тогава. И после влезли да претърсят манастира, намерили стотина бутилки и към 2400 литра ракия в дамаджани и бидони (дарения и стари резерви на манастира, някои още от времето преди бандеролите). Съставеното наказателно постановление за глоба за близо 25 000 лева е отменено от съда, ракията не била измерена  точно и т. н. (виж  ). Подобни проверки митничари извършиха в началото на годината в Бачковския и Троянския манастир, пак се хвалиха колко ракия заловили.   Тази есен има по-голяма активност на митниците. Но борбата с нелегалния алкохол има повече успехи при митнически проверки по манастири, селски къщи. И по традиция най-много проверки се правят в …големите винпроми, законни производители на алкохол, където не откриват нищо.   Откакто беше променен законът, митничарите   които правят само вино. В тях не се вари ракия, но понеже виното е акцизна стока (с нулева акцизна ставка), избата с бъчвите е вече „акцизен склад”, в който не могат да влизат външни лица. Това го измисли бившият министър Дянков. Значи, туристи и посетители на една изба, не могат да влязат в нея при бъчвите… И това положение сега е повод митничари да наобикалят винарните, да си тръгнат с по някоя бутилка.   Големите винпроми и производители са постоянно посещавани. В митницата имало регистрирани и над 1500 казана за варене на ракия. И около тях минават избирателно. Но нещо нещо пропускат нелегалните винпроми и полулегалната продукция на регистрирани уж казани. Те не са трудни за откриване. Не става дума за малките 50-100-литрови казани, които хората си държат по къщите. А за онези казани по 500 литра и нагоре, за които казанджии протестираха защото не искаха да ги ограничават до 500 литра. Тази есен от митницата се похвалиха с няколко успешни хайки, заловени литри по регистрирани казани тук и там, но това е колкото да се каже, че проверяват. А колко са нерегистрираните?   В страната има към   от 200 л нагоре, според данни на Асоциацията на производителите, вносителите и търговците на спиртни напитки и Лозаро-винарската камара. Официално записаните казани по села и паланки са към 2900, от тях отчитат дейност и плащат някакъв акциз към 1500. И колко акциз? Към 700 хил. лева годишно… През тези казани минава половината реколта от грозде, към 150 000 тона. Става дума за регистрирани лозя, а не за малко лозе, асми по дворове и др., от които се прави домашна ракия. За сравнение, за другата половина от реколтата, която минава през големите винпроми, те плащат акциз е на стойност над 160 млн. годишно.   Големите казани не могат да се скрият като игла в купа сено. Но някой някак ги пази от проверки. Когато полиция залови големи количества нелегален алкохол, това обикновено е когато спират някой камион, микробус за проверка на пътя. Или при друга акция. Не при проверки на митничари.  На много места попазарите в градовете продават ракия в бидони, 5-литрови и 10-литрови шишета от минерална вода, но там кой знае защо не правят проверки. Иначе ще изловят някоя баба да вари ракия или ще вземат 5 литра от мазето на някой нещастен селянин…  ", "date": "2017.11.03", "title": "Митничари вече ровят за 2-3 литра ракия по къщята, пропускат нелегални винпроми"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374717-%D0%BA%D0%B0%D0%BA%D0%B2%D0%B8-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D1%84%D0%B0%D0%BA%D1%82%D0%B8-%D0%BD%D0%B5-%D0%B7%D0%BD%D0%B0%D0%B5-%D0%BC%D0%B0%D1%80%D0%B8%D1%8F-%D0%B7%D0%B0%D1%85%D0%B0%D1%80%D0%BE%D0%B2%D0%B0", "text": "Говорителката на руското Министерство на външните работи, Мария Захарова, на пресконференция вчера, 2 ноември, демонстрира непознаване на историята. И на българската, и на съветската.   Какво забелязвате в нейното изявление, цитирано по-долу изцяло?   1. Г-жа Захарова представя спирането на депортацията на българските евреи през март 1943 г. (след като преди това 11 343 от тях са натоварени във вагоните и изпратени в концлагера Треблинка) като резултат от действията на червената армия.  Няма Българска православна църква, няма Димитър Пешев, няма нищо подобно. И, разбира се, няма нито един документ, който да подкрепя нейната теория.   2. Това, че за нея страшното не била вандалската постъпка, а че извършителите нямали понятие от своята история, а и от чуждата.  Което, съпоставено с непознаването на историята, представено от самата г-жа Захарова, придобива особено значение.   Всъщност, както е известно от историята, паметникът е менте - посветен е на съветската армия - освободителка, но през 1944 г. такава армия не е съществувала; казвала се е “червена работническо-селска армия”.  Някои хора все още не знаят този исторически факт. Мария Захарова изглежда е сред тях.  В България СССР не идва като освободител, а като окупатор - обявявайки война на България на 5-и септември 1944 г.  Някои хора (вкл. и Мария Захарова) все още не знаят този исторически факт.  В България няма “паднали за свободата” (по думите в първата реакция на МВнР) съветски войници в резултат на военни действия.  Някои хора все още не знаят този исторически факт. Как мислите, дали Мария Захарова го знае?  Мария Захарова: “В Москва изразяват възмущението си от поредния акт на оскверняване на паметника на съветската армия в София. Той е станал в нощта на 31-ви октомври.  Вандалите (не мога да ги нарека другояче) атакуваха монумента буквално преди една седмица, но сега надминаха себе си, като го надписаха с лозунги с откровено антисемитски характер. Тази хулиганска проява е особено цинична в светлината на това, че в годините на Втората световна война благодарение на нашите воини се предотврати депортацията на евреите от България и по този начин бяха спасени от неизбежна гибел около 50 хиляди души.  Най-страшното не е факта на обидата, а че в приведените от мен данни няма особен смисъл, защото хората, които са извършили този акт, нямат понятие от своята история. Ето това е страшното. Фактите, за които казах, имат ценност и значимост за тези хора, които знаят историята и никога не биха си позволили дори да се съгласят с подобно нещо. Тези, които идват с чуковете, лопатите и боите, изобщо не знаят славните страници на собствената си история, да не говорим за другата. Убедени сме, че подобни престъпни акции никога няма да срещнат разбиране сред широките народни слоеве.  Настояваме българското ръководство да направи най-накрая необходимото за недопускане занапред на актове на подигравка над паметта на съветските воини, отдали живота си за спасението на европейския континент от нацизма.” И едно важно уточнение от мен:  Антисемитският надпис е неприемлив и следва да бъде заклеймен, но не заради това къде е поставен, а защото изобщо е написан!  Антисемитизмът е грозно явление, срещу което всички нормални хора трябва да се борим!  А че авторите на надписа не знаят какво е ционизъм - това е друга тема. Ционизмът е национално движение на евреите да се завърнат в своята родина.", "date": "2017.11.03", "title": "Какви исторически факти не знае Мария Захарова?"}
{"url": "http://www.classa.bg/%D1%81%D0%B2%D1%8F%D1%82/item/374709-%D1%82%D1%80%D1%8A%D0%BC%D0%BF-%D1%80%D0%B0%D0%B7%D0%BC%D0%B0%D1%85%D0%B0-%D0%BF%D1%80%D1%8A%D1%81%D1%82-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F", "text": "Президентът на САЩ Доналд Тръмп заплаши отново Северна Корея по време на интервю пред телевизионния канал Fox News, предава „Фокус\".   „Имаме един проблем. Той се казва Северна Корея\", заяви Тръмп.     „Северна Корея е нещо, което ще решим и ако не го решим, това няма да е приятно никому\", заяви Тръмп.   Неговите думи са отправени преди да замине на десетдневна обиколка в Азия, в която ще посети Япония, Южна Корея, Китай, Виетнам и Филипините.   „Смятам, че ще сте случат много хубави работи. Смятам, че това е едно от по-важните пътувания, правени от президент\", уверен е той.   По време на интервюто Тръмп заяви, че може също така да се срещне с руския си колега Владимир Путин.   „Путин е важен, защото може да ни помогне със Северна Корея\", уверен е американския президент.", "date": "2017.11.03", "title": "Тръмп  размаха пръст на Северна Корея"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374710-%D1%82%D1%80%D1%8A%D0%BC%D0%BF-%D1%89%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0-%D0%B7%D0%B0-%E2%80%9C%D0%B7%D0%B5%D0%BB%D0%B5%D0%BD%D0%B0-%D0%BA%D0%B0%D1%80%D1%82%D0%B0%E2%80%9D", "text": "Терористът Саипов, който уби 8 души в Манхатън, е пристигнал в Съединените щати от Узбекистан през 2010 година. Зелената си карта е спечелил в лотарията по Програмата за разнообразяване на имигрантския поток. И президентът Доналд Тръмп даде да се разбере, че според него именно тази лотария е в основата на проблема с ислямисткия терор в Америка.     Говорителката на Белия дом Сара Сандърс посочи, че Тръмп настоява за премахване на лотарията още от предизборната си кампания, но досега не успява да си осигури необходимата подкрепа в Конгреса.   Тръмп назова поименно лидера на демократите в Сената Чък Шумър, който е бил един от инициаторите на Програмата за разнообразяване на имигрантския поток, влязла в сила с подкрепата и на републиканците още през 1990 година. Шумър обаче беше и в групата законодатели, които през 2013-а се опитаха да прокарат поправка за отмяна на лотарията. Сенатът тогава я прие, но доминираната от републиканците Камара на представителите я блокира.   Самият Шумър заяви, че отдавна не обръща внимание на личните нападки от Тръмп, но все пак разкритикува президента:   Критиците на Тръмп посочват, че годишно Съединените щати дават зелени карти на около 1 милион имигранти и че едва 5 процента от тях – по 50 000 на година, получават шанс благодарение на лотарията. Освен това преди нападението в Ню Йорк тази седмица само един терористичен акт на американска земя е бил извършен от такъв късметлия.   През 2002 година египтянин убива двама души пред клона на израелска авиокомпания на международното летище на Лос Анджелис. Статистика сочи, че огромното мнозинство от извършителите на джихадистки нападения в Съединените щати са радени и радикализирани там", "date": "2017.11.03", "title": "Тръмп ще промени лотарията за “Зелена карта”?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374711-%D1%83%D1%87%D0%B5%D0%B1%D0%BD%D0%B8%D1%86%D0%B8%D1%82%D0%B5-%D0%BF%D0%BE-%D0%B2%D0%B5%D1%80%D0%BE%D0%B8%D0%B7%D0%BF%D0%BE%D0%B2%D0%B5%D0%B4%D0%B0%D0%BD%D0%B8%D0%B5-%D0%B7%D0%B0-vi-%D0%BA%D0%BB%D0%B0%D1%81-%E2%80%9D%D1%83%D1%87%D0%B0%D1%82%E2%80%9D-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC", "text": "заяви в интервю за Фрог нюз наследникът на Антим I      – Те внушават, че жената стои по-долу от мъжа и индиректно карат децата да се интерeсуват от джихат. Категорично такива текстове нямат място в учебниците и дори те трябват да бъдат забранени. Не мога да разбера защо все още бавят закона за Вероизповеданията. Направиха и смесена комисия с Министерство на Образованието, а резултатите…..плачевни.   Самото отделяне на място в учебниците е тревожно. За мен това не е урок по вероизповедание, а е “събуждане” в Душите на определени деца, по въпросите за иноверство, което е една от първите стъпки за разделение, а след това и за джихадизъм.   Не може Лютфи Местан да ми иска признаване на турско малцинство. Къде живееш ти бе, ахмак безподобен. Като искаш да си турчин, заминавай в Турция.   – За едни пари са готови и с Мохамед да се срещнат.   – Те се подиграват. Обърнаха Омарчевски в гроба. Липсата на отпор на всичките им извращения е в основата на наглото им поведение.   Не че историята не се повтаря, но тези хора освен, че са лъже-патриоти, са и ужасно непоносими майцепродавци. Христо Ботев го е написал много точно: “Тежко, брате, се живее между глупци неразбрани; душата ми в огън тлее, сърцето ми в люти рани. Отечество мило любя, неговият завет пазя; но себе си, брате, губя, тия глупци като мразя.”   – За ПР акции, евентуално. Страх ги тресе, че по време на Европредседателството, полицаите могат да им “спретнат” нещо, та им трябва вариант “Б”.  ", "date": "2017.11.03", "title": "Учебниците по вероизповедание за VI клас ”учат” децата на тероризъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374708-%D0%B1%D1%81%D0%BF-%D0%BE%D1%87%D0%B0%D0%BA%D0%B2%D0%B0%D0%BC%D0%B5-%D1%88%D0%B8%D1%80%D0%BE%D0%BA%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B7%D0%B0-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5", "text": "„България има нужда от промяна. Има нужда от разговор за корупцията и злоупотребата с власт. Ние ще го изнесем с искания вот на недоверие.\" Това заяви по БНТ зам.-председателят на ПГ на „БСП за България\" Жельо Бойчев.   Той добави, че откакто е сформирано това управляващо мнозинство сме свидетели на постоянни скандали.     „Още в самото начало при сформирането на правителството се започна със скандални назначения, защото политиката им не е поставена на принципна основа с ясна законодателна програма. При тях има разпределяне на власт\", каза Бойчев.   Народният представител добави, че целта на БСП на предстоящите разговори с другите опозиционни партии е да получи максимална подкрепа на предстоящия вот на недоверие. Той обясни, че дори в мнозинството има депутати, които осъзнават проблемите на страната с корупцията и злоупотребата с власт.   „Първата ни цел е да направим много съдържателни мотиви за вота. Те да са основен елемент от разговора. Ще започнем дебат на тази тема\", заяви Жельо Бойчев.   Той припомни, че предстои гласуване на републиканския бюджет.   „Дайте да започнем с приходната част на бюджета. Няма ли нужда от анализ защо данъчно-осигурителните приходи намаляват в страната през последните години? Това е сериозната тема. Стотици милиони лева не влизат в хазната. Това е първата тема за разговор за бюджета. Втората е - как се харчат парите?\", посочи Бойчев.   Народният представител беше категоричен, че на второто четене на бюджета, от „БСП за България\" ще бъдат направени много предложения.   „За приходите ще предложим по-висока събираемост, на база законодателни мерки. Трябва да бъде разчетен друг размер на БВП, който е поне с 1,1 млрд. лв. по-висок от разписания от ГЕРБ. Ще предложим съвсем друг данъчно-осигурителен модел за облагане на доходите на хората, защото най-бедните хора имат най-голям принос за приходната част на бюджета. Няма такава държава в Европа, която да облага минималните доходи\", каза Жельо Бойчев.   Той се съгласи, че проблемите са трупани през годините, но на това трябва да се сложи край с промени на системите, защото наливането \"пусто в празно\" няма да доведе до резултат.   „Няколкостотин милиона лева повече за следващата година за образование и здравеопазване няма подобри продукта, който те дават. Ние искаме радикална промяна на финансирането на системите, за да получим друг резултат. Виждаме нервността на ГЕРБ от нашите предложения и разбираме, че сме на прав път\", категоричен беше Жельо Бойчев.", "date": "2017.11.03", "title": "БСП: Очакваме широка подкрепа за вота на недоверие"}
{"url": "http://www.classa.bg/%D1%81%D0%B2%D1%8F%D1%82/item/374702-%D1%82%D1%80%D1%8A%D0%BC%D0%BF-%D0%BE%D1%82%D0%BC%D0%B5%D0%BD%D0%B8-%D0%B4%D0%B5%D0%BA%D1%80%D0%B5%D1%82%D0%B0,-%D0%BA%D0%BE%D0%B9%D1%82%D0%BE-%D0%BF%D0%BE%D0%B7%D0%B2%D0%BE%D0%BB%D1%8F%D0%B2%D0%B0-%D0%BD%D0%B0-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%B4%D0%B0-%D1%81%D1%8A%D0%B4%D1%8F%D1%82-%D0%B1%D0%B0%D0%BD%D0%BA%D0%B8", "text": "Американският президент Доналд Тръмп подписа указ в полза на банките, който отменя декрета, приет по време на президентството на Барак Обама, позволяващ на клиентите да подават колективни искове срещу банките. Декретът, подписан от Тръмп, беше одобрен през юли от Долната камара на Конгреса и преди две седмици от Сената на САЩ. По този начин законодателите и американския президент са отменили решението на Службата за финансова защита на потребителите, което възпрепятстваше банките и емитентите на кредитни карти да спират колективните искове на своите клиенти, съобщава вестник \"The Hill\". Преди тази инициатива, банките принуждаваха клиентите си да се откажат от правото си да подават групови искове по време на откриването на сметките им. Колективните искания са печеливши за клиентите, тъй като съдебните разноски са намалени. Това е първото президентско действие на Тръмп, което има за цел да облекчи ограниченията, наложени на банките вследствие на кризата от 2007-2009 г., съобщава Ройтерс. Не напразно, едно от основните предизборни обещания на сегашния американски президент беше да облекчи регулирането на финансовия сектор.", "date": "2017.11.03", "title": "Тръмп отмени декрета, който позволява на потребителите да съдят банки"}
{"url": "http://www.classa.bg/%D1%81%D0%B2%D1%8F%D1%82/item/374703-%D0%BC%D0%BE%D1%81%D0%BA%D0%B2%D0%B0-%D1%81%D0%B2%D0%B8%D0%B4%D0%B5%D1%82%D0%B5%D0%BB%D1%81%D1%82%D0%B2%D0%B0%D1%82%D0%B0-%D0%BD%D0%B0-facebook,-twitter-%D0%B8-google-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B8%D1%80%D0%B0%D1%82,-%D1%87%D0%B5-%D0%BD%D1%8F%D0%BC%D0%B0-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BD%D0%B0%D0%BC%D0%B5%D1%81%D0%B0", "text": "Руското посолство в САЩ коментира появата тази седмица пред разузнавателните комисии на двете камари на Конгреса на САЩ на представители на Google, Facebook и Twitter. Според дипломатическата мисия свидетелствата подчертават \"липсата на доказателства за намеса на Русия в президентските избори на САЩ\". Посолството описва като \"неприемлив\" тона на сенатор Рон Уиден, който назова руското правителство \"фашистко\" в речта си. \"Може ли коректността във Вашингтон да е напуснала още един избраник на народа?\", попита руското посолство. Този тип \"провокации\" допълнително вреди на отношенията между САЩ и Русия, които и без това вече са сложни, каза той. Според посолството, с такива обиди от САЩ, напоследък често \"се прикриват неприятни за тях факти\". \"Дошло е време да се разбере, дори за онези, които предпочитат тона на търговците, предизвикали Втората световна война, че Русия не се намесва във вътрешните работи на Съединените щати\", гласи коментарът на руската дипломатическа мисия.", "date": "2017.11.03", "title": "Москва: Свидетелствата на Facebook, Twitter и Google демонстрират, че няма доказателства за руската намеса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374704-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8-%D0%B8-%D1%80%D0%B0%D0%B1%D0%BE%D1%82%D0%BE%D0%B4%D0%B0%D1%82%D0%B5%D0%BB%D0%B8-%D0%BD%D0%B5-%D1%81%D0%B5-%D1%80%D0%B0%D0%B7%D0%B1%D1%80%D0%B0%D1%85%D0%B0", "text": "БСП и работодателските организации останаха на различни позиции за клас \"прослужено време\" след среща в парламента във връзка с проектобюджет 2018. Спорихме, но не постигнахме съгласие за премахване на клас \"прослужено време\", ние бяхме категорично против, обясни зам.-председателят на ПГ на \"БСП за България\" Драгомир Стойнев пред медиите. Левицата не е съгласна също да се премахнат минималните осигурителни прагове, както и, по думите му, е против премахването на по-голямото увеличение на минималната работна заплата. Депутатите и работодателите са били на едно мнение за нарушен социален диалог между синдикати, работодатели и кабинет. Правителството не може да се държи като наблюдател, то трябва да регулира този диалог, защото наистина има огромно напрежение между работодателите и синдикатите, посъветва Стойнев. За БСП обаче на този етап това не били най-важните теми.", "date": "2017.11.03", "title": "Социалисти и работодатели не се разбраха"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374705-%D0%BA%D0%BE%D1%80%D0%BF%D0%BE%D1%80%D0%B0%D1%82%D0%B8%D0%B2%D0%BD%D0%B8-%D0%B8-%D0%BB%D0%B8%D1%87%D0%BD%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8-%D0%B2-%D0%B7%D0%B4%D1%80%D0%B0%D0%B2%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0", "text": "Bългарската здравна система е пропита от лични и корпоративни интереси, каза финансовият министър Владислав Горанов при обсъждането на финансовата рамка за следващата година. В отговор на критиките за системното недофинансиране на здравеопазването Горанов се обърна към депутатите така: Дали финансовото министерство е виновно за качеството на здравеопазването? Отговорът е – не! Българската здравна система е неефективна, пропита от лични и корпоративни интереси. От нея се краде много. Докато това не се преодолее чрез законодателни решения, в това число и в структурно отношение този дебат ще бъде все по-вулгарен и все по-безсмислен. Министър Горанов участва в съвместното заседание на парламентарните комисии по бюджет, социална политика и по здравеопазване", "date": "2017.11.03", "title": "Корпоративни и лични интереси в здравната система"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/374706-%D0%B2%D1%80%D1%8A%D1%85-%D0%BD%D0%B0-%D0%BF%D1%80%D0%BE%D0%BC%D0%B8%D1%88%D0%BB%D0%B5%D0%BD%D0%B0%D1%82%D0%B0-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "Активността в промишления сектор на еврозоната достигна през октомври 6,5-годишен връх, като през миналия месец предприятията изпитваха проблеми да посрещнат растящото търсене на промишлено произведените стоки, въпреки, че темпото на разкриване на нови работни места достигна най-високо ниво от 20 години насам, показват окончателни данни от проучване на агенция Markit, които претърпяха слаба низходяща ревизия спрямо експресната оценка. Промишленият PMI индекс нарасна през октомври до 58,5 пункта от 58,1 пункта през септември и малко под предварителен индекс на ниво от 58,6 пункта. Въпреки слабата низходяща ревизия, това представлява най-доброто темпо на промишлена експанзия в рамките на еврозоната от февруари 2011 година насам и задържане на индекса стабилно над важното ниво от 50 пункта за 52-ри пореден месец. Индексът PMI, оценяващ само промишленото производство, се понижи слабо до 58,8 пункта от 59,2 пункта през септември, но при малко по-силно понижение до 58,7 пункта, според експресните данни на Markit. Новите промишлени поръчки нараснаха с най-здраво темпо от началото на 2011 г., докато индексът, измерващ заетостта в сектора, се повиши от 56,5 пункта през септември до 57,3 пункта през октомври, достигайки рекорден връх в 20-годишната история на това проучване на агенция Markit. Днешните данни са в подкрепа на решението на ЕЦБ да започне да намалява месечния размер на програмата за покупки на активи от началото на 2018 година. По-рано днес Markit представи резултати от свои проучвания за промишлената активност в отделените страни членки на еврозоната през десетия месец на годината. Немският промишлен PMI индекс стабилизира в 77-месечния септемврийски връх от 60,6 пункта спрямо малко по-слаб предварителен индекс за октомври на ниво от 60,5 пункта. Аналогичният френски индекс също стабилизира в септемврийското ниво от 56,1 пункта и въпреки че това представлява низходяща ревизия спрямо предварителен индекс за октомври от 56,7 пункта, промишлената активност остава за втори пореден месец в най-високо ниво от април 2011-а година насам. Промишленият PMI индекс на Италия пък скочи рязко от 56,3 пункта през септември до 57,8 пункта през октомври, достигайки най-високо ниво от февруари 2011 г., докато аналогичният индекс на Испания нарасна с най-силно темпо от май 2015 г., въпреки политическата криза около богата испанска североизточна област Каталуния.", "date": "2017.11.03", "title": "Връх на промишлената активност в еврозоната"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/374707-%D0%BC%D0%B0%D0%B9%D0%BA%D1%80%D0%BE%D1%81%D0%BE%D1%84%D1%82-%D1%81-%D0%BF%D1%80%D0%B5%D0%B4%D0%B8%D0%BC%D1%81%D1%82%D0%B2%D0%BE-%D0%B2-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0", "text": "Windows 10 има няколко ключови характеристики за сигурност, които я отличават от конкурентните операционни системи. В частност, това е големият брой виртуални машини, които проверяват всеки имейл, заяви Збигнев Куковски, съветник по сигурността в Microsoft и и участник в разработката на Windows 10. Според експерта, цитиран от technews.bg, 12 виртуални машини се занимават с всеки отделен прикачен файл, като го сканират неколкократно на определен интервал от време. Това се прави, тъй като някои файлови формати (например pdf) могат да се отварят с няколко програми. Всички прикачени файлове и линкове биват проверявани, преди да се доставят на потребителя. Откритите злонамерени файлове се складират в т.нар. „Detonation chamber\", поясни Куковски по време на регионалния форум по киберсигурност и киберпрестъпления, организиран от Международната академия за обучение по киберразследвания, ГДБОП и IDC България. Защитата обхваща не само електронната поща, но и продукти като SharePoint, WinDrive и Microsoft Team. Збигнев Куковски изтъкна също услугата Microsoft ATA, която предпазва потребителите от популярната напоследък кражба на идентичност. Всеки ден през миналата година над 200 организации са били атакувани от хакери, по данни на Microsoft, изнесени по време на форума. Софтуерната компания отчита, че през 2016 г. глобалните организации са били подложени на 82 000 кибератаки. Всеки пробив им е струвал средно по 4 милиона долара. \"Кибератаките са ясно таргетирани, добре подготвени и много сложни\", посочи Збигнев Куковски. Той даде за пример кибернападение над полски компании, което е довело до спиране на бизнеса им за три дни и финансови загуби в размер на 6 млн. долара. Хакерите не създават универсален злонамерен код, с който атакуват организациите. Те първо проучват внимателно какъв софтуер използва компанията и след това пишат малуер специално за нея, допълни експертът.", "date": "2017.11.03", "title": "Майкрософт с предимство в сигурността"}
{"url": "http://www.classa.bg/%D1%81%D0%B2%D1%8F%D1%82/item/374699-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BC%D0%B0%D0%B4%D1%83%D1%80%D0%BE-%D1%83%D0%B2%D0%B5%D0%BB%D0%B8%D1%87%D0%B8-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D1%81-30", "text": "Венецуелският президент Николас Мадуро обяви увеличение от 30% на законната минимална работна заплата в тази държава от 136 534 на 177 507 боливара. Президентът също така обяви увеличението на хранителния бонус, който се увеличава от 189 000 на 279 000 боливара. Сумата от минималната заплата и бонуса за храна, взети заедно като минимален правен доход на венецуелските работници, варира от 325 544 до 456 507 боливара. Предишното увеличение на възнагражденията на работниците и пенсионерите бе обявено от Мадуро на 7 септември. Досега тази година държавният глава обяви пет увеличения на заплатите. Това е опит да се справи с последствията от инфлационната спирала, от която пострада Венецуела, приписвана от официалните говорители на така наречената \"икономическа война\", която се стреми да затвори източниците на финансиране и да увеличи цените на потребителските продукти. Мадуро също обяви, че ще бъдат пуснати в обращение банкноти от сто хиляди боливара което ще завърши новия \"паричен конус\", който влезе в сила тази година. Досега максималната деноминация бе 20 хиляди боливари.", "date": "2017.11.03", "title": "Президентът Мадуро увеличи заплатите с 30%"}
{"url": "http://www.classa.bg/%D1%81%D0%B2%D1%8F%D1%82/item/374700-%D0%BA%D1%83%D0%B1%D0%B0-%D0%B2-%D0%BE%D0%BE%D0%BD-191-%D0%B4%D1%8A%D1%80%D0%B6%D0%B0%D0%B2%D0%B8-%D0%B3%D0%BB%D0%B0%D1%81%D1%83%D0%B2%D0%B0%D1%85%D0%B0-%D0%BF%D1%80%D0%BE%D1%82%D0%B8%D0%B2-%D0%B1%D0%BB%D0%BE%D0%BA%D0%B0%D0%B4%D0%B0%D1%82%D0%B0", "text": "Тази сряда Общото събрание на ООН се събра, за да обсъди икономическата блокада на САЩ против Куба. Представителите на острова представиха, както го правят от 1992 г., предложение за отхвърляне на тази икономическа политика. Тя получи подкрепата на 191 държави и бе отхвърлена само от представителите на САЩ и Израел. С течение на годините, все повече и повече държави-членки се присъединиха към искането на карибски остров, за да сложи край на това, което се смята за престъпно. При първото гласуване, 59 страни бяха в полза на кубинската позиция, а 3 против (САЩ, Израел и Румъния) и 71 въздържали се. През 2016 г. резултатът бе 191 положителни, а само два - въздържали се (САЩ и Израел). Тази година обаче Вашингтон отново промени позицията си от предходната година. В обръщението си към Общото събрание, кубинският външен министър Бруно Родригес припомни, че \"през последните седмици, президентът Доналд Тръмп е потвърдил по четири различни поводи, че неговото правителство няма да вдигне блокадата срещу Куба, освен ако Куба не направи промени във вътрешния си ред\". Той заяви, че Куба \"никога няма да приеме налагане на условия\" и подчерта, че \"този подход, прилаган от дузина от неговите предшественици не работи и няма да проработи\".", "date": "2017.11.03", "title": "Куба в ООН: 191 държави гласуваха против блокадата"}
{"url": "http://www.classa.bg/%D1%81%D0%B2%D1%8F%D1%82/item/374701-%D0%B4%D0%B5%D0%B7%D0%B5%D1%80%D1%82%D1%8C%D0%BE%D1%80-%D1%80%D0%B0%D0%B7%D0%BA%D1%80%D0%B8-%D0%BF%D1%80%D0%B5%D0%B4-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BA%D0%B0%D0%BA-%D0%BF%D1%85%D0%B5%D0%BD%D1%8F%D0%BD-%D1%89%D0%B5-%D1%80%D0%B5%D0%B0%D0%B3%D0%B8%D1%80%D0%B0-%D0%BD%D0%B0-%D0%B0%D1%82%D0%B0%D0%BA%D0%B0-%D0%BE%D1%82-%D1%81%D0%B0%D1%89", "text": "Високопоставен севернокорейски дипломатически дезертьор, Тае Йонг хо, свидетелства в изслушване пред Американския конгрес, че американска военна атака би предизвикала автоматичен отговор от Пхенян срещу Южна Корея, с артилерия и ракети с малък обсег на действие. Tae Йонг Хо, който като заместник-началник на корейското посолство на Северна Корея в Лондон емигрира през 2016 г., се яви в сряда пред Комисията по външните работи на Камарата на представителите. Бившият дипломат каза, че в случай на битка, САЩ и Южна Корея ще спечелят, въпреки че това ще бъде сериозно \"човешко жертвоприношение\". \"Северна Корея има десетки хиляди артилерийски оръдия и ракети с малък обсег по военната демаркационна линия. В допълнение, севернокорейските войници са обучени да открият огън по Юга при бомбардировки или военен удар от САЩ \" увери Тае. В случай, че на Корейския полуостров избухне въоръжен конфликт, Южна Корея може да понесе много голям брой жертви. Най-песимистичните изчисления сочат, че повече от 100 000 души ще умрат през първите 48 часа. Американският флот понастоящем изпълнява съвместни военни учения с Южна Корея, в демонстрация на сила срещу ядрената и ракетна програма на Ким Чен-ун. Делегацията на Северна Корея в Асамблеята на Интерпарламентарния съюз (IPU), която се проведе в Санкт Петербург, наскоро съобщи, че Пхенян не е готов да преговаря по ядрения си статут, тъй като само такива оръжия са гаранция за тяхната безопасност.", "date": "2017.11.03", "title": "Дезертьор разкри пред Конгреса как Пхенян ще реагира на атака от САЩ"}
{"url": "http://www.classa.bg/%D1%81%D0%B2%D1%8F%D1%82/item/374698-%D0%BE%D1%82%D0%BA%D1%80%D0%B8%D1%85%D0%B0-%D1%87%D1%83%D0%B4%D0%BE%D0%B2%D0%B8%D1%89%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0-,-%D0%BA%D0%BE%D1%8F%D1%82%D0%BE-%D0%BD%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0", "text": "Международен екип от астрономи е направил озадачаващо откритие в съзвездието Колумба, което се намира на 600 светлинни години от Слънчевата система: планета по-голяма от очакваното предвид малкия размер на звездата около която обикаля, съобщава порталът Space.com, Странната космическа двойка формира газовият гигант NGTS-1б, чийто размер е подобен на Юпитер, орбитиращ около относително студено червено джудже. Звездата, според експерти, има само половината от масата и радиуса на Слънцето. Разстоянието между планетата и нейната звезда е 3% от това между Земята и Слънцето. Новооткритото небесно тяло обикаля своята орбита за 2.6 земни дни. Радиусът на новата планета е приблизително 25% от този на нейната звезда. За сравнение, Юпитер е само 10% от радиуса на Слънцето. Откритието озадачава астрономите, защото на теория такъв тандем не би трябвало да се формира. \"Откриването на NGTS-1b е пълна изненада за нас: досега не се смяташе за възможно толкова масивни планети около малки звезди\", призна главният изследовател Даниел Бейлис, от Университета в Уоруик (Великобритания). Международният екип от астрономи се пита как звездата може да е събрала достатъчно материал, за да построи гигант подобен на Юпитер по време на формирането на системата.", "date": "2017.11.03", "title": "Откриха \"чудовищна планета\", която не трябва да съществува"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374689-%D0%BF%D0%B0%D0%B2%D0%B5%D0%BB-%D1%81-%D0%BD%D0%BE%D0%B2-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%BA%D1%8A%D0%BC-%D0%BF%D1%80%D0%B5%D1%81%D0%BB%D0%B0%D0%B2%D0%B0", "text": "    Πaвeл здpaвaтa e oзaптил Πpecлaвa. Hoвoтo й гaджe изoбщo нe cи пoплювa. Здpaвeняĸът e дaл нoв yлтимaтyм нa пoлoвинĸaтa й. Toй вeчe й e зaбpaнил дa ce виждa cъc cтapитe cи гaджeтa.   Πpecлaвa мaй пaĸ пoпaднa нa нeпoдxoдящия мъж.     Πaвeл cви cъpмитe нa Πpecлaвa     Hoвoтo й гaджe cи пoĸaзa poгaтa caмo мeceци, cлeд ĸaтo двaмaтa ca двoйĸa. Πpeди вpeмe Πaвeл Лaзapoв зaбpaни нa пoлoвинĸaтa cи дa пyши. Ceгa здpaвeняĸът e издaл нoв yлтимaтyм. Toй e зaбpaнил xитoвaтa пeвицa дa ce виждa cъc cтapитe cи гaджeтa.     Cлeд ĸaтo глacoвитĸaтa oт Дoбpич oфициaлнo гo пoĸaзa пpeд мeдиитe и шиpoĸaтa oбщecтвeнocт, пaĸ пo нeгoвo нapeждaнe, ceгa тoй e издaл нoвa зaпoвeд нa любимaтa cи.     Haй-шoĸиpaщaтa мy зaбpaнa билa дa нe ce виждa c Джинo Биaнĸaлaнa. Шaмпиoнът нa BИΠ Бpaдъp 2015 oт тpи мeceцa e нa бългapcĸa зeмя. Ho дoceгa нитo вeднъж нe ce e cpeщaл cъc звeздaтa нa „Πaйнep\".   Фoлĸaджийĸaтa cъвceм цeлeнacoчeнo избягвa бългapинa c aмepиĸaнcĸи пacпopт.   Hacĸopo бившитe cъĸвapтиpaнти oтнoвo cи cпpeтнaxa пapти. Ha нeгo пpиcтигнaл нe caмo Джинo, нo и Cтaнимиp Гъмoв, дyeт „Pитoн\" и ocтaнaлитe oт Kъщaтa в Hoви xaн. Ho нa cбиpĸaтa нямaлo и cлeдa oт ĸyпoджийĸaтa Πpecи.     Πaвĸaтa бил c дocтa peвнив xapaĸтep, a и cтap пoзнaйниĸ нa пoлициятa. Зaтoвa бившитe гaджeтa нямaли ниĸaĸвo жeлaниe дa мy ce пpeчĸaт нa пътя. A и cлeд ĸaтo paзбpaл, чe нeгoвaтa любимa пpeди тoвa мaчĸaлa чapшaфитe c Джинo Биaнĸaлaнa, oщe пoвeчe изтpeщял.     „Πaвeл имa тpyдeн xapaĸтep. Πpeĸaлeнo peвнив и пpeĸaлeнo избyxлив. Oбичa дa ce нaлaгa. Beчe e cвил cъpмитe нa Πpecлaвa. Ho тя cъщo нe e oт ĸpoтĸитe- инaт мoмичe и твъpдe cвoбoдoлюбивa. Зa дa гo cлyшa тoлĸoвa, вepoятнo мнoгo гo oбичa. Aмa нe ce знae дoĸaгa щe издъpжи нa тoзи тepop\", ĸoмeнтиpaт близĸи дo тoп пeвицaтa.", "date": "2017.11.03", "title": "Павел с нов ултиматум към Преслава"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374690-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-3-%D0%BD%D0%BE%D0%B5%D0%BC%D0%B2%D1%80%D0%B8", "text": "Днес ще направите няколко опита, да стабилизирате финансовото си положение. Но нищо няма да стане без подкрепата на близки приятели. Благоприятен ден за продажба на имот и закупуване на жилище. Ако не пропуснете шанс за запознанство, скоро може да създадете силно и здраво семейство. Най-важното е, бъдете активни и настоятелни. Не бъдете упорити, там където е уместно да покажете лоялност и гъвкавост. Ако днес, откажете да сключите изгоден договор, ще съжалявате за в бъдеще. С цел да намалите излишните килограми, е необходимо заедно с диетолог да разработите диета. Вечерта са възможни промени в кръвното налягане и настинки. Днес, може с минимум сили и време да решите всички ежедневни проблеми. Основното нещо е, да не разчитате на подкрепата на непознати лица, а на хора, които познавате от дълго време. Във финансовите дела, ви очаква забележителен успех. Особено, ако ви върнат стар дълг и ви предложат взаимно изгодно сътрудничество. Бъдете внимателни по време на пътуване, до друго населено място. Ако днес, сте бдителни, при работата с документи, личния бизнес ще ви донесе успех. В думите трябва да бъдете по-конкретни, но в поведението - по-активни. Това се отнася най-вече за личния ви живот, за който често забравяте, в потока на важните неща. Днес трябва да се заемете, с битовите и финансовите си проблеми. Ако си направите бюджет за месеца, криза не ви заплашва. Необвързаните, ще срещнат някого, с когото ще им бъде интересно да говорят по различни теми. Ако дълго сте търсили този човек, направете всичко възможно, да съхраните връзката. Очаква ви напрегнат ден, но ползите от него, ще бъдат много. Особено, ако не пропуснете момента, да завържете бизнес запознанства. През деня може да получите важни новини, свързани с професионални въпроси. Разбирателството с любимия човек, ще ви направи оптимистични и радостни. Съществува риск от нервност и травми. Необходимо е, да се занимавате с умствен, а не с физически труд. Както ползата, така и радостта ви, ще бъде по-голяма. Напрежението с роднини, ще утихне така че смело планирайте пътувания и пазаруване. До вечерта, ще почувствате умора, затова добре си починете. Зад волана на автомобила, бъдете изключително внимателни. Не бързайте с работата, която сте планирали още миналата седмица. Всички ваши усилия, ще ви се отплатят стократно по-важното е, да бъдете отговорни и внимателни. Ситуацията във финансовия сектор, не само ще се укрепи, но също така и ще се стабилизира. Вечерта ви очакват домакински и битови проблеми, затова отложете романтичните срещи.   Очакват ви малки разправии с близките. Само не се самообвинявайте за всичко, което се случва. Опитайте се да намерите компромис и отстъпвайте, ако става дума за финансови дела. Острите ъгли заобикаляйте отстрани, но за здравето си, следете внимателно. Не отменяйте планирано посещение при лекар. Днес следвайте строго диетата си, особено ако имате хронични заболявания на стомаха. Високата ефективност в работата, ще ви позволи да повишите доходите си. Талантите ви, ще бъдат забелязани веднага, ако не ги скриете под твърдата си броня. В любовта, отчаяно ще се борите за любимия човек. Обемът на работата ви, ще расте в прогресия. Но, ако сте планирали да свършите нещо по дома, по-добре си вземете отпуск. Благополучно, ще се развиват събития, свързани с празник в семейството. Трябва да се погрижите за подаръците или пътуване извън града. Почивка сред природата с близките, ще ви зареди с енергия за цялата седмица. Бъдете максимално практични, така че да получите в награда, не само пари, но също така и похвали от колегите. Шефът, може да ви даде важна задача, така че се опитвайте до края на деня да се справите. Един добър ден за работа с документи и срещи с нови хора. Вечерта може да отидете на гости при приятели.", "date": "2017.11.03", "title": "Дневен хороскоп 3 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374691-%D1%81%D0%B2-%D1%81%D0%B2%D1%89%D0%BC%D1%87%D1%86%D0%B8-%D0%B0%D0%BA%D0%B5%D0%BF%D1%81%D0%B8%D0%BC,-%D0%B9%D0%BE%D1%81%D0%B8%D1%84-%D0%B8-%D0%B0%D0%B9%D1%82%D0%B0%D0%BB-%D0%BF%D1%80%D0%B5%D0%BF-%D0%BF%D0%B8%D0%BC%D0%B5%D0%BD-%D0%B7%D0%BE%D0%B3%D1%80%D0%B0%D1%84%D1%81%D0%BA%D0%B8", "text": "Св. свщмчци Акепсим, Йосиф и Айтал станали жертва на гонението на персийския цар Сапор през IV в. Цар Сапор издал указ те да бъдат издирвани и наказвани със смърт християнските свещенослужители, ако откажат да принесат жертва на персийските божества.      Когато бил на 80 години Акепсим бил заловен и изтезаван в тъмница. След това бил посечен с меч. Другите двама също приели мъченическа смърт след дълги години в тъмница и мъчения.   Св. Пимен Зографски е български монах от манастира \"Св. Георги Зограф\" на Атон, зограф и книжовник, живял в края на ХVI век. Рисувал е стенописи и икони.     . За покровител на българските художници е обявен през ноември 1993 г. по идея на сдружението за възраждане на Софийското Светогорие (манастирите около столицата) \"Св. Пимен Зографски\". Празнува се от художниците иконописци и реставратори.", "date": "2017.11.03", "title": "Св. свщмчци Акепсим, Йосиф и Айтал. Преп. Пимен Зографски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/374692-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%B7%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BD%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B8-%D1%85%D0%B0%D1%80%D1%87%D0%B8-1,5-%D0%BC%D0%BB%D0%BD-%D0%BB%D0%B2-,-%D0%BD%D0%BE-%D0%BD%D0%B5-%D1%80%D0%B0%D0%B1%D0%BE%D1%82%D0%B8-4-%D1%82%D0%B0-%D0%B3%D0%BE%D0%B4%D0%B8%D0%BD%D0%B0", "text": "  Причината е, че двама от екипа й са напуснали през 2013 г. и до ден днешен местата им са вакантни. По закон парламентът трябва да избере новите членове, но това все още не е сторено. Никой до този момент не е потърсил сметка или да е прекратил прахосничеството.     Куриозното е, че служителите, които са около 40 души,  продължават да взимат заплати които са средно по 1800 лв. Комисията беше раздирана от скандали. Заради тях се превърна в олицетворение за задкулисно политическо влияние.  Първият, която „изгърмя” беше председателят Филип Златанов Тефтерчето. Той напусна с гръм и трясък, след като се разбра ,че в тефтерче е записвал поръчки кой от властта да бъде „ударен”.Тефтерчето получи условна присъдата заради непубликуването на информация за проверка за конфликт на интереси срещу президента Росен Плевнелиев. Според съда той е виновен и за това, че не е уведомил бившата заместник-шефка на комисията за финансов надзор и президентския екссъветник Димана Ранкова, че срещу нея има решение за конфликт на интереси.   Междувременно двата скандални дневника на Златанов изчезнаха от колата на експерт, бивш служител на Държавна сигурност. Той трябвало да им направи анализ, но ги оставил в автомобила си, за да отиде до тоалетната в храсти край пътя. Когато се върнал, от скандалните тефтери нямало следа. Мистерията бе обявена като кражба, която и до момента не е разкрита.   Другият член на Комисията- Сабрие Сапунджиева напусна малко след Филип Златанов. Още преди да спре работа се разбра, че Комисията за конфликт на интереси се оказа скъпа и неефективна структура. Оказа се, че под 30 процента от решенията й  само  се потвърждават от Върховния административен съд.    ", "date": "2017.11.03", "title": "Комисията за конфликт на интереси харчи 1,5 млн. лв., но не работи 4-та година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/374693-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D1%8A%D0%BC-%D1%88%D0%B5%D0%BD%D0%B3%D0%B5%D0%BD", "text": "        Като потенциални сфери за засилване на икономическото партньорство Радев открои бързото развитие на сектора на информационните и комуникационните  технологии в България, биоземеделието и туризма.   „Изключително важно е България да продължава да подобрява бизнес климата за привличането на инвестиции и ние можем да допринесем за това. В рамките на ЕС ние сме на трето място като търговски партньор и се надяваме нашата позиция да стане още по-стабилна тук, в България“, заяви президентът Лойтхард.     „Кохезионната политика на ЕС е ключов инструмент за икономическото и социално сближаване между европейските държави и за постигането на заложените в Римската декларация цел за повишаване на конкурентоспобността на Съюза на световната сцена“, подчерта президентът Радев. Държавният глава благодари на президента Лойтхард за приноса на Швейцария за Кохезионната политика, въпреки, че не е сред държавите членки на ЕС.   Швейцария ще подкрепя България по време председателството на Съвета на ЕС, което ще се проведе в период на многобройни предизвикателства както в рамките на Европа, така и с оглед на протичащите конфликти в съседните региони, подчерта президентът Дорис Лойтхард.   И Румен Радев, и Дорис Лойтхард подчертаха значението на европейската перспектива за държавите от Западните Балкани, като водещ фактор за утвърждаването на стабилността и сигурността в нашия регион.   Президентът Лойтхард потвърди подкрепата на Швейцария за присъединяването на страната ни към Шенгенското пространство, а българският държавен глава отново подчерта, че страната ни е изпълнила всички критерии за членство в Шенген още през 2011 г. и не може да приеме въвеждането на нови политически критерии, с които това членство непрекъснато се отлага.     По-късно днес държавните глави на България и Швейцария участваха в публична дискусия на тема „Европа – по пътя на дигиталното бъдеще“, която ще се проведе в Аулата на Софийския университет „Св. Климент Охридски“.   Западните Балкани и приоритетите в програмата на Българското председателство на Съвета на ЕС са били основните теми по време на срещата на министър-председателя Бойко Борисов и президента на Швейцария Дорис Лойтхард, съобщи пресслужбата на кабинета.   Премиерът Борисов е определил темата за европейската перспектива на страните от Западните Балкани като ключов приоритет в програмата на Българското председателство. Според него швейцарските проекти в страните от региона могат да бъдат много полезни за икономическото и социалното им сближаване с държавите-членки и със страните от Европейското икономическо пространство.   Премиерът Борисов представил резултатите от противодействието на правителството на контрабандата и корупцията. Швейцарският президент отбелязал постигнатия напредък и изразил надежда за успешно реализиране на набелязаните стъпки и мерки в сектора, допълват от МС.    ", "date": "2017.11.03", "title": "Швейцария подкрепя присъединяването на България към Шенген"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374694-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B8-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%B6%D0%B5%D0%BB%D1%8F%D0%B7%D0%BE%D1%82%D0%BE-%D0%B7%D0%B0-%D0%B0%D0%B5%D1%86-%E2%80%9C%D0%B1%D0%B5%D0%BB%D0%B5%D0%BD%D0%B5%E2%80%9D-%D0%B5-%D1%81%D1%82%D0%B0%D1%80%D0%BE", "text": "Вчера беше публикувана стенограмата от заседанието на парламентарната Комисия по енергетика, проведено на 26-ти октомври, на което се е обсъждало състоянието на и перспективите пред оборудването за неосъществимата централа, което от седем месеца се въргаля по поляните на площадката и остатъка, който предстои да дойде.    Атмосферата на диалога между главните герои в постановката – министър Теменужка Петков и депутатите от БСП Таско Ерменков (ДеСе) и Иван Генов (Р.Овч.) е пропита от любовно-интимен аромат.    Като че ли нямат търпение седянката да свърши по-скоро за да си продължат шведската тройка? Хармонията и съгласието за единодействие по мерките за прикриване на факта, че сме горди собственици на стотици тонове старо желязо преливат извън стените на залата и страниците на стенограмата.   Четенето и не е много приятно занятие, основно заради лигаво-инфантилния изказ на министър Петкова, която говори много глупости, често се повтаря, а на моменти си личи, че не разбира, какво говори и други подобни. Независимо от това тя е по-предпазливия играч, по изнасянето на факти около доказателствата за старостта и негодността на доставеното ни желязо. Съвсем иначе изглеждат нещата, когато думата се дава на Иван Генов, известен още като помиярчето на Р.Ов., а също така и два пъти бивш изпълнителен директор на АЕЦ “Козлодуй”. Именно от неговата уста излиза най-голямото откровение за истинското състояние на нещата и сега ще ви покажа този епизод от стенограмата 1:1 (за по-добър преглед и прочит кликнете с мишката върху снимката):         Шахтата, за чието окаяно състояние говори Генов е същата, която ви показах още в края на март, в материала “ “.         Именно тя е цилиндърът на шлепа, който кара старото желязо по Дунав, за който не е стигнал найлон, за да бъде завит изцяло и е разположен най-горе и най-ляво на снимката. Но не за тези дупки говори Генов на седянката.  Втори път въпросната шахта се появява на снимка, която ни показа Р.Овч., а аз на вас в материала “ “, преди около три седмици.         Шахтата е цилиндърът на по-долната от двете снимки, показани от Р.Овч. Сега тя е отвита изцяло, а с тънък найлон са завити само дупките, които бяха отвити по време на круиза с шлепа по реката. Но пак не за тези дупки говори Генов.         Дупките за които говори помиярчето на Р.Овч. се намират в долния, овалния край на шахтата, както това се вижда на разреза на цилиндъра, на последната снимка. Малка подробност е, че техният брой не е 161, както твърди депутата, а 163, но той е широко известен в кръговете на ядрената мафия, като доста глупаво момче. Но по-важното е, че той ни повдига завесата над истинското състояние на старото желязо. Със сигурност, обаче, нещата са доста по-зле, отколкото главните герои произнасят по сценария на седянката.   От устата на министър Петкова по време на разговора поне ДВА ПЪТИ излиза и още едно мощно доказателство за извършваното престъпление. За да не ви досаждам сега ще ви го спестя. Така можете да се опитате и сами да го откриете и идентифицирате. А дали аз някога ще го направя? Съмнявам се. Интереса на жертвите към разбулването на гигантското престъпление не е достатъчен, за да се хабя.", "date": "2017.11.03", "title": "Министър и депутати: Желязото за АЕЦ “Белене” е старо"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/374695-%D0%B7%D0%B0%D1%89%D0%BE-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BD%D0%B5-%D1%81%D0%B5-%D0%BF%D0%BE%D0%BD%D0%B0%D1%81%D1%8F%D1%82", "text": "Скандал в Патриотичния фронт заради бюджета за отбрана. От стенограмата от заседанието на МС става ясно, че Валери Симеонов апелира да не се подкрепя бюджета в тази му част, в която се заделят 230 млн. лв. за закупуване на нови самолети. \r\n   \r\n   казва вицепремиерът Симеонов. \r\n   Кой за какво е разположен в управленската коалиция – темата коментира бившият депутат от НФСБ Велизар Енчев. \r\n   \r\n \r\n  коментира Енчев. \r\n   допълни Енчев. \r\n   заяви още бившият депутат от Патриотите. \r\n   \r\n \r\n \r\n", "date": "2017.11.03", "title": "Защо Каракачанов и Симеонов не се понасят"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/374696-92-%D0%B3%D0%BE%D0%BB%D0%B5%D0%BC%D0%B8-%D1%84%D0%B8%D1%80%D0%BC%D0%B8-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-7-%D0%B3%D0%BE%D0%B4%D0%B8%D0%BD%D0%B8", "text": "                Броят на заетите в нефинансови предприятия лица намалява с 5%, в големите предприятия намалява с 6%, в средните – с 16%, в малките – с 10%, а в микропредприятията се отчита ръст на заетите с 10%.   Спрямо 2008 ръстът на минималната заплата е над 100%, а предвидената за 2018 МРЗ от 510 лв. е 132% по-висока от минималната заплата през 2008, отбелязват от Камарата.   Разходите на работодателите за труд на едно лице за периода 2008-2015 нарастват с 56%, като в честния сектор ръстът е с 64%, а в обществения – с 41%.", "date": "2017.11.03", "title": "92 големи фирми изчезнали от България за 7 години"}
{"url": "http://www.classa.bg/%D1%81%D0%B2%D1%8F%D1%82/item/374697-%D0%BA%D0%B8%D0%BC-%D1%81%D0%B5-%D0%BE%D0%BF%D0%B8%D1%82%D0%B0%D0%BB-%D0%B4%D0%B0-%D1%83%D0%B1%D0%B8%D0%B5-%D0%BF%D0%BB%D0%B5%D0%BC%D0%B5%D0%BD%D0%B8%D0%BA%D0%B0-%D1%81%D0%B8-%D0%B2-%D0%BA%D0%B8%D1%82%D0%B0%D0%B9-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BA%D0%B8%D0%BB%D1%8A%D1%80%D0%B8-%D0%BD%D0%B0-%D0%B4%D0%B8%D0%BA%D1%82%D0%B0%D1%82%D0%BE%D1%80%D0%B0", "text": "Китайската полиция е арестувала няколко севернокорийски агенти в Пекин със съмнението, че са планирали убийството на Ким Хан Сол, 22-годишният племеник на Ким Чен Ун, пишат местни медии. Новината за заговора срещу Хан Сол била съобщена първо от южнокорейски медии, а по-късно и китайските потвърдиха тази информация.      Именно Китай задържа двама от общо седем севернокорейски агенти, които планирали убийството на Ким Хан Сол, чийто баща е Ким Ун Нам, брат на севернокорейския лидер, убит в Малайзия по-рано тази година.      Тази информация била потвърдена и от близък приятел на първото семейство на Северна Корея.      В момента арестуваните агенти се намират в тайна квартира в предградие на Пекин, където се разпитват. Засега не се знае защо останалите петима не са задържани.    Още след смъртта на Ким Ун Нам, запознати коментираха, че навярно скоро и синът му ще последва същата съдба.", "date": "2017.11.03", "title": "Ким се опитал да убие племеника си! В Китай арестуваха килъри на диктатора"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374688-%D1%81%D0%B5%D0%BB%D0%B5%D0%BD%D0%B0-%D0%B3%D0%BE%D0%BC%D0%B5%D1%81-%D0%B5-%D0%B6%D0%B5%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0", "text": "Американската певица Селена Гомес беше избрана за жена на годината от сп. \"Billboard\". \"Селена не само е на върха на музикалните класации, но и постоянно вдъхновява младите жени да работят с пълна всеотдайност, да бъдат самите себе си и да не се страхуват да използват гласа си.      Много се радваме, че имаме възможността да я обявим за своята \"жена на годината\", каза Джон Амато, президент на медийната група на списанието.      Преди година наградата беше присъдена на Мадона. Връчването на приза ще бъде на годишната церемония \"Жени в музиката\" на сп. \"Billboard\", насрочена за 30 ноември в Лос Анджелис. Отличията се присъждат на жени, които имат значителен принос към музикалната индустрия и са източник на вдъхновение за другите жени.      Селена Гомес започна кариерата си като актриса в киното и телевизията през 2002 г. Тя озвучи няколко филма на \"Дисни\" и се снима в сериали. През 2009 г., заедно с групата си \"Селена Гомес енд дъ сийн\", тя издаде албума \"Kiss and Tell\".", "date": "2017.11.03", "title": "Селена Гомес е жена годината"}
{"url": "http://www.classa.bg/%D1%81%D0%B2%D1%8F%D1%82/item/374682-%D0%B4%D0%B2%D0%BE%D0%B9%D0%BD%D0%B8%D1%82%D0%B5-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0", "text": "          Миналия петък, каталунския парламент обяви независимост от Испания, а Мадрид отхвърли да им признае декларацията. След този ход може да се случи какво ли не, от договорено споразумение до някакъв вид бунтове.     Въпреки, че разбираемо за медиите да отразяват темата, то това в никакъв случай не е редно за чужди правителства да се месят. Без да ги интересува вече, правителствата на САЩ, Франция, Британия и Германия се обявиха против независимостта на Каталуня. Все пак Испания е част от тази „цялост“, навързаните като плесен за чепа на Вашингтон корпоративни правителства.   НАТО, чийто член е Испания, обяви също, че каталунската тема е вътрешен проблем на испанското правителство, който трябва да бъде разрешен в рамките на конституционния ред.   Колко различно от това, което беше през 1999 г., когато всички тези страни решиха, че Косово не е „вътрешен проблем“ на Сърбия и взеха роля в   за да гарантират разделението. През 2008 г., когато албанското временно правителство в окупираната сръбска област обяви независимост, всички тези страни моментално я признаха – и притиснаха други също да го направят, под строгото ръководство на САЩ.   На 19-ти октомври руския президент  , че тези страни бяха лекомислено провокирани от краткотрайните си политически съображения и желание да задоволят техния голям брат във Вашингтон, предоставяйки безусловната си подкрепа за отцепването на Косово, като по този начин провокираха подобни процеси и в други европейски райони, и по света. По някое време дори поздравиха дезинтеграцията на редица европейски страни без да крият задоволството си.   Истина е, че същите тези страни приветстваха хаотичното разкъсване на СССР и Югославия, а после се обърнаха и настояха за отцепените региони със същата ревност, с която сега защитават суверенитета на Испания. От това се разбира доста добре, че техните цели не са принципни, а са опортюнистични.   В началото на 91-ва, огромното мнозинство (113 млн., или 77%) от населението на Съветския съюз гласува в  . Въпреки това, няколко месеца по-късно същата година подкрепяният от САЩ руски лидер Борис Елцин сключи сделка с колегите си в Минск и Киев за разрушението на СССР по протежение на границите, на своите републики.   Въпреки, че такова споразумение не беше постигнато в Югославия, когато се претендираше за етнически сръбски територии, това доведе до открита война, и през януари 92-ра г.   цитира случващото се със СССР за да обяви страната за „разпадаща се“. Освен това, докато Русия беше призната за наследник на Съветския съюз, Западът отказа подобна любезност към Югославия, заявявайки, че ще трябва да кандидатства отново за признаване. А и Югославия беше един от членовете-създатели на ООН, чието членство беше отхвърлено.   Упоритото настояване на западните сили за произволните граници, изработени от комунистическото правителство на Югославия, захрани войната и жестокостите. През 99-та г., когато Вашингтон реши да смачка последните следи от Югославия, НАТО окупира част от Сърбия и обяви установяването на отделна етническа албанска държава. Основният аргумент на подкрепящите независимостта е, че Сърбия по някакъв начин „загуби“ своето право на Косово, като твърдят, че е потискала и извършвала геноцид срещу етническите албанци.   През март 2004 г., десетки хиляди албанци вилняха няколко дни по границите на провинцията, убивайки сърби и извършвайки кражби, палежи на църкви и домове, изнасилвания. Повечето от „миротворците“ на НАТО не направиха нещо за да го спрат. Дори адмирал на НАТО   погромът „етническо прочистване“, а служител на ООН го   с „Кристалната нощ“ в Нацистка Германия от 1938 г. Все пак   още от края на Втората световна война, които грижливо бяха прехвърлени от управлението на Вермахта към това на НАТО, така че не е чудно. И все пак голяма част от западния коментариат не видя присъединяването на Косово към Албания, тъй като се нуждаеше от незабавна независимост.   Това беше постигнато през 2008 г., в открито нарушение на Резолюция 1244 на Обединените нации. НАТО (САЩ) и повечето от Евросъюза аплодираха. Но едни от страните-членки на ЕС, по-точно пет от тях,  : Кипър, Гърция, Румъния, Словакия и Испания. Да, въпреки че испанецът Хавиер Солана беше представител на войната и впоследствие бяха пратени испански войски като „миротворци“ и позволиха албанците да прогонват местните сърби, и другите „нежелани“ от Косово, Мадрид запази оттогава твърдото си отказване да признае провинцията за държава.   Сърбия закара случая в Международния съд на ООН. През 2010 г., съдът издълба защитници на „косоварската независимост“, като определи временното правителство в Прищина за „представители на народа“ и заключи, че не им е пречило нищо в международните права за обявяването на независимостта си. Несъгласните съдии посочиха, че това било сериозно разсъждение, но беше твърде късно – кутията на Пандора вече беше отворена, международното право стана невалидно заради легитимирането на заграбването на земи от НАТО.   През 2014 г., когато хората в Крим гласуваха за разделение от поддържаният от САЩ, и доведен с военен преврат пак от тях на власт режим в Киев, когато руските войски предпазиха местните от нео-нацистките бандити, които   – Вашингтон изрева „руска агресия“ и настоя за интегритета на Украйна. Берлин, Лондон и Париж ги последваха като добри кученца на каишка.   Опитвайки се да твърдят, че Косово е съвсем различно, а не само защото САЩ спонсорираха сепаратистите, Барак Обама излъга твърдейки, че съществувал международен референдум, който никога не се е случвал, освен във въображенията му. Вашингтон продължава наивно да твърди, че Косово било „единствен такъв случай“, тъй като търси оправдания за собствените си крещящи и нелегитимни действия в Югославия, после в Ирак, След това в Либия, и естествено Сирия. Не само, че САЩ нахлуват, където си искат, но и лидерите им говорят за „суверенитет“, докато пращат няколко заместник-помощници, които да сплашват към послушание васалните правителства.   Западът може да се представя за закрилник на международните закони и ред, но де факто е империя на хаоса. Този хаос единствено ще доведе до повече такива като Косово. Само един Бог знае, къде и кога ще бъде утрешното Косово – докато не се възстанови реда.    ", "date": "2017.11.03", "title": "Двойните стандарти на Запада"}
{"url": "http://www.classa.bg/%D1%81%D0%B2%D1%8F%D1%82/item/374683-%D0%BF%D1%83%D1%82%D0%B8%D0%BD-%D0%B5-%D0%BD%D0%B0%D1%88%D0%B5%D1%82%D0%BE-%D1%83%D0%B3%D1%80%D0%B8%D0%B7%D0%B5%D0%BD%D0%B8%D0%B5-%D0%B8-%D0%BD%D0%BE%D1%81%D1%82%D0%B0%D0%BB%D0%B3%D0%B8%D1%8F", "text": "              Те се смеят. Понякога дори избухват в смях като стари съучастници. Разхождат се заедно в коридорите на Кремъл. Пият кафе. Питат се за децата си, за здравето,  за времето, което отминава и ги състарява. Срещат се с топлота и се разделят с тъга. Тези разговори между Владимир Путин и Оливър Стоун са преди всичко продукт на едно невероятно приятелство, което се ражда и разцъфтява с течение на 50-часовите интервюта, направени в рамките на две години, между 2015 и 2017-а. Невероятното приятелство между политика и човека на изкуството. Голям спектакъл, режисиран от холивудския режисьор за телевизията.     За това приятелство, заради предполагаемата му “благосклонност”, Оливър Стоун получи много тежки обиди. Самият Путин го бе предупредил: “Ще ви накарат да страдате заради това, което направихте”. Западните медии припомниха интервютата на френски журналисти с канцлера Хитлер през 30-те години. Вярно е, че Стоун не крие симпатията си към своя събеседник, нито критиките си към империалистическата политика на своята родина, до такава степен, че Путин трябва да спре устрема му: “Не се опитвайте да ме накарате да правя антиамерикански изявления”. Но Стоун не се колебае да му постави дразнещите въпроси – за личното му богатство, за хомосексуалистите или за Украйна, и да се връща към тях неуморно, когато отговорите на Путин са прекалено кратки.     В това е ползата от книгата след филма: ако губим шока на образите, печелим тежестта на думите. В мозъка на Владимир Путин сме. Разхождаме се там по някакъв начин, тъй като емпатията, за която толкова упрекваха Стоун, е най-доброто средство стопанинът на Кремъл да се довери, както никога досега. Четем презрението му към Горбачов и уважението му към Сталин. Ретроспективният му гняв срещу наивността на Елцин, който разкри на американците дори ядрените тайни на бившия Съветски съюз. Разбираме, че Путин никога не поема инициативата, но винаги реагира; никога в атака, винаги в защита. Крим е отговорът на Косово; военната намеса в Сирия е поуката от либийския хаос.   Разбираме, че за него нито Франция, нито Германия, нито Англия вече съществуват. На Оливър Стоун, който пита за залеза на тези някога велики сили, Путин студено отговаря: “Първата световна война. А после Втората световна война. Лесно е за разбиране”. За Путин единствената структура, която съществува, е НАТО, а не Европейският съюз, за който никога не говори. Няма европейски суверенитет, за който мечтае Еманюел Макрон, а американски суверен и неговите европейски васали. Вече няма французи, а галориканци: Путин би се съгласил с диагнозата на Режис Дебре.   Неговият блестящ и безпощаден анализ на НАТО, който вече няма легитимност след падането на Съветския съюз, и си търси враг, за да оцелее и да увековечи американската хегемония, има голистки акценти. Както и неговата настървена защита на суверенитета: “Наистина има само шепа държави, които могат да се похвалят с истински суверенитет. Другите страни са с вързани ръце и крака от своите задължения на съюзници”.     Путин има само един събеседник, САЩ, които нарича със саркастична ирония “нашите партньори”. Той е разбрал най-важното: “Любопитното при вас е, че президентите се сменят, но не и политиката”. Това, което той нарича “бюрокрацията”, а Оливър Стоун “дълбоката страна”, властват изцяло.   Последната среща между двамата мъже се провежда след победата на Тръмп, която Путин отрича да е провокирал. Толкова по-добре, че той предварително обявява, че този избор няма да промени с нищо американската политика!   Много коментатори ни обясняваха до втръсване, че руснакът искал да възкреси климата на Студената война от носталгия по една епоха, в която Съветският съюз е бил едната от двете суперсили. Но обратната теза е също толкова основателна, за американската геостратегия, която никога не се е отказвала от основните си принципи, а именно да поддържа разделението между Германия и Русия, за да съхрани хегемонията над тази Евразия, залог на нейното световно господство.   Путин показва силите си, за да прикрие по-добре слабостите си: намаляваща демография, за която прави всичко, за да я съживи; икономика, която не успява да се измъкне от зависимостта си от горивата; военен бюджет, ограничен от оскъдността на промишления и финансов апарат: 60 милиарда разходи срещу 600 милиарда при американците! Далеч сме от надпреварата във въоръжаването от времето на Студената война.   Путин наистина е лидер на нация, която търси себе си, между покойната съветска комунистическа идеология и възстановяващата се руска национална идентичност, между царете, Православната църква и олигарсите, собственици на английски футболни клубове. Той е певецът на един наранен национализъм, донякъде като френския национализъм след падането на Наполеоновата империя или загубата на Алжир. В това е голямата заслуга на Стоун да ни го разкрие по този начин.   В очите на западните медии и феминистките и ЛГБТ лобита, които служат на идеологическите си ментори, Путин е въплъщение на властния и сигурен в себе си “мачо”. Путин обича да ги провокира със своите шеги:     Но важното е другаде: Путин е представител на белите руснаци, притиснати в демографските клещи между мюсюлманското изобилие отвътре (които ще представляват 30 на сто от населението на страната след 20 години) и неумолимия подем на китайската сила отвън. Той е човек от ХIХ век, който си служи с неговите оръжия, както са правели някога, докато европейците са хора на ХХI век, които се кълнат само в икономиката и правото.   Путин разбра, че е в една лодка с европейците от Запад. Лодка, която прилича на сала на Медуза. Но, за разлика от своите “партньори”, той избра да погледне реалността в лицето. Да падне, но с оръжие в ръка. Путин е нашето угризение и носталгия. По тази причина толкова му се ядосват.    ", "date": "2017.11.03", "title": "Путин е нашето угризение и носталгия"}
{"url": "http://www.classa.bg/%D1%81%D0%B2%D1%8F%D1%82/item/374684-%D0%B1%D0%BB%D0%B8%D0%B7%D0%BA%D0%BE%D0%B8%D0%B7%D1%82%D0%BE%D1%87%D0%BD%D0%B8%D1%8F%D1%82-%D1%80%D1%83%D0%B1%D0%B8%D0%BA%D0%BE%D0%BD", "text": "Миналата седмица руският министър на отбраната Сергей Шойгу направи първата в историята на двустранните отношения официална визита в Катар, по време на която бе подписано стратегически важно споразумение за военно-техническо сътрудничество между двете страни.     .    Москва фактически прекоси този Рубикон, зад който, независимо от субективното отношение на отделните държави, всяка от тях се стреми да изгради конструктивни отношения с Руската федерация – от минимално необходимите механизми на съгласуване до стратегическо партньорство.   При това най-сетне Русия се научи да пази отявлен неутралитет, изграждайки отношенията с партньорите си на прагматична, деидеологизирана основа.        Единственото, което искаме е, първо, да обезпечим сигурността на собствената си страна в перспектива, разчиствайки гнездата на тероризъм в региона, и второ, на взаимноизгодна основа да построим дългосрочни търговско-икономически отношения. Чиста, почти рафинирана прагматичност.   В резултат на всичко това страните от региона започнаха да се отнасят все по-внимателно към обещанията и гаранциите на Русия – в рязък контраст с американците или европейците, които неочаквано биха могли да насочат цялата си военна мощ върху някого, с когото довчера едва не са се целували (трагичен е примерът с разкъсаната на парчета Либия – пред очите на всички).   Историята познава достатъчно примери как неотдавнашни съюзници и партньори, за миг са се превръщали в люти врагове. С това именно е ценен руският „джентълменски“ подход. Американците „захвърлят“ партньорите си при първата удобна възможност. Просто, защото в съответния момент това им е изгодно. Примерът със Сирия в дадения случай е показателен – Москва не изоставя своя съюзник дори, когато срещу него се изправя значителна част от международната общност.   .   Силата на Русия е в това, че е свикнала да играе на международната арена, включвайки се в играта от „нулата“. Тя не се води от това, че изгодата за едната страна непременно е свързана със загубата на другата. Подходът на Русия е извънредно прост: ето в това се заключават руските интереси – дайте да видим как можем да ги свържем с вашите, изграждайки това на базата на взаимноизгодно сътрудничество. Без извиване на ръце. Без тежки ултиматуми. Без изисквания да „не се седи на два стола“, тоест да не се разрушат отношенията с останалите партньори.   Този подход предизвиква уважение и вече започва да носи своите плодове.   Именно затова след няколкогодишни мъчителни преговори Русия и Саудитска Арабия – един от най-важните играчи в Близкия Изток и на глобалния стоков пазар – най-после се договориха за синхронни действия, за да не се допуска намаляване на цената на въглеводородите, чиято продажба представлява основен източник в бюджетни постъпления и за двете страни. Благодарение на този прагматичен взаимноизгоден подход Москва и Рияд получиха допълнителни многомилиардни доходи и на практика се убедиха, че тази безхитростна схема на съгласуване на интересите работи великолепно и следователно – може да бъде използвана нееднократно в бъдеще.   Нещо повече, историческата визита на краля и наследника на престола на Саудитска Арабия в Москва се превърна в показател за, може да се каже, титаничния скок в позициите на Рияд при решаването на сирийския въпрос     И ето че сега дойде ред Сергей Шойгу да посети Катар. Това би могло да се оцени като камък в градината на Саудитска Арабия, имайки предвид известния конфликт между Доха и Рияд. На практика обаче, Русия продължава своя курс, провеждан през последните години: да разговаря с всички страни, дори те да се намират в непримирима вражда. Най-малкото  това носи репутационни дивиденти: на практика се оказва, че с добър посредник, даже враговете, в края на краищата, могат да седнат на масата на преговорите. Освен това добронамерените, но не лишени от прагматичност подбуди, се превръщат в материални ползи.       Неслучайно казват, че Изтокът е „тънка работа“ – нещо като пясък в арабската пустиня. И разбира се, Русия не е застрахована от грешки.", "date": "2017.11.03", "title": "Близкоизточният Рубикон"}
{"url": "http://www.classa.bg/%D1%81%D0%B2%D1%8F%D1%82/item/374685-%D1%80%D1%83%D1%81%D0%BA%D0%B8%D1%82%D0%B5-%D1%85%D0%B0%D0%BA%D0%B5%D1%80%D0%B8-%D0%B2%D0%B7%D0%B5%D0%BC%D0%B0%D1%82-%D0%BD%D0%B0-%D0%BF%D1%80%D0%B8%D1%86%D0%B5%D0%BB-%D0%BC%D0%B8%D1%88%D0%B5%D0%BD%D0%B8-%D0%B2-%D1%86%D1%8F%D0%BB-%D1%81%D0%B2%D1%8F%D1%82", "text": "Хакери взеха на прицел не само президентската кампания на Хилари Клинтън. Те се опитаха да пробият личната електронна поща на действащия държавен секретар на САЩ, опитаха се да откраднат личната кореспонденция на мениджър, работещ по програмата за стелт изтребители на компанията “Локхийд Мартин”, и се опитваха да пробият акаунтите на хиляди други, включително на руската пънк група “Пуси райът” и на руския опозиционен лидер Алексей Навални.     Около 19 000 бази данни, разкрити неотдавна от фирмата за киберсигурност “Секюъруъркс”, показват, че хакерската група “Фенси беър”, която американските разузнавателни служби обвиняват в деструктивна намеса в миналогодишните президентски избори в САЩ, се е опитала да проникне в над 4700 пощенски кутии в мрежата на Gmail в периода между март 2015 и май 2016 г.   “Има само една страна, чиито интереси този списък би обслужвал”, каза Кеър Джайлс, директор на Центъра за изследвания на конфликти в Кембридж, Англия, и един от петимата експерти, който се запозна с констатациите на Асошиейтед прес. “Въпреки неизбежните опровержения на Москва това е единственото разумно обяснение”, добави той.   Руски официални лица наричат твърденията, че те са оркестрирали тази хакерска дейност, “абсурдни” и “граничещи с фантазиране”. В сряда руският заместник-външен министър Сергей Рябков каза, че няма “нито едно доказателство” в подкрепа на тези обвинения.   Но мишените на “Фенси беър”, идентифицирани от АП, показват друго. Мнозина от над 100-те интервюирани по случая обвиняват Москва за хакерството.  “Ние нямаме съмнения относно това кой стои зад тези атаки, каза Артьом Торчински, помощник на (опозиционера ) Навални, който бил взет на прицел от “Фенси беър” през 2015 г. Аз съм сигурен, че тези хакери са под контрола на руските тайни служби.”   Най-голямата група от мишени бяха в САЩ, Украйна, Русия, Грузия и Сирия. Хакерите се опитваха да компрометират служители на големи доставчици за въоръжените сили на САЩ и да похитят имейлите на над 130 демократи и хора от вътрешния кръг на Клинтън, включително шефа на нейната кампания Джон Подеста. Имейли от неговата кореспонденция изтекоха в медиите в заключителните дни на президентската надпревара. Сред другите, взети на прицел, са тогавашният държавен секретар Джон Кери и бившият генерал от американската армия Уесли Кларк.   Те също така опитаха хакерски атаки срещу редица украински политици, включително Серхий Лешченко, с чиято помощ бяха разкрити недекларираните плащания към Пол Манафорт - шефа на кампанията на Доналд Тръмп. Мишени се оказаха и ислямистки бунтовници, сражаващи се срещу подкрепяното от Русия правителство на сирийския президент Башар Асад, както и Мария Альохина от пънк групата “Пуси райът”.   Василий Гатов - базиран в САЩ руски медиен анализатор, който бе сред взетите на мушка от “Фенси беър”, каза, че списъкът поставя в глобален контекст хакерството срещу демократите в началото на 2016 г. “Това донарежда пъзела”, каза Гатов, който първоначално бе скептично настроен към хипотезата, че руското разузнаване е било пряко насочено към демократите в САЩ. “Сега вече съм убеден, че е било така.”   Твърденията, че “Фенси беър” работи за Русия, не са нови. Но да се достигне до конкретни данни по въпроса е трудно. Американските разузнавателни служби са разкрили публично малко доказателствен материал в тази насока. “Ударният списък” достигна до АП, след като “Секюъруъркс” попадна на акаунт в интернет платформата за опростяване на линкове “Битли”. Именно този акаунт се използва от “Фенси беър” да създава и разпраща заразени имейли.   В хода на своето разследване АП откри пряка линия от “Фенси беър” към изтичанията на информация, които предизвикаха сътресения през финалния етап от президентската надпревара. Всички демократи, чиято лична кореспонденция бе публикувана в периода непосредствено преди изборите, по-рано бяха станали обект на атаки от “Фенси беър”, пряко насочени срещу професионалните им Gmail адреси, или чрез Националния комитет на Демократическата партия, констатира АП.   Дори само част от 4700-те Gmail адреса, атакувани от “Фенси беър”, да са били успешно пробити, източеният от тях обем данни би могъл да се измерва в терабайтове. Така тази операция се нарежда сред най-големите изтичания на информация в историята на журналистиката.   Само идентифицирането и сортирането на обектите от списъка отне на екипа на АП два месеца. “Усилията на екипа на АП дава “известна представа колко много труд е вложен в това” хакерско начинание, каза Томас Рид - професор по стратегически проучвания от Центъра за задълбочени международни изследвания при университета “Джонс Хопкинс”.   Той посочи, че това разследване трябва да сложи точка на теории като тази, която Доналд Тръмп още като кандидат-президент лансира - че хакерски атаки могат да бъдат дело на някой 200-килограмов дебелак, който си лежи в леглото”.  “Внушението, че става дума само за един самотен хакер някъде си, е напълно абсурдна”, изтъкна Рид.", "date": "2017.11.03", "title": "Руските хакери вземат на прицел мишени в цял свят"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374686-%D0%B1%D0%B5%D1%80%D0%B5%D0%B4%D0%B8%D0%BD-%D1%81%D0%B5-%D0%BF%D1%80%D0%BE%D0%BF%D0%B8-%D0%B8-%D0%B7%D0%B0%D0%BF%D0%B0%D0%B4%D0%BD%D0%B0", "text": "Бившият мъж на Мис България 2009, Антония Петрова – бизнесменът Александър Бередин се е пропил. След развода с пернишката миска бизнесменът изпаднал в емоционална дупка, като приятел му станала чашката.      Преди седмица репортер на „Телеграф\" засече руснака добре почерпен и то в късния следобед, когато навън още беше светло.    Компания му правел мъж, с когото се подкрепяли взаимно, крачейки пеша.      Запознати споделят, че това състояние е често срещано в последните месеци при Бередин, тъй като само така успявал да преживее погубения си брак. И докато Бередин тежко преживява развода, то Антония вечее половин година живее с инженера Николай.      Миската на спира да качва в социалните снимки, с които демонстрира колко щастлива се чувства. Бередин все още не се е появил с друга жена, като заменя ласките с обиколки из столичните чалготеки, където се отдава на дълги наздравици до малките часовe.", "date": "2017.11.03", "title": "Бередин се пропи и западна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/374687-%D1%81%D1%82%D1%83%D0%B4%D0%B5%D0%BD%D1%82-%D1%81%D0%B5-%D0%BE%D0%B6%D0%B5%D0%BD%D0%B8-%D0%B7%D0%B0-91-%D0%B3%D0%BE%D0%B4%D0%B8%D1%88%D0%BD%D0%B0", "text": "23-годишен беден аржентински студент се ожени за 91-годишна баба. Така тя искала да му помогне с пенсията си за следването по право. Името на младежа е Маурисио Осола, а на булката му - Йоланда Торес, съобщава \"Мирър\".      Бабата починала 14 месеца след сватбата от сепсис.    Сега Маурисио се бори за част то пенсията й тъй като е неин вдовец. Социлните отклонили молбата на младоженеца и той се заканва да внесе случая си във Върховния съд.      \"Обичах с цялото си сърце Йоаланда - тя бе толкова светъл човек\", казва Маурисио.    С младоженците живеел и брат му. Двамата изпаднали в истински финансов колапс, когато родителите им се развели преди няколко години.", "date": "2017.11.03", "title": "Студент се ожени за 91-годишна"}
{"url": "http://www.classa.bg/%D1%81%D0%B2%D1%8F%D1%82/item/374679-%D0%B3%D1%8A%D1%80%D1%86%D0%B8%D1%8F-%D1%81%D0%B5-%D0%BE%D0%BF%D1%80%D0%B0%D0%B2%D1%8F-%D0%B4%D0%B0-%D0%BF%D0%BE%D0%BF%D0%B8%D1%82%D0%B0%D0%BC%D0%B5-%D0%B3%D1%8A%D1%80%D1%86%D0%B8%D1%82%D0%B5", "text": "          За пръв път от началото на икономическата криза в Гърция – най-тежката в страна-членка на ЕС – се усеща нещо като оптимизъм: след 7 години икономии се вижда краят на драстичните съкращения, кредиторите хвалят напредъка, а премиерът Алексис Ципрас оповестява пред света възкресението на Гърция. Стига да не беше отрезвяващото допълнение, че зад фасадата на гръцкото икономическо съживяване се крие една съсипана икономика: 1/4 от гърците са безработни, а 1/3 от фирмите са фалирали.   \"Ципрас и неговата партия \"Сириза\" бяха първата истинска надежда от години насам, че можем като горда нация да излезем от кризата\", казва Леонидас - безработен едноличен търговец, който не желае да споменава фамилията си. Именно заради неспазените обещания той поставя тежка диагноза на управляващите: \"Те доказаха, че са най-големите от всички лъжци и измамници - доведоха гърците до финансов крах, който само малцина ще прескочат\".     \"Направо не мога да понасям Ципрас, който непрестанно говори за някакъв финансов и политически поврат в страната. Или е луд, или пък не вижда жестоката реалност, а тъкмо тази реалност държи гърците здраво в хватката си\", възмущава се Леонидас.   Заради високите данъци, ширещата се бюрокрация, противоречивата политика и корупцията инвеститорите избягват страната. Гърция се е сринала до 87-то място в класацията на Световната банка, подреждаща страните според това какви условия за правене на бизнес предлагат те. По този показател Гърция е в компанията на страни като Алжир, Шри Ланка, Гватемала, Тринидад и Тобаго. При безработица от над 21%, която сред гърците до 25 години дори гони 50%, много гръцки домакинства разчитаха на възрастните хора, чийто пенсии от 2010 година до днес бяха съкратени с 40 процента.     70-годишният пенсиониран заварчик Фотис знае това отлично. Той е баща на четири деца и едва успява да спаси от фалит някога процъфтяващата си фирма, която е основал преди 46 години. \"В радиус от 30 километра не остана нито един заварчик - всички фалираха в кризата. Ако през годините не бях заделял бели пари за черни дни, и ако не си бях построил къща без заеми и ипотеки, сега вероятно и аз щях да съм на опашката пред някоя социална кухня\", казва той.       Според данни на ЕС, 22% от гърците са \"социално силно онеправдани\" - не могат да обслужват ипотеката или да плащат наема, тока и водата, а през зимата не могат да си позволят отопление. Нямат пари например за нов телевизор или нова перална машина, да не говорим за посрещане на непредвидени разходи.   \"Не мога да си спомня кога за последен път съм платил цялата си сметка за ток или за други разходи\", признава пенсионираният заварчик Фотис. \"На всеки два месеца внасям по 20-30 евро, с които покривам поне на част от неплатените сметки. Никога не съм предполагал, че ще бъда подложен на такова унижение. Докараха ни до такова положение, за да са наред данните за гръцката икономика\", казва Фотис.   От началото на кризата средният доход на домакинствата се е върнал на равнището от 2003 година, 40% от гръцките деца живеят под границата на бедността.       Нищо чудно, че черният пазар процъфтява. При положение, че държавата удържа близо 50% от заплатите на работещите - двойно повече, отколкото в богатите европейски държави - е разбираемо защо много гърци не изгарят от желание да си плащат данъците. \"Много е просто: всичко се продава под тезгяха и всички сделки се правят на тъмно. Това е единственият начин все пак да ти остане нещо\", казва собственичката на малко студио за маникюр Фотини Дагу.    Гърция вече няма икономика, която да разчита на големите концерни и големите пари, добавя тя. по думите ѝ, гръцката икономика прилича на малък кошер с много дребни семейни предприятия и еднолични собственици, които правят една ли не чудеса, само и само да се задържат на повърхността и да продължат да изхранят семействата си.   Ципрас дойде на власт през 2015 г. с обещания към изстрадалите от кризата гърци да сложи край на финансовите ограничения и да се противопостави решително на финансовите донори, вкл. Германия, както и да преустанови политиката на строги икономии. Но само след няколко месеца Ципрас се поддаде на международния натиск и прие исканията на донорите, дори при по-неизгодни условия от предишните. \"На Европа не ѝ пука за Гърция и гърците\", убеден е финансовият анализатор от Атина Бабис Папапанайоту.", "date": "2017.11.03", "title": "Гърция се оправя? Да попитаме гърците."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/374680-%D0%BA%D0%BE%D0%B3%D0%B0%D1%82%D0%BE-%D1%81%D1%8A%D1%81%D0%B8%D0%BF%D0%B0%D1%85%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE", "text": "        Преди 70 години комунистическият режим унищожава последните остатъци от парламентаризъм в България и конфискува индустриалните предприятия и банките. Отнемането на земята на селяните обаче не върви по план. Въпреки масовите фалшификации на изборните резултати през 1946 година, над 1 милион жители на селските райони гласуват за все още съществуващата обединена опозиция начело с лидера на БЗНС Никола Петков. Обесването му през септември 1947 също не сплашва мнозинството селски стопани, поради което се проваля планът те да дарят доброволно земята и добитъка си на българските колхози - ТКЗС.   В края на 1950 таен пленум на ЦК на БКП алармира, че въпреки насилията над селяните и наложените им непосилни „наряди\" от месо, жито, вълна, мляко и много други земеделски продукти, по-малко от половината от стопанствата са вкарани в ТКЗС. Изпратените по селата „групи за натиск\" бият, арестуват, конфискуват реколтата и добитъка и интернират десетки, а в някои случаи стотици семейства от селата, където съпротивата срещу грабежа е най-активна.     Насилието над непокорните „кулаци\" трябва да продължи, настоява новата власт начело с Вълко Червенков. Неговият приближен Титко Черноколев докладва: „На редица места, особено в Добруджа, са били приети много кулаци в ТКЗС. След доклада на др. Червенков, сега ТКЗС масово изключват тези кулаци. Съгласно устава на ТКЗС не им връщат добитъка и инвентара, поради което кулаците не могат да обработват оставената им земя. Освен това органите на Финансовото министерство пристъпват да събират данъка по общия доход от тези кулаци, но понеже те не могат да го платят, им описват и вземат къщите, което вече е равносилно на пълно разкулачване\". В книгата си „Преорани слогове\" историкът Михаил Груев е събрал много свидетелства за реакцията на ограбените.\"Убиец! Защо ни взимате хляба и го давате на руснаците и търговците?\", крещи разгневена тълпа от 400 селяни при появата на прочутия комунист Иван Тодоров-Горуня в плевенското село Ставерци.   През 1950-те години животът в българските села става непоносим. Срещу надници от 50-80 стотинки за 10-12 часов труд на полето, доскоро самостоятелните земеделски стопани не могат да свържат двата края. В Северозападна България, в селата край Пловдив, Асеновград, Първомай и други региони избухват спонтанни селски бунтове. Въоръжената съпротива на горяните е подкрепена от десетки хиляди нови бойци и ятаци. В крайна сметка българската „колективизация\" по съветски модел отнема на комунистическия режим цели 14 години, в планинските райони тя приключва чак през 1962.   Мизерията в селата принуждава над 2 милиона души в активна възраст да ги напуснат и да се заселят в панелните предградия на градовете. Прекъсването на връзката между селския стопанин и земята, заедно с вродените дефекти на социалистическата икономика на дефицита, довежда селата и селското стопанство до фалит. Още през 1970-те години натрупаните от аграрно-промишлените комплекси (АПК) дългове и пагубната за бюджета на НРБ натурална размяна на земеделска продукция срещу допотопни съветски машини и въоръжение водят селото и селското стопанство към колапс.        От 1980 насетне загубите от тази политика достигат и надминават 1 милиард лева годишно, сочат отчетите на БНБ. От крупен износител на земеделска продукция България се превръща в страна, принудена да внася зърно за изхранване на населението.   Бягството на младите към градовете постепенно превръща селата в един вид „старчески домове\" за възрастните поколения. Депопулацията се засилва рязко, когато към демографските загуби се прибавя и отрицателният естествен прираст, който е резултат от превеса на високата смъртност над падащата раждаемост сред бързо застаряващото селско население.       Към обезлюдените по времето на комунизма близо хиляда села, до 2050 година ще се присъединят навярно половината от все още съществуващите 5 000 селски селища. Заедно с Русия, Беларус и Украйна, България е страната с най-бързо обезлюдяващите се селски райони в света. Според прогнозата на Фонда на населението към ООН, до 2050 година селското население ще намалее от 1,8 милиона души понастоящем до 800 хиляди, а делът на селските жители в общото население ще спадне от 26% към момента до едва 14 на сто.      За същия период селското население на Полша например ще намалее само незначително. Експертите на ООН предвиждат, че през 2050 година всеки трети поляк ще продължава да бъде селски жител. Случайно ли е тогава, че вече целогодишно българите консумират внесени от Полша домати, ябълки, лук, картофи, месо и още редица земеделски продукти? Демографските прогнози сочат, че поне 800 български села имат потенциал и ресурси да оцелеят и да се развиват в дългосрочен план. Стига, разбира се, да се превърнат от места за напускане в привлекателни селища с условия и стандарт на живот, доближаващи ги до показателите за градовете. България обаче се оказва единствената страна-членка на ЕС, в която разликите между доходите на селските и градските жители продължават да растат.    В началото на българското еврочленство доходите на селските жители са представлявали 70% от доходите на градските обитатели. Днес това съотношение силно се е влошило - десет години след присъединяването към ЕС средният доход на селските жители е едва 53% от този на гражданите. За сравнение: средностатистическият селски жител в ЕС изкарва като цяло 80% от доходите на градските жители.", "date": "2017.11.03", "title": "Когато съсипаха българското село"}
{"url": "http://www.classa.bg/%D1%81%D0%B2%D1%8F%D1%82/item/374681-%D0%BF%D0%BE%D1%80%D0%BD%D0%BE-%D0%B7%D0%B2%D0%B5%D0%B7%D0%B4%D0%B0-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D1%8F-%D1%81%D1%80%D0%B5%D1%89%D1%83-%D0%BF%D1%83%D1%82%D0%B8%D0%BD-%D1%81%D0%B8%D0%BC%D0%BA%D0%B818", "text": "          Бившата порно звезда Елена Беркова е последната жена, която обяви, че ще се изправи срещу Владимир Путин на следващите президентски избори, информира “Дейли Мейл”.   Брюнетката, която е от град Мурманск, публикува видео в инстаграм, в което съобщава за нейните планове.     Тя твърдо заявява, че ще направи почти невъзможното мъжете да се разведат и ще въведе сексуално образование в училищата.     Сексуалният изпит ще бъде задължителен.   Тя е категорична, че ще накара момичетата да носят по-дълга пола.   Моделът каза още:     Кампанията й бе посрещната със смесени реакции от нейните над 640 хил. последователи в социалните мрежи.                ", "date": "2017.11.03", "title": "Порно звезда се изправя срещу Путин (Симки18+)"}
{"url": "http://www.classa.bg/%D1%81%D0%B2%D1%8F%D1%82/item/374678-%D1%82%D0%B0%D0%BA%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D1%82%D1%80%D1%8A%D0%BC%D0%BF-%D0%BE%D1%82%D1%80%D0%B8%D1%87%D0%B0%D0%B9-%D0%B8-%D0%BD%D0%B0%D0%BF%D0%B0%D0%B4%D0%B0%D0%B9", "text": "          Когато е притиснат в ъгъла, американският президент Доналд Тръмп използва винаги същата стратегия - без значение дали говорим за разрастващото се разследване на руската афера, за провала му да отмени здравната реформа на Обама, или пък за отношението му към Северна Корея и нейната ядрена програма: най-напред Тръмп отрича да е направил нещо погрешно, след което минава в нападение. В тази фаза той внимава да се изразява точно така, както очакват от него най-верните му привърженици. А у останалите американци той успява да предизвика истинско недоумение.   \"Насъсквай избирателите на Тръмп, реви и крещи като луд, и тогава и останалите 65 на сто от американците ще крещят като луди. Тогава всеки се чувства разгневен и объркан\" - така републиканският стратег и бивш зам.-мениджър в изборната кампания на Джон Макейн - Рийд Галън - описва действията на Тръмп, когато той се почувства поставен натясно.   Точно тази тактика следва американският президент и сега, когато специалният следовател Робърт Мюлерзатегна разследването за вероятната руска намеса в американските избори и предполагаемите контакти на хора от предизборния щаб на Тръмп с Москва.     След като на бившия шеф на предизборния му щаб Пол Манафорт му беше повдигнато официално обвинение, Тръмп написа в Туитър с главни букви: NO COLLUSION (никакви тайни договорки), с което отрече обвинението, че предизборният му щаб си е сътрудничил с Русия. Същевременно той заяви, че повдигнатото обвинение се отнасяло до \"много отдавнашни\" упреци, както и че Манафорт по онова време още не бил в предизборния му щаб.    След което Тръмп премина в нападение: той нарече \"лъжец\" и \"никому неизвестен негодник\" бившия външнополитически съветник Джордж Пападопулос, който - според Мюлер - е признал, че умишлено е дал лъжливи показания във връзка с руската афера. Какво от това, че на среща с ръководството на \"Вашингтон поуст\" през март 2016 г. Тръмп окачестви същия Джордж Пападопулос като \"чудесен човек\", когото дори нареди сред петимата си външнополитически съветници.     \"Мисля, че той никога не се спира пред лъжата\", казва биографката на Тръмп Гуенда Блеър, която преподава журналистика в Колумбийския университет. \"Когато се почувства застрашен, той атакува с всички средства\", казва Блеър, според която стратегията на Тръмп се изразява в непрестанно търсене на конфликт. Ефекта на тази стратегия тя обяснява по следния начин: \"Неизменно търсиш конфликта и заемаш винаги агресивна, нападателна позиция. Все едно какво става, ти яростно атакуваш, и тъй като повечето хора не обичат конфликти и шиканиране, те отстъпват.\"   В случая с обвиненията на Мюлер Тръмп атакува не само бившия си предизборен сътрудник Пападопулос - той нападна също и Хилари Клинтън, както и демократа-лобист Тони Подеста, който подаде оставката си като шеф на лобистка фирма, след като беше разследван във връзка с руската афера. Подеста е брат на Джон Подеста, шефа на предизборния щаб на Хилари Клинтън.   \"Опитай се пак да натопиш Хилари, защото това ще ти спечели аплодисментите на партийното ядро. Вкарай в играта \"лъжливите медии\" - това също е добре утвърдено средство за успех\", казва Галън. И действително точно това стори Тръмп след обвиненията на Мюлер: той заяви, че \"лъжливите медии\" се задъхвали да раздуват историята около Манафорт, която - според него - не струвала пукната пара.       Докато стратегията на Тръмп да подклажда конфликти и да шиканира функционираше в предизборната борба и беше важен фактор за избирането му за президент, ключовият въпрос е дали тази стратегия действа и в Белия дом - и то в хода на разрастващите се разследвания на Мюлер около руската афера.   На този въпрос не могат да отговорят нито биографката на Тръмп, нито републиканският стратег Галън. Но и двамата са единодушни, че Тръмп нито може, нито пък иска да промени навиците си.   \"Така е управлявал фирмите си, така проведе изборната си кампания, сега така управлява и в Белия дом. А ако можеше, по същия начин би управлявал и света\", казва Блеър. А Галън добавя: \"Този президент си създава своя собствена реалност. Той смята, че е най-успешният президент в историята на САЩ и никой не може да го убеди в обратното.\"", "date": "2017.11.03", "title": "Тактиката на Тръмп: отричай и нападай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/374675-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%82%D0%B0%D0%BA%D0%B0%D0%B2%D0%B0,-%D0%B7%D0%B0%D1%89%D0%BE%D1%82%D0%BE-%D0%BD%D0%B8%D0%B5-%D1%81%D0%BC%D0%B5-%D1%82%D0%B0%D0%BA%D0%B8%D0%B2%D0%B0", "text": "          Над 90% от българските граждани смятат, че образованието и здравеопазването трябва да са напълно безплатни, а 86% застъпват позицията, че трябва да се гарантира минимален доход на всеки човек. Друго широко разпространено мнение е, че държавата би трябвало да е длъжна да осигури работа на всеки, който иска да работи. И още: българинът отчетливо изисква сериозна роля на държавата в живота си, но в същото време не е склонен да одобри повишаване на данъците. Нещо повече: около 60 на сто от имащите право на глас твърдят, че данъците трябва да бъдат намалени - независимо, че това означава по-малко пари за социални разходи и услуги. Това сочат резултатите от национално представително проучване на агенция \"Тренд\", огласени в началото на седмицата.     Важен резултат от проучването е представата на българите за това как в страната се постига успех. За 69 на сто от анкетираните успехът е функция на връзките - тоест, кого познаваш. Едва 24% смятат, че успехът зависи от усърдната работа. Подобна е пропорцията и при мненията дали в България можеш да станеш богат по честен път.   46 на сто от анкетираните са посочили семейството като най-важната ценност. На второ място с 44 процента се нарежда мирът, а на трето - сигурността. Човешките права и свободата са чак след това, а едва 23 на сто са се сетили за върховенството на закона. Неприкосновеността на частната собственост, свободата на изразяване и демокрацията са ценност само за 14-15 процента от анкетираните. На този фон са логични преобладаващите консервативни мнения по отношение на малцинствата, бежанците, легализирането на марихуаната, еднополовите бракове и т.н.   Така изглежда ситуацията в България почти 30 години след прехода към демокрация. Очевидно т.нар. промени не просто не са довели до ценностен обрат в манталитета на хората. Нещо повече: те настояват за \"социалистически блага\", които да им бъдат предоставяни от „социалистическия строй\", без да поставят ясни изисквания за качество например.   Тук трябва да отбележим нещо много важно: традиционното схващане, че подобни нагласи са наследство от комунистическия режим, не е достатъчно обяснение, тъй като сред най-младите съотношенията се оказват напълно сравними с общата картина. Тоест, и младите българи смятат, че държавата трябва да се грижи за тях и да понижава данъците им. И очевидно много от тях са убедени, че успехът зависи не толкова от способностите и усърдната работа, колкото от връзките.   Като изключим мрачната констатация, че вече три десетилетия българите явно не успяват да се адаптират към демократичните промени, резултатите от изследването разкриват и една още по-тревожна тенденция: голяма част от гражданите категорично не разбират начина, по който функционира съвременната държава. Нещо повече дори: от отговорите им става ясно, че не желаят да го разберат.   Ето защо в разбиранията на средностатистическия българин не съществува връзка между личностен успех, свобода и върховенство на закона. Именно поради тази базисна липса той често остава неграмотен, а в резултат от това става затворен и като цяло подозрителен към другостта.   Мащабът на проблема е наистина тревожен, защото отговорите на анкетираните показват, че в България скоро няма да има промяна. Хората масово не вярват в личностния успех и смятат, че той се дължи единствено на връзкарство. Богатството пък се е превърнало в мръсна дума, тъй като се смята, че е натрупано не с труд, а на нечий гръб. Наред с това българите не смятат за водещи ценности такива свръхважни неща като върховенството на правото и свободата на изразяване. А щом тези два основни стълба на всяка демократична държава не са смятани за важни, населението доброволно се лишава от единствените разобличители на покварените модели - независимия съд и независимите медии.   Да го кажем пак: по-малко от една четвърт от българите смятат, че върховенството на закона е важно. С мнението си те на практика се отказват от независим арбитър. А само в този независим арбитър може да бъде решението на проблема с неправомерно натрупаните богатства или неправомерния личен успех, базиращ се не на качества, а на връзки. Свободата на изразяване пък е от значение само за около 15% от анкетираните, което означава, че публичното разобличаване на порочната държава не се смята за важно.   Казано иначе: българинът не вярва на държвата си, но само нея има. Защото очевидно нищо друго не му е важно. Не му е важно да има инструменти, с които да я промени. Не вярва и на успелите хора, защото смята, че са се издигнали за негова сметка. В същото време е почти сигурно, че самият той също би опитал да успее на нечий чужд гръб. А ако не му се получи, иска ниски данъци, държавна работа и безплатни благини.     Именно поради тези си нагласи средният избирател е лесен за манипулиране от политическата класа. Електоратът в България е пленен. Заложник е на собственото си нежелание да бъде свободен. И в крайна сметка възпроизвежда самия себе си на управленски позиции. Защото нали в България всичко става с връзки, а законът е без значение.   Затова са възможни всички гейтове напоследък - и кум, и ЦУМ. Затова е възможно вицепремиер да заплашва журналисти без никакви последствия. Затова е възможен трети мандат на Бойко Борисов, който все още не е отговорил убедително на въпроса дали вижда Пеевски в огледалото. А заради подозрителността ни към другостта е възможен президентът Румен Радев, за когото будителите не са интелектуалци по европейски образец.   Да, ние не просто не обичаме демократичния ред от западен тип. Ние дълбоко не го разбираме. Не разбираме фундаментите му, не разбираме как работи. И в крайна сметка не знаем какво да правим със самите себе си в този ред. Оправяме се само ако образованието ни е безплатно и лошо, здравеопазването ни е държавно и некачествено, а личният ни успех зависи от някой братовчед. И понеже сме такива, не ни трябват нито закони, нито свободи.    Защото не знаем как да ги ползваме, за да променяме и себе си, и държавата си. Което пък е в основата на възпроизвеждания от самите нас управленски модел, който води до назначения на роднини, до срещи на главния прокурор в офисите на партийци, до медии, в които столчетата се опразват, а властта говори свободно за това без никакви последствия.", "date": "2017.11.03", "title": "България е такава, защото ние сме такива"}
{"url": "http://www.classa.bg/%D1%81%D0%B2%D1%8F%D1%82/item/374676-%D1%83%D0%B1%D0%B8%D1%85%D0%B0-%D0%BC%D0%B0%D0%BC%D0%B0-%D0%B8-%D1%82%D0%B0%D1%82%D0%BA%D0%BE-%D0%BF%D1%80%D0%B5%D0%B4-%D0%BE%D1%87%D0%B8%D1%82%D0%B5-%D0%BC%D0%B8-%D1%81%D0%BD%D0%B8%D0%BC%D0%BA%D0%B8", "text": "\"Убиха мама и татко\" От август насам над 600 000 рохинги са избягали от Мианмар в Бангладеш. \"Никога няма да забравя деня, в който дойдоха военните. Опожариха селото и застреляха майка ми. Баща ми го прободоха с нож. Пред очите ми\", разказва 10-годишният Мохамед Белал, който по чудо успял да се спаси.       Травма за цял живот Това е Нур, сестрата на Мохамед. И тя е видяла ужасите, разиграли се в онзи мрачен ден. Тя и брат ѝ живеят днес в един детски дом в Бангладеш. Тук поне получават редовно храна. По време на бягството им от Мианмар двамата за малко не умрели от глад. \"Мама и татко много ми липсват\", казва малката Нур.         \"Майка ми изгоря жива\" Конфликтът между будисткото население и мюсюлманското малцинство в Мианмар продължава вече седем десетилетия - още от годините след Втората световна война, когато Мианмар става независима държава. От 2016 насам жертва на конфликта са станали над 2 000 души, сред които и майката на 12-годишния Рахман. \"Подпалиха къщата ни и майка ми изгоря жива в нея\", разказва момчето.         Сами на този свят 15-годишната Дилу-Аара е видяла с очите си как военните убиват нейните родители. \"През цялото време крещях, а куршумите хвърчаха над главите ни. И аз не знам как успях да се измъкна\", разказва момичето. 60% от бежанците рохинги в Бангладеш са деца.         Съсипани животи Ядед Алам също е сирак. \"Когато нахлуха в селото ни, военните ни заповядаха да излезем навън. Втурнахме се да бягаме, но те веднага започнаха да стрелят по нас. Убиха родителите ми на място\", споделя детето.         \"Къде е детето ми?\" Рахман Али живее в бежански лагер в Бангладеш, където от седмици търси 10-годишния си син Зифад, който изведнъж изчезнал безследно. От много време насам в лагера се носят слухове за отвлечени деца. Рахман се опасява, че синът му може да е попаднал в ръцете на безскрупулни търговци на хора. \"Не мога ни да ям, ни да спя. Имам чувството, че ще изгубя ума си\", казва Рахман.         Нечовешка болка Когато започва обстрелът, Сокина Катун има една-единствена мисъл - да спаси децата си. Но не успява да опази двете си големи дъщери - 15-годишната Ясмин и 20-годишната Ямалита, чиито гърла били прерязани. \"Беше толкова жестоко, сетивата ми бяха притъпени от нечовешката болка\", казва жената.         Адът на Ясмин Това е Ясмин. Казва ни, че е на 15 години, но изглежда много по-малка. Военните убили семейството ѝ, а нея изнасилили брутално. \"Болката беше непоносима\", спомня си Ясмин.    ", "date": "2017.11.03", "title": "\"Убиха мама и татко пред очите ми\" (Снимки)"}
{"url": "http://www.classa.bg/%D1%81%D0%B2%D1%8F%D1%82/item/374677-%D0%BA%D0%B0%D0%BA-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D0%BE%D0%BC%D0%BE%D0%B3%D0%BD%D0%B0-%D0%BD%D0%B0-%D0%BB%D0%B5%D0%BD%D0%B8%D0%BD", "text": "            Цюрих, 9 април 1917 година: 32-ма руски емигранти чакат на перона своя влак. Група протестиращи вика насреща им „Предатели, лумпени, свине!\", но заминаващите имат и привърженици. В крайна сметка, въпреки опитите да се блокира коловозът, влакът си пробива път и поема към Русия.         Този извънреден влак е предоставен от германския император Вилхелм Втори, който си е поставил за цел да налее още масло в огъня на руската революция. В един от вагоните се е настанил не друг, а лично Владимир Илич Улянов, наречен Ленин. С германска помощ той напуска своето швейцарско убежище и седмица по-късно достига целта си: Петроград. В Русия току-що е завършила Февруарската революция, която е свалила от трона цар Николай Втори и е инсталирала така нареченото „временно правителство\". Следващата голяма революция вече чука на вратата.   В Берлин с голямо внимание следят завръщането на прочутия емигрант Владимир Илич в Русия. „Пристигането на Ленин премина успешно. Работи изцяло според желанията\", пише германското Главно командване в телеграма до външното министерство. Истински политически парадокс: Вилхелм Втори се съюзява с комуниста Ленин. Германският император цели едно: окончателно да отслаби Русия, с която така наречените „централни сили\" Германия и Австро-Унгария воюват от 1914 година.   Сметката на Берлин е проста: Ленин и неговите болшевики трябва да дестабилизират Русия и по този начин да намалят натиска по Източния фронт през Първата световна война. Планът сработва. Германската империя успешно се възползва от едно старо дипломатическо правило: врагът на моя враг е мой приятел.       Идеята и концепцията не са нови. Техен автор е един човек, който носи комунистическия псевдоним „Парвус\" („Малкият\"): Израил Лазаревич Гелфанд. Той е богат руски евреин, който още през 1914 година предлага на германския посланик в Цариград „съюз между германския байонет и руския пролетарски юмрук\". Парвус смята, че интересите на Германия и на руските революционери са идентични. Първоначално предложенията му срещат смесени реакции, но след известно време Парвус е поканен в Берлин.   Парвус, който обича да живее нашироко и да е заобиколен от красавици, за пръв път се появява в Германия още през 1891 година. По онова време пише под различни псевдоними за леви вестници и се среща с комунистически лидери като Роза Люксембург, Карл Кауцки, Ленин и Троцки. Но като го гледат как живее, те не му се доверяват особено.   След „кървавата неделя\" на 22 януари 1905 година, когато царят нарежда да се открие огън срещу демонстрантите в Петербург, Гелфанд и Троцки са сред първите руски емигранти, които се завръщат в родината си. Двамата оглавяват работнически съвети, но полицията ги арестува. Гелфанд е заточен в Сибир, но успява да избяга, след което прави в Цариград бърза и успешна бизнес-кариера. Понеже притежава фирми и банки, неговите някогашни приятели-комунисти му обръщат гръб. Троцки дори пише „Некролог за един жив приятел\". После обаче избухва войната и пред Парвус се открива възможността отново да се намеси в политиката.   След разговора си с германския посланик в Цариград, Парвус е поканен от германското външно министерство, за което разработва сценарий за революция. Сценарий, който месеци по-късно наистина се осъществява. На 23 машинописни страници Парвус в подробности описва как в Русия може да се извърши преврат, подкрепен отвън. В сценария се говори за пари, саботажи и сваляне на правителството. Месец по-късно ковчежничеството на император Вилхелм отпуска 2 милиона марки за „подкрепа на революционната пропаганда в Русия\".         Парвус не остава бездеен и занапред. Още повече, че при него трудно може да се направи разграничение между политически цели и бизнес-интереси. Парвус е типичният представител на онези, които не се свенят да се облажат от войната. Търгува с всичко: оръжие, метали, коняк, хайвер, платове. Тъй като фронтът е затворил търговските пътища между Изтока и Запада, хората на Парвус прекарват стоките си през финландско-шведската граница - по онова време тази територия е част от Руската империя.    Щом чуят паролата „Нося поздрави от Олга\", подкупените граничари пропускат какви ли не пратки, предназначени за руските революционери: пропагандни материали, оръжия, динамит. С помощта на тези „подаръци от Германия\" революционерите потапят кораби в Архангелск и организират палежи на пристанища. Дейността на Парвус се координира от германския посланик в Копенхаген граф Улрих фон Брокдорф-Ранцау.   Така шеметният план на Парвус наистина се осъществява. На 7 ноември 1917 година е извършен преврат, който влиза в историята под името „Октомврийска революция\". Временното правителство е свалено, съветите поемат властта, а седмици по-късно Русия напуска военния съюз с Франция и Англия, известен още като Антантата. С това за Русия войната на практика приключва. Отслабването ѝ Вилхелм Втори заплаща със сума, която днес би възлизала на половин милиард евро.     Самият Парвус действа като директен посредник на германския император. Той е „сводникът на империализма\", както по-късно го нарича германската марксистка Клара Цеткин. През 1924 година Парвус умира едва 57-годишен от мозъчен удар в Берлин. Историческата му роля е обвита в мълчание както от Съветския съюз, така и от официален Берлин. По-малко от година след Октомврийската революция Ленин признава официално, че превратът е бил осъществен с германски пари. И добавя следното: „Никога не съм отричал този факт, но искам да допълня, че с руски пари ще инсценираме подобна революция и в Германия\".", "date": "2017.11.03", "title": "Как Германия помогна на Ленин"}
