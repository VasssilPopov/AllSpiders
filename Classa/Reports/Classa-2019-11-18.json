{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402269-%D1%81%D0%BA%D1%80%D1%8A%D0%B1%D0%BD%D0%B0-%D0%B2%D0%B5%D1%81%D1%82-%D0%BE%D1%82%D0%BD%D0%B5%D1%85%D0%B0-%D0%BB%D0%B8%D1%86%D0%B5%D0%BD%D0%B7%D0%B0-%D0%BD%D0%B0-%D0%BB%D1%8E%D0%B1%D0%B8%D0%BC%D0%B0%D1%82%D0%B0-%D0%B7%D0%B0-%D0%B5%D0%BB%D0%B8%D1%82%D0%B0-%D0%B1%D0%B0%D0%BD%D0%BA%D0%B0", "text": "Европейската централна банка (ЕЦБ) след поредица скандали в петък отне лиценза на австрийската Meinl Bank – отскоро заради скандална слава преименувана на Anglo Austrian AAB Bank AG. Предполагам, че тази стъпка има връзка и с разследването на OCCRP (световна организация на разследващите журналисти), което утре ще бъде публикувано. В него се сочат редица данни и документи за шестгодишна дейност на банката като част от световна криминална мрежа. Мотивите за решението на ЕЦБ са пране на огромни суми пари и невярна отчетност. БАНКАТА Институцията води началото си от 1923 година. Основана е от виенския крал на кафето и кафенетата Julius Meinl, а сега начело на династията е Julius Meinl V. И пак сега, в новите времена дирите на капитала й се губят на толкова харесвания от българските олигарси и борчески босове офшорен банков остров Аруба -25 банки, регистрирани там и над 300 филиали на др. банки. Макар че някои губят живота си там като световния наркомафиот – българина Поли Пантев (описал съм историята в „Тайните на големите играчи”). Самият Julius Meinl V беше арестуван и съден по подозрение в мошеничество за срива на дирижиран от него инвестиционен фонд за 5 милиарда. В тази банка години наред родните олигарси и политици влагаха парите си. И надали някой по света, освен мен щеше да се втренчи в нея, ако в трезорите й и по сметките не попаднаха и парите на отстранения с протести и кръв от властта бивш украински президент Виктор Янукович, неговото семейство и приближените им. Може би заради това се разписаха и световните медии. Според Форбс около 50 милиарда долара са парите, които са източени от Украйна и прехвърлени навън в световната пералня. Става дума и за десет украински банки, обезкървени с такива операции от така нар. им собственици – подставени лица на върхушката около Янукович. Пак в петък, наред с отнемането на лиценза, украинските власти обявиха за световно издирване милиардерът Константин Живаго заради едни 113 млн. долара, изсмукани от банката му в Украйна, преминали през австрийската пералня Meinl Bank Bank и люксембургската банка Frick&Co. Споменавам Живаго, понеже той е много собственик на много големи производствени активи у нас. Австрийската банка се сочи като част от глобална световна структура за пране на пари и финансиране на тероризма (да, има и такива твърдения) В последно време големи суми пари са източени и от прибалтийските страни. През тази банка всички родни олигарси, вкл. и двете арестувани наскоро семейства, претакаха парите си. Пак през нея текат и мънитата на политиците ни – министри: поне от четири правителства насам. На челно място на сайта на банката се чете съобщение, в която банкерите се кълнат, че са оттеглили от „тази дейност”, че сами са се отказали от банкирането и ще се свържат с клиентите си, за да „завършат приключването на банковите операции с тях”. Е, това приключване няма как да приключи.  Притежателите на пари там ще изгорят с много и много.  За родния елит – около 800 милиона долара и евро.  Както се казва при смърт – бог да ги прости!", "date": "2019.11.18", "title": "Скръбна вест: Отнеха лиценза на любимата за елита банка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402270-%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2-%D0%BD%D0%B5-%D1%81%D1%8A%D0%BC-%D0%BF%D0%B8%D1%88%D0%BA%D0%B0%D0%BB-%D0%B2%D1%8A%D0%B2-%D1%84%D0%BE%D0%BD%D1%82%D0%B0%D0%BD%D0%B0,-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%85-%D0%B3%D0%BE", "text": "Президентът веднъж върна избора на председател на ВАС, рецидивира с връщането на кандидатурата на Иван Гешев за главен прокурор и сега, ако сезира Конституционния съд, това ще създаде институционален конфликт, посочи лидерът на АБВ Грозната лъжа е, че съм пишкал във фонтана в Плевен като кмет,  аз го ремонтирах. Обяснявам това 20 години, очевидно не е стигнало до всички. Нямам и амбицията да стигне до всички. Това заяви лидерът на АБВ Румен Петков в сутрешния блок на Нова телевизия. Той го каза като \"право на отговор\" на твърдение в предизборното студио, но не обясни от кого е направено. Определи го само като \"слуз в черна риза\". \"Внушението беше за оргии, за такива неща, затова си позволих да отговоря\", заяви той, като обясни, че е следен и подслушван в продължение на месеци. Тази клеветническа кампания беше направена съвсем съзнателно срещу мен, добави той. Той изрази мнение и по казуса с процедурата по избор на нов главен прокурор. Президентът веднъж върна избора на председател на ВАС, рецидивира с връщането на кандидатурата на Иван Гешев за главен прокурор и сега, ако сезира Конституционния съд, това ще създаде институционален конфликт, от който никой няма да спечели, подчерта Петков. По повод местните избори Петков каза: \"Абсурд е да има 600 000 недействителни бюлетини. Ние настоявахме всички тези бюлетини да се отворят. Ако това не се направи, ние окончателно ще отвратим интелигетните хора от политиката, защото те виждат, че с 20% може да се избере кмет на столицата\". Лидерът на АБВ коментира и предложението на управляващата коалиция първият ден от болничните да не се заплаща. За пореден път това правителство и това мнозинството казва: \"Няма държава\". Ние не искаме да се борим с престъплението, а с последствието. Защо например първия ден, а не третият? Защо не се въведе ефективен контрол – има достатъчно инспекторати, посочи Румен Петков.    ", "date": "2019.11.18", "title": "Румен Петков: Не съм пишкал във фонтана, ремонтирах го!"}
{"url": "http://www.classa.bg/%D1%81%D0%B2%D1%8F%D1%82/item/402261-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BF%D0%BB%D0%B0%D0%BD%D0%B8%D1%80%D0%B0-%D0%B4%D0%B0-%D0%B2%D1%8A%D0%B2%D0%B5%D0%B4%D0%B5-%D0%BD%D0%BE%D0%B2-%D0%B3%D1%80%D1%8F%D1%85-%D0%B2-%D0%BA%D0%B0%D1%82%D0%B5%D1%85%D0%B8%D0%B7%D0%B8%D1%81%D0%B0", "text": "В рамките на XX конгрес на Международната асоциация по наказателно право папа Франциск обяви плановете си да включи нов, \"екологичен грях\" в катехизиса на Църквата.   Новият грях ще бъде използван за борба с изменението на климата и засега се определя като „действие или пропуск срещу Бога, срещу ближния, срещу общността и срещу околната среда\".   Понтификът изтъкна, че нарушенията, определяни като „екоцид\", не трябва да остават безнаказани. Сред тях той посочи: „масовото замърсяване на въздуха, сушата и водните ресурси, мащабното унищожаване на флората и фауната и всякакви действия, способни да доведат до екологична катастрофа или да унищожат екосистема\".   Въпросът беше засегнат, когато папа Франциск разкри, че често има провали в наказателното право, които пропускат престъпленията на най-мощните и големи корпорации, чиято \"организирана престъпност\" е отговорна за плячкосването на природните ресурси на планетата. Според Ватикана, терминът „екоцид\" се отнася до „загуба, увреждане или унищожаване на екосистеми на дадена територия, когато жителите й вече не могат да се наслаждават на нея или бъдат сериозно засегнати\". Папата призова международната общност да признае тази категория за престъпление срещу мира. Освен това той призова световните лидери да „осигурят адекватна правна защита на общия ни дом\".", "date": "2019.11.18", "title": "Папа Франциск планира да въведе нов грях в катехизиса"}
{"url": "http://www.classa.bg/%D1%81%D0%B2%D1%8F%D1%82/item/402262-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%BA%D0%BB%D0%B8%D0%BC%D0%B0%D1%82%D0%B0", "text": "Долната камара на парламента на Германия в петък гласува за включване на защитата на климата в закон, като постави конкретни цели за намаляване на емисиите на парникови газове от енергийния, транспортния и жилищния сектор.   Задачата е да се гарантира, че Германия, най-голямата икономика в Европа, ще постигне целта си до 2030 г. да намали германските емисии на парникови газове до 55 процента от нивото им през 1990 г., каза Reuters.   Германският външен министър Хайко Маас заяви в четвъртък, че ЕС трябва да увеличи целите си за намаляване на емисиите на парникови газове, ако иска да води в борбата срещу изменението на климата.   „Европа трябва да води в тази борба, защото само тогава и други страни, като Китай или Индия, също ще поемат този курс\", каза министърът пред дипломати и учени в Берлин.", "date": "2019.11.18", "title": "Германските депутати гласуват закона за защита на климата"}
{"url": "http://www.classa.bg/%D1%81%D0%B2%D1%8F%D1%82/item/402263-%D0%B7%D0%B0%D1%80%D0%B8%D1%84-%D0%BF%D1%80%D0%B8%D0%B7%D0%BE%D0%B2%D0%B0-%D0%BD%D1%8E-%D0%B4%D0%B5%D0%BB%D1%85%D0%B8-%D0%B4%D0%B0-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D0%B8-%D0%BD%D0%B0-%D0%BD%D0%B0%D1%82%D0%B8%D1%81%D0%BA%D0%B0-%D0%BD%D0%B0-%D1%81%D0%B0%D1%89", "text": "Иранският външен министър Мохамад Джавад Зариф призова Индия да бъде по-твърда, когато е изправена пред натиск от САЩ, като в същото време аплодира общата позиция с Ню Делхи срещу санкциите. Зариф сподели мислите си по време на среща с група гостуващи журналисти от Ню Делхи в началото на тази седмица, съобщава Hindu Business Line. „Индия със сигурност е заела позиция срещу санкциите... така че това е обнадеждаващо, [но] разбира се, очаквахме приятелите ни да бъдат по-издръжливи спрямо американския натиск\", каза Зариф. Индия спря да купува ирански петрол през май, след като САЩ отказаха да подновят привилегиите, които преди това бяха предоставили на страната. Иранският дипломат отбеляза, че разбира защо Индия „не иска да дразни САЩ\", но предупреди, че, като се покланя на натиска на Вашингтон, Ню Делхи се постави „в заплашената опашка\". Вашингтон използва комбинация от заплахи и сладки приказки, опитвайки се да убеди партньорите си да се присъединят към санкциите срещу иранската търговия с петрол. Министърът на финансите Стивън Мнучин отлетя за Ню Делхи по-рано този месец, надявайки се да постави страната срещу Техеран. Индийските представители обаче твърдо поддържат, че добрите отношения с Иран са от решаващо значение за осигуряването на сухопътния достъп до Афганистан, ако съперникът на Индия реши да затвори границата. Европейският съюз също не желае да прекрати собствената си търговска сделка с Иран, докато Турция категорично отхвърли призива да спре да купува ирански нефт и природен газ. Санкциите срещу Иран не са единственият проблем, в който Индия застава на позиция срещу САЩ през последните месеци. Индийските служители отказаха да прекратят голяма сделка за закупуване на противоракетна система С-400 от Русия, аргументирайки, че договорът обслужва жизненоважните интереси на Индия.", "date": "2019.11.18", "title": "Зариф призова Ню Делхи да се противопостави на натиска на САЩ"}
{"url": "http://www.classa.bg/%D1%81%D0%B2%D1%8F%D1%82/item/402264-%D1%82%D1%80%D1%8A%D0%BC%D0%BF-%E2%80%9E%D0%BA%D0%B8%D0%B5%D0%B2-%D0%BF%D0%BE%D1%82%D0%B2%D1%8A%D1%80%D0%B4%D0%B8,-%D1%87%D0%B5-%D1%83%D0%BA%D1%80%D0%B0%D0%B9%D0%BD%D0%B0-%D0%B3%D0%B5%D0%B9%D1%82-%D0%BD%D1%8F%D0%BC%D0%B0%E2%80%9C", "text": "Стремежът към импийчмънт срещу президента Доналд Тръмп е в разгара си - но той смята, че разследването трябва да е приключило, заявявайки, че както Украйна, така и телефонните обаждания, публикувани от Белия дом, са изключили всякакви „танто за танто\". В отговор на въпроса на репортер относно импийчмънта, Тръмп категорично заяви, че „не трябва да бъде импийчван и цялата история на практика приключи в петък\". Причината за това, каза той, беше изявление на Киев, което отрече каквато и да е „танто за танто\" по време на разговорите на Тръмп с украинския президент Владимир Зеленски. „Украйна - заяви силно и ясно, че няма никаква връзка, дори и малка\", каза Тръмп, като обвини медиите, че не съобщават за изявлението на Украйна. „Това беше основно изявление, направено снощи от външния министър на Украйна, а също и от президента на Украйна, и вие дори не го съобщавате. Това е позор, защото те казаха: Нямаше никаква връзка. Имахме перфектен разговор. \" Гневът на Тръмп към медиите тук може да бъде освователен, тъй като медийното отразяване беше погълнато от свидетелствата за импийчмънт, а със сигурност не от това, което имаше да каже „жертвата\" - украинската страна. В петък Белият дом пусна туит, позовавайки се на украинския външен министър Вадим Пристайко, който опровергава основното обвинение в украинската сага за „танто за танто\". Първоначалният източник на цитираната статия беше брифингът на Пристайко в четвъртък в Киев, където той отрече твърденията, че Тръмп притискал украинския лидер да открие разследване за неговия политически съперник Джо Байдън и неговия син Хънтър, когато е бил в съвета на директорите на украинската газова компания Burisma Holdings ' - всичко това в замяна на американска военна помощ. Това не е първият път, в който киевските представители, включително и самият Зеленски, отхвърлят идеята за танто за танто, с което последната анти-Тръмп сага се разпада - но едва ли са убедили демократите, които се опитват да импийчват президента. Междувременно Тръмп оцени изслушванията за импийчмънт като „позор\", като аргументира, че „на републиканците не им е позволено да правят нищо\". „Това е страшно - никой никога не е имал толкова ужасяващ процес. Няма надлежен процес \", каза той, маркирайки разследването като \"политически процес. \" Привържениците на Тръмп посочват, че разследването не е дало доказателства, които биха могли да бъдат използвани като основание за импийчмънт. Процесът, ръководен от Адам Шиф, продължава да предоставя случки и доклади, за които демократите на думи твърдят, че са „неопровержими престъпления\". Но на масата няма нищо съществено. Остава само шоуто!", "date": "2019.11.18", "title": "Тръмп: „Киев потвърди, че Украйна-гейт няма“"}
{"url": "http://www.classa.bg/%D1%81%D0%B2%D1%8F%D1%82/item/402265-%D0%BE%D0%B1%D0%B0%D0%BC%D0%B0-%D0%BA%D0%B0%D0%B7%D0%B0-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%B4%D0%B0-%D0%BD%D0%B5-%D0%BE%D1%82%D0%B8%D0%B2%D0%B0%D1%82-%D1%82%D0%BE%D0%BB%D0%BA%D0%BE%D0%B2%D0%B0-%D0%B2%D0%BB%D1%8F%D0%B2%D0%BE,-%D0%B8%D0%BD%D0%B0%D1%87%D0%B5", "text": "Кой е този човек, който казва на Демократическата партия да бъде консервативна в това, което изисква от следващия си президент? Чакайте, не е ли Барак „Да, ние можем\" Обама, медийният любимец, който водеше страната преди Тръмп „да съсипе всичко?\" Студеният душ, пуснат в петък от бившия американски президент пред зала, пълна с богати дарители във Вашингтон, очевидно беше насочен към Бърни Сандърс и Елизабет Уорън, прогресиращите претенденти в основното състезание на демократите. Двамата сенатори предложиха редица политики за радикална промяна на начина, по който Америка функционира икономически и политически - в полза на обикновения народ. Но според Обама демократичните избиратели всъщност не искат кандидат, който „напълно да разруши системата и да я преработи\". Да, човекът, който беше избран с посланието за надежда, че Америка може да постигне мечтите си, сега говори за корени в реалността. Смелата визия, която номинираният от партията трябва да предложи на разделената нация, вероятно трябва да включва малко по-малко фалити заради сметките за лекарства, малко по-малко набези върху имигрантите и много по-малко притеснения у корпоративните елити относно техните устойчиви печалби в обозримо бъдеще. Да, ние можем! Разбира се, надеждата за промяна, която Обама предизвика по пътя на кампанията, беше в контраст с действителните му политики. И честно казано, габаритът, който показва колко ляво би било твърде далеч в съвременна Америка, е доста изключен. Самият президент призна, че през 80-те години той би бил смятан за умерен републиканец. Не е изненада, че съветът му към една умерено дясна партия, която се преструва, че е лява, е да играе център. Демократите могат да предложат кандидат, който може не винаги да помни името на Обама или в кой щат говори в момента. Или по-късно дошлия милиардер с навика му да прескача между партиите. Дори „кандидат на най-високо ниво\" с едноцифрени числа в анкетите ще е добре. Но кандидат, подкрепен от истинско обществено движение, което се осмелява да заплаши свръхбогатите, е неприемлив, независимо колко избираем е той или тя всъщност. Дори втори мандат на Доналд Тръмп очевидно би се считал за по-добър от нещо заплашително за синия истаблишмънт.", "date": "2019.11.18", "title": "Обама каза на демократите да не отиват толкова вляво, иначе ..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402266-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B5-%D0%B5-%D1%80%D0%B5%D0%B4%D0%BD%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B4%D0%B0-%D0%B8%D0%BC%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%BF%D1%80%D0%B0%D0%B2%D0%B0-%D0%BE%D1%82-%D1%85%D0%BE%D1%80%D0%B0%D1%82%D0%B0-%D0%BE%D1%82-%D0%B1%D0%B0%D0%BD%D0%B3%D0%BB%D0%B0%D0%B4%D0%B5%D1%88", "text": "  “Не е правилно хора от България и Словения да идват във Великобритания без никакви ограничения и автоматично да имат права, каквито хората от Бангладеш или Сингапур нямат”, написа британският министър Майкъл Гоув. Той отговаря за Брекзит в британския кабинет и е сред влиятелните политици в управляващата Консервативна партия. Затова мнението му се смята за официална позиция на торите, още повече че е част от статия на Гоув за “Дейли мейл”, в която се очертават бъдещите им управленски планове, ако спечелят парламентарните избори на 12 декември.     Според министъра не е честно хората, идващи от европейски страни, да имат достъп до безплатното британско здравеопазване, докато останалите имигранти чакат около 5 г. и плащат такси, за да бъдат допуснати до системата му.    Консерваторите обещават да реализират Брекзит в края на януари и след това да премахнат преференциалното положение на европейските граждани. Те планират въвеждането на нова имиграционна система от 2021 г., при която всички чужденци се оценяват чрез точкова система, за да получат виза. Идеята е в страната да влизат само лица, които имат предложение за работа или са приети да следват. Така торите се надяват да прекратят източването на социалната система от хора, които заради свободното движение в ЕС пристигат уж да работят, а след няколко месеца се регистрират за помощи.    ", "date": "2019.11.18", "title": "Британски министър: Не е редно българите да имат повече права от хората от Бангладеш"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/402267-500-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%B5%D1%80%D0%B0-%D0%BD%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%BE-%D0%BD%D0%B0%D0%B4%D0%BC%D0%BE%D1%89%D0%B8%D0%B5-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0-%D0%B5-%D0%BA%D1%8A%D0%BC-%D1%81%D0%B2%D0%BE%D1%8F-%D0%BA%D1%80%D0%B0%D0%B9", "text": "Възходът на автокрацията и на десния популизъм - нейният западен демократичен братовчед, пораждат разбираема загриженост, че либералните политически ценности и върховенството на закона се насочват към окончателен упадък. Въпреки това нито на автократичните държави, като Китай и Русия, нито на десните популистки лидери в САЩ, Италия и други западни държави всичко им вървеше по мед и масло през 2019 г. Различният им успех подсказва, че е преждевременно да се отписват перспективите за глобално управление, въпреки че основаният на правилата ред, построен след 1945 г., до голяма степен, според гледната точка на САЩ, се разпада и никога няма да се върне в стария си вид, пише Тони Барбър за Financial Times. В следения отблизо годишен доклад „Свободата в света“ на Freedom House, непартийна организация, финансирана от правителството на САЩ, се казва, че през 2018 г. глобалната свобода се е свила за 13-та поредна година. През този период 116 страни са отбелязали спад на свободата и само 63 са отчели увеличение. САЩ се нареждат сред свободните държави, но изостават от Франция, Германия и Великобритания в резултат от ерозията на върховенството на закона при администрацията на Тръмп. Подобни опасения се появяват и в най-новия „Индекс за върховенството на закона“ на Световния проект за правосъдие (СПП), инициатива на гражданското общество, базирана във Вашингтон. Според това проучване ограничителите на правомощията на правителствата, като независими съдебни инстанции, свободни медии и законодателен надзор над ръководителите, са отслабнали значително в страни като Китай, Египет, Унгария, Филипините и Турция. „Едно от най-поразителните неща относно деградацията на върховенството на закона е, че тя се осъществява чрез закони и правни институции. Самият закон е окупиран и се използва за подкопаване на контрола върху властта\", посочва Елизабет Андерсен, изпълнителен директор на СПП. Не по-малко обезпокояваща тенденция е заплахата за свободното изразяване под формата на цензурни закони, атаки срещу независими издатели на книги и натиск върху учени, които отказват да спазват официалната линия. Зия Селчук, министърът на образованието в Турция, обяви през август, че правителството на президента Реджеп Тайип Ердоган е иззело над 300 000 книги от училища и библиотеки след неуспешния преврат през 2016 г. и ги е унищожило. При президента Си Дзинпин, върховен лидер на Китай от 2012 г., властите затвориха книжарници, които продават критични за комунистическата партия материали, засилиха натиска върху независими академични автори и блокираха по-голямата част от достъпа до нецензурирана информация в интернет. Въпреки тези поражения за индивидуалните свободи, политическия плурализъм и върховенството на закона, световните автократи и десни популистки лидери се натъкнаха на нарастваща съпротива от гражданите и обществените институции на техните държави през 2019 г. Матео Салвини, лидер на италианската крайнодясна партия Лига, загуби работата си като вицепремиер и вътрешен министър, след като надцени способността си да предизвика предсрочни парламентарни избори, които да го превърнат в безспорния силен човек в държавата. Въпреки че Лига все още има по-голяма подкрепа от другите партии, популярността й спадна след неуспешния гамбит на Салвини, който съответства на провала му да поведе малка група крайнодесни партии от ЕС към победата в изборите за Европейски парламент (ЕП) през май.       По същия начин Доналд Тръмп се оказа в определено най-сериозната криза на президентството си, след като се замеси в опит за дискредитиране на Джо Байдън, бивш вицепрезидент на демократите при Обама и съперник в президентската надпревара през 2020 г., с помощта на чуждестранен управник - президентът на Украйна Володимир Зеленски. В момента тече разследване за импийчмънт срещу Тръмп в Камарата на представителите на Конгреса, въпреки отказа на Белия дом да сътрудничи. Междувременно през последните седем месеца масовите протести в Хонконг прераснаха от противопоставяне на закон за екстрадиция в по-широки искания китайското правителство да спазва основните демократични права, което обеща, след като си върна контрола над територията през 1997 г. Москва беше обхваната тази година от най-големите антиправителствени демонстрации от зимата на 2011-2012 г. Искрата запали решението на властите да забранят на опозиционни кандидати да участват в изборите за общински съвет. В крайна сметка управляващата партия на президента Владимир Путин претърпя тежка загуба след кампания на опозицията, която препоръча \"интелигентно гласуване\" - такова за кандидати, различни от провъзгласилите се за лоялни към Путин. По-голямата картина е, че популярността на Путин намалява в резултат на общественото недоволство от стагниращия жизнен стандарт, промените в държавната пенсионна система, екологичните щети и своеволията на полицията и службите за сигурност. Режимите в Китай и Русия притежават огромен потенциал за насилие и сплашване, който им позволява да потискат несъгласието с лекота, стига властите да имат необходимата воля. Китайската комунистическа партия прояви такава сила на волята на площад Тиананмън през 1989 г. и никога не съжали за това - непоколебимо състояние на духа, което не вещае нищо добро за протестиращите в Хонконг. В европейските общества обаче има много по-малка толерантност към политическото насилие, както беше демонстрирано от обществената реакция в Словакия срещу убийството на разследващия журналист Ян Куциак и годеницата му. Ако десният популизъм не успее да навлезе по-дълбоко в западните политически системи поради нереалистичните си обещания и политическо объркване, когато е на власт, умишленото подкопаване на глобалния ред след 1945 г. определено би могло да се забави. Това се отнася особено за САЩ, където смяната на властта след изборите през 2020 г. може значително да намали враждебността и скептицизма на Белия дом към международните институции. Нарастващите вътрешни предизвикателства пред автократичните системи в страни като Русия и Турция могат да засилят тази тенденция. Най-важните дългосрочни тенденции в международните отношения през последните 30 години обаче са възходът на Китай и ускоряващото се изместване на икономическата мощ от Запада към Азиатско-Тихоокеанския регион. Това само по себе си гарантира, че проектираният от Вашингтон световен ред след 1945 г., изграден главно в полза на САЩ, Европа, Япония и техните съюзници, ще отстъпи място на по-разпръсната форма на управление. За Запада суровата реалност е, не че автокрацията ще възтържествува и демокрацията ще се провали, а че 500-годишната му ера на глобално надмощие е към своя край.", "date": "2019.11.18", "title": "500-годишната ера на глобално надмощие на Запада е към своя край"}
{"url": "http://www.classa.bg/%D1%81%D0%B2%D1%8F%D1%82/item/402268-%D1%82%D0%B8%D0%BC-%D0%BA%D1%83%D0%BA-%D0%B8-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B1%D0%BB%D0%B8%D0%B7%D0%BE%D1%81%D1%82%D1%82%D0%B0-%D1%81-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "Когато през 2016 г. Доналд Тръмп беше избран за президент на Съединените щати, бизнесът, в това число и технологичният, потърси възможност да изгради добри отношения с него. Това ясно пролича от желанието на редица лидери на технологични компании да се включат в бордовете от съветници на американския държавен глава. Скоро навсякъде се появиха снимки от срещите на Тръмп с главните изпълнителни директори на компании като Uber, Tesla, General Electric, Apple, Walt Disney и други. Всички те искаха да си гарантират доброто отношение на новата власт и да лобират в полза на своите интереси.     По-интересното беше, че само няколко месеца по-рано по-голямата част от тези лидери бяха показали, че са опозиция на Тръмп, най-вече заради антиимигрантската му реторика. В крайна сметка той се оказа новият президент и те нямаха избор освен да се опитат да работят с него. Макар мнозина да споделят мнението, че Силициевата долина е станала успешна поради факта, че е стояла далеч от Вашингтон, то очевидно тя не може да се справи и без него. Всъщност ситуацията се промени особено бързо. Един по един технологичните лидери започнаха да показват явно недоволството си от политиките на Тръмп – от отношението му към имигрантите, голяма част от които захранват Силициевата долина с таланти, до мнението му за климатичните промени. Илон Мъск например изчака само няколко седмици преди да обяви в Twitter, че напуска борда от съветници на държавния глава. „Климатичните промени са истински. Напускането на Парижкото споразумение за климата не е добро за Америка или за света“, категоричен бе той. Думите му, разбира се, не зарадваха Тръмп. Горе-долу същата беше ситуацията и с главния изпълнителен директор на Walt Disney Робърт Айгър, който заяви, че всичко е „въпрос на принципи“, и побърза да се оттегли. Главният изпълнителен директор на Amazon Джеф Безос влезе в откровен конфликт с американския президент. Последният никак не пести злостни коментари по адрес на Безос, който е и един от най-богатите хора в света, както и собственик на критичния към Тръмп Washinton Post. Лидерите в индустрията показаха, че не са съгласни с Тръмп по доста въпроси. Тим Кук обаче някак остана в сянка, макар че преди това подкрепяше не кого да е, а основният опонент на Тръмп – Хилари Клинтън. Но главният изпълнителен директор очевидно реши, че ще се постарае да омае държавния глава, за да не си навлече главоболията на своите колеги, които Тръмп често критикува. Това се оказа ключово за Apple. Докато бизнесът ѝ със смартфони се забавя, а услугите ѝ все още не са набрали достатъчно добра инерция, за да компенсират случващото се, за Кук беше важно да не докара още проблеми на технологичния гигант. И успя. „Много уважавам Тим Кук, той говори с мен за митата“, коментира през август американският президент. Ходът на изпълнителния директор на Apple се оказа стратегически. Той не влезе в сериозен конфликт с Тръмп, поради което успя да спечели съюзник в негово лице по време на търговската война. „Едно от нещата, които той ми обясни добре, е, че Samsung е техният конкурент номер едно, а Samsung не плаща мита, защото е базирана в Южна Корея“, допълни през август президентът. Така Apple успя да избегне мита върху вноса на повечето си ключови продукти, които се произвеждат и сглобяват в Китай. Една година, колкото продължава спорът между САЩ и Китай, не е кратко време, особено като се има предвид ситуацията, в която беше изпаднала Apple и която в момента се подобрява, както показа последният ѝ финансов отчет. Така че не е никаква изненада, че скоро Тръмп ще гостува в едно от звената на Apple в Тексас. Очевидно Кук се опитва да затопли още повече отношенията си с държавния глава, тъй като следващата вълна от мита, ако бъдат наложени, ще засегне най-важния продукт на компанията – iPhone. От бизнес гледна точка това е доста разумен ход, който показа и още нещо – че Кук се справя добре с дипломацията, дори в моменти, в които не е на една вълна с отсрещната страна. Това се случи и с обещания компанията да вкара 350 млрд. долара в икономиката на САЩ в рамките на пет години. Успехът, както знаем, има цена. А когато става дума за съдбата на компания като Apple, тя може да е толкова голяма, колкото честото ръкостискане с човек като Доналд Тръмп.", "date": "2019.11.18", "title": "Тим Кук и цената на близостта с Доналд Тръмп"}
{"url": "http://www.classa.bg/%D1%81%D0%B2%D1%8F%D1%82/item/402251-%D1%81%D1%83%D0%B5%D1%86%D0%BA%D0%B8%D1%8F%D1%82-%D0%BA%D0%B0%D0%BD%D0%B0%D0%BB-%D0%BE%D1%82-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BC%D0%BF%D0%B5%D1%80%D0%B8%D1%8F-%D0%B4%D0%BE-%D0%B3%D0%BB%D0%BE%D0%B1%D0%B0%D0%BB%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0", "text": "За Египет той е истинска златна мина: годишно страната печели милиарди долари от Суецкия канал. Но 150-годишното съоръжение е нещо много повече - символ е на национален престиж  и за напредъка на страната.       \"Египетското правителство обявява одържавяването на Суецкия канал.\" С тези думи, изречени през октомври 1956-а, президентът Гамал Абдел Насър оповестява едно решение, което в Египет предизвиква еуфория, а Европа е ужасена. По онова време Насър напразно очаква американците да отпуснат на страната му кредит за изграждането на язовира \"Асуан\". Но тъй като в Белия дом се опасяват, че в борбата за надмощие в рамките на Студената война Насър може да премине към съветския лагер, президентът Айзенхауер задържа кредита. Възмутен, Насър решава да осигури друг начин на финансиране, а именно - чрез  . Негов мажоритарен собственик обаче е британско-френското дружество \"Суец\". И макар Насър да обещава подобаващо обезщетение, двете европейски държави не се съгласяват. Когато по-нататъшните преговори се провалят, двете европейски държави, подкрепяни от Израел, атакуват района на Канала. Реакцията на САЩ и Съветския съюз е чрез ООН да принудят френските, британските и израелските части да се изтеглят. Близкият Изток трябва да е зона на влияние на великите сили, а не на европейците. Символ на напредъка Насър в крайна сметка успява да осигури средствата за  . Но както посочва политологът Томас Демелхубер: \"Още откакто е построен от египетските селяни преди 150 години, Суецкият канал е символ на национален престиж, на напредъка в Египет. Тази мисъл положително е изиграла роля и при одържавяването му\". Самият Насър на свой ред изтъква през октомври 1956-а, че за него одържавяването е нещо повече от чисто икономически ход - поемането на Канала от държавата е изцяло под знака на арабския национализъм, който също играе голяма роля за Насър. А арабският национализъм, както обяснява той, \"отговаря на чувствата на арабите, на сърцата на арабите. Те искат да живеят достойно. И искат да бъдат независими.\" Между две морета Плановете за прокарването на канал между Средиземно и Червено море съществуват отдавна, припомня Демелхубер. \"Още османците мислят за свързването на двете морета - през 16-и век. Доста по-късно, през 1798 година, Наполеон изпраща в Египет френски инженери за извършване на проучвания. Но те заключават, че проектът е неосъществим. До подобен извод стигат първоначално също и британците. И чак Фердинанд дьо Лесепс - френски дипломат, инженер и предприемач - успява да задвижи проекта.\" В изкопните работи са заети първоначално хиляди европейски работници. Но тъй като не се намират достатъчно наемници, египетският владетел Мохамед Саид принудително ангажира през 1861 и десет хиляди работници от Горен Египет. Година по-късно са мобилизирани още 18 000 души. \"Филми \"Кодак\", уиски, илюстровани картички\"     Всъщност владетелят вероятно се е ръководил и от демографски съображения: твърде големият брой европейци, каквито са неговите опасения, би могъл да превърне зоната около Канала в изнесен пост на Европа. И наистина Каналът, макар и египетски първоначално, се превръща в международна зона. \"Порт Саид е почти град\", пише френската ориенталистка Нарцис Бершер, която между 1861-а и 1862-а прекарва няколко месеца на Суецкия канал по покана на Лесепс. Порт Сайд е мястото, откъдето започва изграждането на Канала. \"Има 1023-ма европейци и 1578 араби, много ресторанти, кафенета, шивачи и закусвални.\" Но Порт Саид привлича далеч не само почтени хора - както пише един английски пътешественик: \"Това е място, където пороците на Изтока и Запада намират съвместно убежище\". Съответно широка е и палитрата на предлаганите стоки: \"Филми \"Кодак\", уиски, илюстровани картички и други британски удобства.\" Все повече хора пристигат в района на Канала, който се превръща в глобално средище. Египет се отдалечава от Африка В действителност Каналът променя тогавашен Египет неимоверно: градовете по Канала, и най-вече Порт Саид, се превръщат в динамични търговски центрове, благодарение на които Египет става част от глобалната търговска мрежа. \"Магистралата на британската империя\", както наричат Канала, скъсява осезаемо дистанцията между Лондон и Мумбай, и по точно - от 19 855 на 11 593 километра. И корабоплаването става много по-интензивно: през 1870 година през Канала преминават 486 кораба с 26 758 пътници. През 1913 корабите вече са 5 085, а превозените пътници над 234 хиляди. \"Страната ми вече не е част от Африка\", казва египетският владетел Исмаел Паша по повод откриването на Суецкия канал на 17 ноември 1869-а. \"Направих я част от Европа.\" Разширяването, приключило през 2015-а, позволява през Канала да преминават още повече кораби: изкопани са над 258 милиона кубически метра пясък, с което Каналът е разширен в отсечка от почти 40 километра. \"Строителството на новото паралелно 35-километрово трасе, както и разширяването и увеличаването на дълбочината на също толкова дълъг участък от стария канал, принципно представляват за   същото, каквото за Насър е бил язовирът \"Асуан\": престижен проект, който трябва да докаже дееспособността на правителството\", казва Томас Демелхубер. Чрез разширяването транспортният капацитет на Канала се удвоява: вместо сегашните 49 кораба дневно през него ще могат вече да преминават по 100 плавателни съда на ден. Но от икономическа гледна точка ползата от Канала още не е изчерпана. \" . Това е огромна сума, която обаче бледнее пред очакваните приходите след разширяването на съоръжението\", посочва наблюдателят. Така Каналът си остава мерило за националния престиж - и същевременно напомняне, че страната съвсем не е достигнала границите на възможностите си.  ", "date": "2019.11.18", "title": "Суецкият канал - от \"магистрала на британската империя\" до глобална магистрала"}
{"url": "http://www.classa.bg/%D1%81%D0%B2%D1%8F%D1%82/item/402252-%D0%B3%D0%BB%D0%B5%D0%B4%D0%B0%D1%85%D0%B0-%D0%BD%D0%B8-%D0%BF%D1%80%D0%B5%D0%B7%D1%80%D0%B8%D1%82%D0%B5%D0%BB%D0%BD%D0%BE-,-%D0%B8%D0%BB%D0%B8-%D0%BA%D0%B0%D0%BA-%D0%B2-%D0%B3%D0%B4%D1%80-%D1%81%D0%B5-%D0%BE%D1%82%D0%BD%D0%B0%D1%81%D1%8F%D1%85%D0%B0-%D1%81-%D0%B2%D0%B8%D0%B5%D1%82%D0%BD%D0%B0%D0%BC%D1%81%D0%BA%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8", "text": "Било е не по-различно от НРБ: за да запълни нуждите си от работна ръка, ГДР масово е „внасяла“ виетнамски работници. Скоро обаче животът на тези хора се превърнал в истински ад.  Чуйте разказа на Хуонг Труте.       Хуонг Труте държи малък ресторант в източногерманския град Вернигероде. В преддверието е окачена нейна снимка с Ангела Меркел - от участието ѝ преди време в дискусия с канцлерката за чуждестранните работници в Германия. 62-годишната днес виетнамка пристигнала в ГДР през 1976. Година след края на   тя завършила училище в родината си, но страната била съсипана и тя не виждала никакво бъдеще. \"Когато разбрах, че мога да изкарам професионално обучение в Германия, веднага приех. Само че не знаех какво ме чака“, разказва Хуонг.     В рамките на програма за   тя изкарала обучение за фрезистка, след това следвала инженерна педагогика. Макар да живеели в отделни общежития и да нямали много контакти с местните хора, Хуонг Труте и колегите ѝ се чувствали в началото добре приети. Съседите я поздравили с „добре дошла“, донесли ѝ цветя и плодове. След изтичане на програмата през 1981 г. тя трябвало да се върне във Виетнам. Поради недостиг на специалисти в ГДР в онези години, страната сключила договори с Виетнам и други социалистически държави, и започнали да пристигат много чуждестранни работници, вкл. от Виетнам.  Враждебна атмосфера През 1987 г. Хуонг Труте получила възможност отново да замине за ГДР. Тя приела без никакво колебание и подписала трудов договор. Само че вече всичко било различно: „Хората ни избягваха. Когато пазарувахме, продавачките ни хвърляха презрителни погледи. Сякаш идвахме от джунглата. От онази сърдечност вече нямаше и следа“, спомня си Труте. Тя и сънародничките ѝ, работещи също като нея във фабрика за облекло, се чувствали изолирани. Имало дори опасност да бъдат изгонени от страната, ако общуват с германци. Интеграцията била нежелана.     След   никой не знаел каква ще бъде съдбата на чуждестранните работници по двустранните споразумения със социалистически държави. „Бях много отчаяна, не знаех каква ще бъде съдбата ни. Настроението наистина беше като пред катастрофа“, спомня си Хуонг Труте. Обратно във Виетнам по силата на споразумение През следващите години германското правителство се опитва да реши проблема с виетнамските работници в бившата ГДР - сключено е споразумение за връщане на тези хора обратно в родината им. Много от тях, вкл. и Хуонг Труте, не желаят да се върнат. Хуонг се омъжва за германец и остава. Скоро обаче у нея се засилва усещането, че това не се харесва на мнозина. Малко след промените тя отишла на един лекар, при когото често е ходила и преди. Той я попитал какво още търси тук, след като вече не е нужна, а ГДР не съществува. Във връх на ксенофобската вълна, обхванала тогава някои райони на Германия, се превръщат нападенията в Хойерсверда и Росток: десни радикали нападат жилища и автомобили на бивши виетнамски работници в ГДР. Показали погромите по телевизията. „Мъжът ми се разплака. Казах му, че и за двама ни няма да е никак лесно, затова е по-добре да напуснем страната“, спомня си Труте.     Въпреки враждебната атмосфера, тя остава във Вернигероде, открива виетнамско-японски ресторант и създава партньорство между градове в двете страни, чрез което организира и обмен на специалисти между Виетнам и Германия. Днес тя се чувства добре. Но вижда известни паралели между онези години и днес: „Наблюдавам развитията в тази страна с тревога. Надявам се, че хората, които обичам, са мнозинство, така че няма опасност. Много бих желала да е така. Само че всеки от нас трябва да бъде отворен и да не се страхува от чужденците. Защото ние,  “. Хуонг Труте е запазила виетнамския си паспорт. Но би се върнала в родината си, само ако това е неизбежно.\"", "date": "2019.11.18", "title": "\"Гледаха ни презрително\", или как в ГДР се отнасяха с виетнамските работници"}
{"url": "http://www.classa.bg/%D1%81%D0%B2%D1%8F%D1%82/item/402253-%D1%82%D0%BE%D0%B2%D0%B0-%D0%B8%D1%81%D0%BA%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D1%81%D0%BC%D0%B0%D0%BD%D1%81%D0%BA%D0%B8-%D0%B1%D0%B0%D0%BB%D0%BA%D0%B0%D0%BD%D0%B8", "text": "Настъпление по всички фронтове - в икономиката, образованието и религията. Турция не пести средства за разширяване на влиянието си на Балканите. Албания играе ключова роля в \"неоосманската външна политика” на Ердоган.       В средата на октомври  . Според анализатори, ветото на френския президент Еманюел Макрон ще създаде вакуум в Тирана и Скопие, който държави като Русия, Китай и Турция ще се опитат да запълнят. Борбата за влияние в страните от Западните Балкани не е от вчера, но напоследък се забелязва една нова динамика, която решението на ЕС може само да подсили. В края на октомври  . През 2018 година пък стана ясно, че заемът в размер на 1,3 милиарда, който Черна гора взе от Китай за изграждане на магистрала в страната, може да доведе страната до финансов колапс, а публично-частното партньорство с китайска компания, което Подгорица обмисля за завършването ѝ, би означавало нови задължения. Предстои да видим какви ходове ще предприемат Скопие и Тирана сега. Една държава вече инвестира сериозно не само в икономическото, но и в културното си влияние в двете държави. “Паркът на демокрацията” Паркът се намира в Тирана и беше завършен на 15 юли 2019 година. На този ден стотици жители на албанската столица отидоха на тържественото откриване, развявайки албански и турски флагове. На възпоменателна плоча от черен гранит са изписани имената на 251 души, загубили живота си по време на  . До нея се стига по алея от 251 дънери на дървета, докарани специално от Турция.        \"Паркът на демокрацията” е финансиран от Турската агенция за сътрудничество и координация (TİKA). Тя е създадена през 1992 година. Целта на агенцията е да осигурява подкрепа за развиващите се страни. Първоначалният фокус е върху държавите с тюркско население в Централна Азия. В периода 2002-2012 година обаче координационните офиси на агенцията нарастват от 12 на 33, а дейността се разширява в Близкия изток, Африка и на Балканите. Нови офиси са отворени в Тирана, Скопие, Прищина, Подгорица, Сараево и Белград. Културна агресия или солидарност? Според албанския политолог Енри Хиде, Албания играе ключова роля в \"неоосманската външна политика” на Турция. По повод масовото изкупуване на учебни заведения в страната от турски фондации, едно албанско частно училище излезе с прессъобщение, в което определи това поведение на Анкара като “културна агресия”. Нараства и турското участие в различни културни и религиозни проекти. Един от тях е най-голямата джамия на Балканите, която се изгражда в центъра на Тирана. Тя е финансирана изцяло от  . Присъствието на Турция в образованието е видимо и не е от вчера. През 2018 година турската държавна фондация „Маариф“ закупи Нюйоркския университет в Тирана и дъщерните му училище и детска градина. В тях се обучават общо над 1000 деца и младежи. Тази година церемонията на абсолвентите в университета включваше специално послание от президента Ердоган. През тази година фондацията откри училище в град Елбасан и огромна детска градина в Тирана с 2 000 квадратни метра площ.  Войната срещу Гюлен Както медиите в Турция отбелязват, фондацията „Маариф“ е създадена с цел да замени „свързаните с тероризъм училища в чужбина“, с което се визират учебните заведения, свързани с  . Училищата, финансирани от неговото движение, датират още от деветдесетте години на миналия век. Сред тях е и първият частен колеж в Тирана, основаван през 1993 година по време на президента Тургут Йозал. Албанският елит праща децата си да учат там заради качественото образование, казва журналистът Ермир Ходжа пред \"Балкан Инсайт“. Сега Ердоган обяви война на тези институции. Според председателя на „Маариф“, към февруари 2019 година 191 от училищата, свързани с Гюлен, вече са под контрола на фондацията, която е подчинена на турското Министерство на образованието. Затова Ермир Ходжа смята, че дейността на „Маариф” не е само образователна, но и политическа.   Турският президент настоява Албания да закрие училищата, които те смятат за свързани с Гюлен. Отговорът от албанска страна е, че не виждат основание да затварят лицензирани учебни заведения, които работят от години в Албания, и за които няма никакви данни, че представляват заплаха за страната. Не е ясно обаче, докога правителството в Тирана ще игнорира исканията на Анкара и дали няма скоро и тези учебни заведения да бъдат заменени от такива, финансирани от “Маариф”.", "date": "2019.11.18", "title": "Това иска Ердоган: османски Балкани"}
{"url": "http://www.classa.bg/%D1%81%D0%B2%D1%8F%D1%82/item/402254-%D0%B7%D0%B0%D1%89%D0%BE-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B3%D1%80%D0%B0%D0%B4%D0%BE%D0%B2%D0%B5-%D0%B2-%D1%81%D0%B2%D0%B5%D1%82%D0%B0-%D1%81%D0%B5-%D0%B1%D1%83%D0%BD%D1%82%D1%83%D0%B2%D0%B0%D1%82", "text": "Три от най-богатите градове в света бяха обхванати тази година от големи протести и сътресения. Още от ноември миналата година Париж трябваше да се справя с вълна от недоволство и хаос заради решението на френския президент Еманюел Макрон да повиши акцизите върху горивата. Хонконг е обхванат от демонстрации от март насам вследствие на законопроект на ръководителката на администрацията в града Кари Лам, който щеше да позволи екстрадирането на хора към континенталната част на Китай. Този месец безредици избухваха и в чилийската столица Сантяго, след като президентът Себастиан Пинера подкрепи повишаването на цената на билетите за метрото. Всяко протестно движение има своите местни фактори, но взети заедно, те показват какво може да се случи, когато усещането за несправедливост се съчетае с разпространеното възприятие за слаба социална мобилност, пише американският икономист Джефри Сакс в статия за френския вестник Les Echos. Икономически успех От гледна точка на брутния вътрешен продукт на човек от населението, който е традиционният инструмент за измерване на богатството, трите града са въплъщение на икономическия успех. Годишните доходи на човек от населението в Хонконг достигат около 40 хил. долара в Хонконг, над 60 хил. долара в Париж и около 18 хил. долара в Сантяго, един от най-богатите градове в Латинска Америка. Докладът за конкурентоспособността в света през 2019 г., публикуван от Световния икономически форум, поставя Хонконг на трето място, Франция – на 15-о място, а Чили – на 33-о място (най-високо класираната страна от Латинска Америка). Но макар тези страни да са по-скоро богати и конкурентоспособни от гледна точка на традиционни критерии, населението им не е удовлетворено от ежедневието си. Според Световния доклад за щастието от 2019 г., публикуван от ООН, жителите на Хонконг, Франция и Чили смятат, че животът им в най-добрия случай е в застой. Всяка година социологическият институт Gallup пита хора от цял свят: „Удовлетворени ли сте или не сте удовлетворени от свободата, с която разполагате да избирате какво да правите с живота си?“. Въпреки че Хонконг заема девето място в света от гледна точка на брутен вътрешен продукт на човек от населението, градът е далеч по-назад, на 66-о място, по усещане на хората, че могат да живеят живота си, както искат. Същото противоречие е налице във Франция (25-о място в света по БВП на човек от населението, 69-о място по свобода на хората да избират живота си) и в Чили (съответно 48-о и 98-о място). Достойна работа Във всяка от трите икономики младите жители на градовете, които не са родени богати, не вярват, че ще намерят приятно жилище и достойна работа. В Хонконг цените на жилищата в сравнение със средната заплата са сред най-високите в света. В Чили неравенството в доходите е едно от най-дълбоките сред страните от Организацията за икономическо сътрудничество и развитие (ОИСР). Във Франция децата на хората от елита се радват на значителни привилегии в живота си. Заради твърде високите цени на жилищата повечето хора са отдалечени от централните квартали и зависят от личния си автомобил или градския транспорт, за да стигнат до работа. Затова те са особено чувствителни към промените в цените на транспорта, както показаха проявите на обществено недоволство в Париж и Сантяго. Традиционните икономически инструменти са напълно недостатъчни за оценка на истинските усещания на гражданите. БВП на човек от населението определя средните доходи в една икономика, но не казва нищо за преразпределянето им, за усещането на хората за справедливо или несправедливо отношение, за възприятието на финансовата им уязвимост и други елементи на общественото положение като доверието в държавните власти, които натежават върху качеството на живот като цяло. А класации като световния индекс на конкурентоспособността на Световния икономически форум, индекса за икономическата свобода на фондация Heritage и мярката за икономическа свобода в света на университета Simon Fraser не успяват да уловят дали населението има усещането за справедливо отношение. Опазване на околната среда За да разберем тези усещания, трябва да попитаме директно хората дали са доволни от живота си, дали се усещат свободни, дали имат доверие на правителството си. Това е избраният подход в ежегодните анкети на Gallup за щастието. Идеята за устойчивото развитие, изразена в 17-те цели за устойчиво развитие, които бяха приети през 2015 г. от правителствата в света, обхваща значителна група инструменти и политики, вземащи предвид социалната справедливост, доверието и опазването на околната среда. Икономическият растеж без справедливост и опазване на околната среда води до хаос, а не до щастие. Нуждаем се от много по-широко предлагане на обществени услуги, по-последователно преразпределение на доходите на богатите към бедните и по-значителни държавни инвестиции за гарантиране на устойчива околна среда. Дори на пръв поглед разумни мерки като премахването на субсидиите върху горивата или повишаването на цените на билетите за метрото за покриване на разходите може да доведат до бунтове, ако са взети в обстановка на обществено недоверие, разширяване на неравенството и усещане за несправедливост сред голяма част от населението.  ", "date": "2019.11.18", "title": "Защо богатите градове в света се бунтуват?"}
{"url": "http://www.classa.bg/%D1%81%D0%B2%D1%8F%D1%82/item/402255-%D1%84%D0%B8%D1%81%D0%BA%D0%B0%D0%BB%D0%BD%D0%B8%D1%82%D0%B5-%D0%BF%D1%80%D0%B0%D0%B2%D0%B8%D0%BB%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%BE%D1%82-%D0%BF%D1%80%D0%BE%D1%86%D0%B8%D0%BA%D0%BB%D0%B8%D1%87%D0%BD%D0%B8-%D0%BA%D1%8A%D0%BC-%D0%B0%D0%BD%D1%82%D0%B8%D1%86%D0%B8%D0%BA%D0%BB%D0%B8%D1%87%D0%BD%D0%B8", "text": "Въпросът кога ще се приеме следващият бюджет на Великобритания и кой ще бъде в правителството да го обяви, остава много отворен. Но едно нещо, което изглежда вероятно, е промяната във фискалните правила на Обединеното кралство, пишат за Financial Times Тоби Нeнгъл, ръководител на глобалните инвестиции в Columbia Threadneedle Investments и Невил Хил, главен икономист за Европа в Credit Suisse. Фискалните правила, които ограничават централните бюджети, остават на мода. Много държави ги имат. Като цяло те са насочени към държавния дълг - както натрупаният във времето (като процент от БВП), така и текущият (размерът на дефицита). Например, днес Обединеното кралство цели намаляване на дълга като процент от БВП, както и циклично коригиран бюджетен баланс в средносрочен план. Държавите-членки на еврозоната са обект на множество ограничения за дефицита и задължение за намаляване на дълга до 60% от БВП. Повечето от тези правила се спазват. Така че защо има толкова разгорещен дебат относно фискалната политика? Това е така, защото тези правила вече не са подходящи за целта в свят, в който лихвените проценти са ниски, а централните банки имат много малко пространство за допълнително разхлабване на паричната политика. Правилата, целящи съотношения на дълга и дефицита спрямо БВП, могат да бъдат проциклични. Те често принуждават фискалните власти да затягат политиката, когато икономиката е слаба. Но те също така гледат назад, като не отчитат особено преобладаващите икономически и пазарни сигнали. Това често пречи на политиката да се адаптира гъвкаво към променящите се обстоятелства. Основна цел на фискалните правила е „устойчивостта“: да се гарантира, че публичните финанси се управляват така, че да се избегне рискът от фалит или инфлация. Но въпреки че очевидно размерът на държавния дълг има влияние върху устойчивостта, това не е единственият показател, който има значение. Нито е най-важният. Устойчивостта е икономическият и политически капацитет на държавата да изпълнява финансовите си задължения. Смятаме, че по-подходящ показател за улавяне на това са лихвените плащания като процент от БВП. Когато те са много високи, става проблем за правителствата да насочват данъчни приходи за изплащане на купоните по облигациите. Когато са ниски обаче съществува място за фискална експанзия. Въпреки че държавният дълг е висок в много развити страни, коефициентите за обслужване на дълга са много ниски. Брутният дълг на Обединеното кралство се е удвоил от 42 на сто от БВП през 1985 г. до 84 на сто днес, но лихвите за същия период са намалели наполовина - от 4 на сто до под 2 на сто от БВП. Те много рядко са били по-ниски. Правило, използващо дълга, би сочило към фискална консолидация, докато показателят за лихвите предполага, че има достатъчно място за фискална експанзия. Особено на фона на изключително ниските пазарни лихви. Има няколко предимства от използването на лихвените плащания като цел за фискалните правила. Първо, то освен, че ще отчита нивото на натрупания дълг, също така ще включва и предсказващи пазарни сигнали, като доходноста на облигациите. Второ, това ще попречи на правителствата да реагират асиметрично на тези пазарни сигнали. По принцип, когато разходите за заеми са високи, правителствата реагират чрез намаляване на дефицита и дълга (както стана по време на кризата в еврозоната). Но, както виждаме днес, те са по-малко склонни да правят обратното, когато разходите за заеми са ниски. Трето, това би улеснило по-добрата координация между монетарната и фискалната политика без да застрашава независимостта на централните банки. След като вече понижиха лихвените проценти до исторически минимум, много централни банки прибягнаха до закупуване на огромни количества държавен дълг. Това пряко и косвено намали лихвените плащания за обслужването на дълга. Тъй като основна цел на това количествено облекчаване е да се увеличи търсенето, правила, които насърчават правителствата да използват фискалното пространство, което създава паричната политика, биха допринесли за по-ефективна и по-добре балансирана икономическа политика. Това би направило фискалните правила по-антициклични. Правителствата ще бъдат насърчени да облекчават фискалната политика, когато растежът е слаб и лихвените проценти са ниски, и притиснати да я затягат, когато растежът е силен и ставките са по-високи. Затова вместо да отричаме идеята за фискалните правила, сега е подходящ момент да ги прегледаме и променим, като се съсредоточим върху показатели, които могат да осигурят както фискална устойчивост, така и по-добра икономическа политика.  ", "date": "2019.11.18", "title": "Фискалните правила трябва да се променят от проциклични към антициклични"}
{"url": "http://www.classa.bg/%D1%81%D0%B2%D1%8F%D1%82/item/402256-%D0%BA%D0%B8%D1%82%D0%B0%D0%B9-%D0%B8-%D1%87%D1%83%D0%BC%D0%B0%D1%82%D0%B0-%D0%BA%D0%BE%D0%B3%D0%B0%D1%82%D0%BE-%D0%B3%D1%80%D0%B5%D1%88%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B5-%D0%BF%D0%BE-%D0%BE%D0%BF%D0%B0%D1%81%D0%BD%D0%B0-%D0%BE%D1%82-%D0%B1%D0%BE%D0%BB%D0%B5%D1%81%D1%82%D1%82%D0%B0", "text": "Реакцията на китайското правителство след новината за епидемия от чума този месец беше белязана от известен страх, което историята показва като напълно оправдан. Но не всички страхове са еднакви. А Пекин изглежда се страхува от погрешните неща. Вместо правителството да бъде загрижено заради разпространението на опасните бактерии, то е по-мотивирано от желанието си да контролира публичните реакции по отношение на болестта. Тези усилия обаче се провалят. Отношението на обществото спрямо здравната криза клони към своеобразна паника - а тя изобщо не е оправдана от фактите. Епидемия от страх поради липсата на информация На 3 ноември Ли Дзифен - лекар в инфекциозната болница \"Чаоян\" в Пекин - приема мъж на средна възраст, който има затруднения с дишането. Прегледана е и съпругата на пациента, която има силна треска и по подобен начин диша трудно. Двамата са боледували поне от 10 дни към момента, в който ги преглежда столичният лекар. Първоначално са потърсили медицинска помощ в родното си място, на около 400 км северно от Пекин - във Вътрешна Монголия, студен и суров регион, който върви по границите на Китай, Монголия и Северна Корея. Едва впоследствие двамата болни са изпратени в Пекин за лекарско наблюдение. Дотук добре, що се отнася до реакцията на Китай. По-зловещото обаче е това, което се случва след това. Д-р Ли публикува съобщение с описание на симптомите на двойката в китайската социална медия WeChat. Постът му обаче бързо е изтрит. Правителството информира официално Световната здравна организация (СЗО) за случаите, както е задължено да стори, но едва на 13 ноември - след като те вече са били отразени от журналисти по цял свят. Ако целта е била да се избегне предизвикването на паника в Китай, ефектът е бил точно противоположен на желаното. Заради липсата на ясна и успокояваща информация от правителството, китайците започват да изказват страховете и загрижеността си в Weibo и други социални медии. Страховете им са донякъде подхранвани от ролята, изиграна от болницата \"Чаоян\", която жителите на Пекин помнят добре от епидемията на тежък остър респираторен синдром (SARS) през 2003. Тогава властите мълчаха за наличието на смъртни случаи в болницата, отричайки в продължение на седмици, че вирусът е стигнал до Пекин. Насред нарастващата паника заради чумата, ироничното в случая е, че страховете всъщност надминават реалните рискове. Смъртоносното минало на чумата Въпреки убийствения си ефект върху човешката история, Yersinia pestis не би трябвало да предизвиква смъртност през 2019 г. Фактът, че бактерията все още отнема човешки животи дори в ера на антибиотиците, е доказателство за дефектите в общественото здравеопазване, а не на присъщата заразност на микроорганизма. В човешката история има три големи пандемии на чума, причинени от бактерията Y. pestis, разпространили се от Сибир и Монголия, през Азия, до Европа, Близкия Изток и Африка. Първата започва през 541 г. в границите на Римската империя, продължила е два века и е била наречена Юстиниановата чума. Втората, Черната смърт, се е разпространила от Азия в Италия през 1346 г. и е продължила 400 години, като е заразила по-голямата част от населението на Европа. Близо 50 млн. души са загинали от болестта във времена, когато континентът е населяван от 80 млн. души. Поради тази причина в продължение на векове историците са я наричали \"Великата смъртност\". Третата пандемия е започнала през 50-те години на XIX век в Китай, като се е разпространила из Азия толкова бурно, че само в Индия са загинали 20 млн. души. Болестта продължава да съществува в някои части на света След откриването на антибиотиците, заплахата от четвърта пандемия на пневмонийна чума е спаднала, но микроорганизмът продължава да предизвиква дълбок страх у обществеността. Например през 1994 г. в епицентъра на пневмонийна чума в Гуджарат в Индия, където реалният брой потвърдени в лабораторни изследвания заразявания беше относително малък, паниката прерасна в национална истерия. Всяка кашлица и треска от Хималаите до плажовете на Гоа се диагностицираше като чума, като напълни болниците в цялата страна, предизвика презапасяване с антибиотици и породи мрачни конспиративни теории за пакистански, американски и руски биотероризъм. От 2010 до 2015 г. е имало 3248 регистрирани случая на чума в света, с 584 смъртни случаи. Тези числа се увеличават след епидемиите в Мадагаскар през 2017 и 2018 г. Трагично, съвременните епидемии на чума твърде често остават неразпознати, и хората са оставени без лечение, докато Y. pestis не съсипе толкова много тялото, че антибиотиците да не могат да преодолеят щетите върху белите дробове, бъбреците и сърдечно-съдовата система. Според СЗО, нивата на смъртност в такива случаи са между 30 и 100 процента, като кръвната (септична) и пневмонийната чума имат най-високи нива на смъртност. Коя от трите форми на чума ще преживее човекът - бубонна, пневмонийна или септична - обикновено се определя от начина на първоначално заразяване. По-леката бубонна форма обикновено е резултат от ухапвания от пренасящи Y. pestis бълхи. По-опасната пневмонийна чума се пренася по въздушно-капков път, обикновено от кашлицата на друг заразен, и бързо се разпространява в белите дробове, за да предизвика застрашаваща живота пневмония. А много рядката сепсисна форма - която е почти винаги смъртоносна, ако не бъде лекувана - се случва, когато бактерията на чумата попада в кръвообръщението, понякога през наранявания в кожата. От 1990 г. насам, остров Мадагаскар е преживявал епидемии на бубонна и пневмонийна чума ежегодно, като те се случват сезонно между края на август и март, със средно около 200 случая годишно. Около четвърт от тях се оказват смъртоносни. През 2017 - т.нар. \"черна година\" - на Мадагаскар са били регистрирани над 2400 заразявания, с 200 смъртни случая, въпреки уязвимостта на бактерията към антибиотици. Сезонността на болестта в Мадагаскар вероятно е свързана с пик в популацията от плъхове на острова по време на дъждовния сезон. Някои учени смятат, че жизненият цикъл на чумата при плъховете и бълхите ще бъде засегнат от климатичните промени, което ще доведе до увеличени епидемии заради глобалното затопляне, но тази теза е противоречива и силно оспорвана. Ваксини срещу чума? Тези бактерии са разпространени предимно в по-голямата част от Монголия и бившите държави от Съветския съюз в централна Азия. Като част от Големия скок напред на Мао Дзедун, над 1.5 млрд. плъхове са били избити в мащабни селски кампании с надеждата чумата да бъде ликвидирана окончателно. В средата на XX век, СССР провеждат стотици програми с участието на хиляди хора с надеждата да елиминират гризачите и бълхите, които пренасят Y. pestis - без траен успех. В края на април, двойка от Монголия се заразява с чума около Юлгии, недалеч от руската граница, след като консумира сурово месо от заразен мармот. Наложена е карантина след смъртта на двамата души, когато резултатите от лабораторните изследвания потвърждават заболяването от чума. Близо 150 души са изолирани или поставени под карантина, включително пътници на авиокомпании, пристигащи от региона на столицата Улан Батор. Двамата според местните здравни власти са починали в резултат на полиорганна недостатъчност, причинена от септична чума. От десетилетия Русия твърди, че е изобретила успешна ваксина срещу чума, но никога тя не е ставала достъпна за останалите държави, и ефикасността ѝ е спорна, коментира Пол Мийд, директор по бактериалните заболявания в американските Центрове за контрол и превенция на заболяванията (CDC) във Форт Колинс, Колорадо. Няколко антибиотици са много ефективни вместо ваксина, ако се употребяват за превенция на инфекция - предимно доксициклин и флуорохинолони. Лекарствата много успешно се справят със заразата, ако бъдат приложени в първите часове след инфекцията. Също така е лесно да се предотврати предаването на Y. pestis от човек на човек - чрез миене на ръце и употреба на обикновени маски за лице. Но без тези евтини мерки - профилактично употребявани антибиотици с ниска цена, хигиена на ръцете и маски - батерията може да бъде много заразна при близост до кашляща жертва на пневмонийна чума. Понижаването на рисковете обаче изисква прозрачност от страна на обществените здравни органи. Китайската Национална здравна комисия е уверила СЗО, според говорителя на агенцията, че се вземат сериозни мерки да бъдат открити и наблюдавани всички лица, които са били в контакт с дойката от Пекин, както във Вътрешна Монголия, така и по време на пътуването им до Пекин. Китайският център за контрол и превенция на заболяванията, изграден по подобие на американския CDC, наистина се е доказал като доста умел в проследяването на заболявания. Но като се има предвид историята на обществено здравеопазване в Китай - прикриване на епидемията от SARS през 2003, въпреки че тя вече беше достигнала до 30 други държави, отричане в продължение на години на разпространението на опасния грип H5N1 в страната, и потискането на съобщения в социалните медии за епидемии - е оправдано да подхождаме с умерена предпазливост и скептицизъм.    ", "date": "2019.11.18", "title": "Китай и чумата: Когато грешната политика е по-опасна от болестта"}
{"url": "http://www.classa.bg/%D1%81%D0%B2%D1%8F%D1%82/item/402257-%D0%B1%D0%B5%D0%B7-%D0%BF%D1%80%D0%B8%D0%B2%D0%B8%D0%BB%D0%B5%D0%B3%D0%B8%D0%B8-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%BB%D0%B5%D0%B4-%E2%80%9E%D0%B1%D1%80%D0%B5%D0%BA%D0%B7%D0%B8%D1%82%E2%80%9D", "text": "Управляващата във Великобритания Консервативна партия обяви днес, че ще третира гражданите на Европейския съюз по същия начин, както имигрантите от останалите страни в света. Това ще стане, ако консерваторите спечелят парламентарните избори в страната на 12 декември и след като изтече договореният с Брюксел срок до януари 2021 г.за свободно движение на хора. „Напускайки ЕС, ние получаваме нова възможност за честно отношение и за да гарантираме, че всички, които пристигат тук, ще бъдат третирани еднакво. В нашата имиграционна система всички ще се подчиняват на еднакви правила”, заяви британският премиер Борис Джонсън. „Не е редно хора от България и Словения да идват в Обединеното кралство без никакви ограничения и автоматично да получават права, каквито дошлите от Бангладеш или Сингапур нямат”, коментира пък министърът за „Брекзит” Майкъл Гоув в „Дейли мейл”. Консерваторите на Борис Джонсън планират въвеждането на нова имиграционна система от 2021 г., при която всички чужденци се оценяват чрез точкова система за виза. За достъп до британското здравеопазване имигрантите пък ще плащат такса от 625 паунда или здравна застраховка. Излагайки подробности за имиграционната си политика след „Брекзит”, консерваторитео бявиха, че гражданите на страните от ЕС ще трябва да изчакват, както и всички останали, 5 години, преди да получат достъп до социални помощи, и ще трябва да плащат допълнителна такса, за да получат достъп до британската национална здравна система.", "date": "2019.11.18", "title": "Без привилегии за българите след „Брекзит”"}
{"url": "http://www.classa.bg/%D1%81%D0%B2%D1%8F%D1%82/item/402258-%D1%82%D1%80%D1%8A%D0%BC%D0%BF-%D0%BE%D0%B1%D0%B5%D1%89%D0%B0-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B1%D1%8A%D1%80%D0%B7%D0%B0-%D1%81%D1%80%D0%B5%D1%89%D0%B0", "text": "Президентът на САЩ Доналд Тръмп призова севернокорейския лидер Ким Чен Ун да постигне споразумение за ядрено разоръжаване възможно най-скоро. Ръководителят на Белия дом обеща, че скоро ще се видят. „Г-н председател, (...) трябва да действате бързо, да сключите сделка. Ще се видим скоро! “, Написа той в Twitter . Тръмп коментира и неотдавнашен доклад на Централната телеграфна агенция на КНДР (CTC), където неговият демократичен опонент Джо Байдън беше наречен „лудото куче“. \"Джо Байдън може да бъде сънлив и много инхибиращ, но не е \"лудо куче\". Той е по-добър от това ...\" - каза американският лидер и добави, че единствено той е човекът, който може да доведе Ким Чен-ун там, където \"той трябва да бъде.\" През септември Доналд Тръмп обяви, че Ким Чен Ун предложи американският лидер да  възобнови  преговорите на най-високо ниво.", "date": "2019.11.18", "title": "Тръмп обеща на Ким Чен Ун бърза среща"}
{"url": "http://www.classa.bg/%D1%81%D0%B2%D1%8F%D1%82/item/402259-%D0%B4%D0%B2%D0%B0%D0%BC%D0%B0%D1%82%D0%B0-%D1%83%D0%B8%D0%BD%D1%81%D1%82%D1%8A%D0%BD%D0%BE%D0%B2%D1%86%D0%B8", "text": "На 13 декември 1931 г. петдесет и седем годишен английски политик, все още депутат, но доста недолюбван от правителството на собствената си партия, слиза от такси на нюйоркското Пето авеню. Той е в Ню Йорк за поредица от лекции, с които да си възстанови част от финансовите щети, претърпени от борсовия крах две години по-рано. Тъй като е англичанин, а вероятно и потънал в грижи, той поглежда в погрешната посока и не забелязва идващата с около петдесет километра в час кола, която го бута и влачи по паважа, оставяйки го с няколко счупени ребра и спукан череп. Ако тогава бе загинал, щеше да бъде запомнен от шепа специалисти по английска история от началото на двайсети век. Ала той остава жив. Името му е Уинстън Чърчил. Близо шест години по-късно, на 30 май 1937 г., друг англичанин се буди на разсъмване и изпълзява от неудобната си обител в окопите по фронтовата линия на Испанската гражданска война в Североизточна Испания, на юг от Пиренеите. Въпреки че служи като войник, в действителност е писател, скромен автор на посредствени романи, които не се продават добре. Той смята себе си за ляв, но с последната си книга, в която с методите на социологията изследва живота на бедните хора в Англия, предизвиква известно объркване и вероятно губи някои приятели с критиката си срещу социалистите. И все пак в Испания той се сражава на страната на проправителствените социалистически сили на Испанската република.     Той е висок и крачейки в обърнатите на запад окопи, за да провери хората от своя взвод, главата му хвърля сянка от изгряващото зад него слънце. Снайперист националист го зърва от около 175 метра и изстрелва 7-милиметров куршум с медно покритие. Изстрелът е перфектен и изпраща куршума в основата на врата на англичанина, малко встрани от сънната артерия. Изненадан, той се строполява на земята. Съзнава, че е улучен, но поради шока не знае къде точно. Като разбира, че е прострелян във врата, очаква смъртта да настъпи за минути, защото не е чувал някой да е оцелял с подобна рана. Ако бе загинал тогава, то едва ли днес някой щеше да си спомни за него освен шепата специалисти по недотам известни английски разказвачи от средата на двайсети век. Но той не умира. Името му е Ерик Блеър, известен под псевдонима Джордж Оруел. Привидно двамата са много различни. Чърчил е много по-стабилен във всяко едно отношение; роден двайсет и осем години преди Оруел, той го надживява с петнайсет години. Но по някои съдбовни въпроси те са сродни души. В ключовите съвпадащи години от живота им в средата на века двамата се сблъскват с едни и същи големи въпроси – Хитлер и фашизмът, Сталин и комунизмът, Америка и нейното превъзходство над Великобритания. Те отговарят със сходни качества и средства – със своя интелект, своята вяра в собствената си преценка, дори тя да е порицавана от техни съвременници, както и с изключителните си умения да боравят с думите. И двамата се водят от основните принципи на либералната демокрация: свободата на мисълта, на словото и на сдружаването.     Независимо от различията си за двамата един приоритет е доминиращ – човешката свобода. И той се превръща в тяхна обща кауза. А те наистина са коренно различни, със съвсем различен житейски път. Буйната екстровертност на Чърчил, ораторските му умения и неговите призиви за всеотдайна въоръжена отбрана му печелят общественото признание, което до голяма степен моделира днешния ни свят. А по-флегматичният и стеснителен характер на Оруел, съчетан с краен идеализъм и пунктуално възприемане и обрисуване на нещата, го превръща в писател, който се бори за опазване на личното пространство в съвременния свят. Една от опасностите при общия подход към двамата е шумното и налагащо се присъствие на Чърчил. В което и да било ключово събитие от 40-те години на миналия век той присъства или като пряк участник, или произнасящ реч за това събитие, или пък описвайки го години по-късно. Да дебатираш с Чърчил е като „да спориш с духов оркестър“, оплаква се бивш член на английския кабинет. Според политическия философ Айзая Бърлин Чърчил гледа на живота като на спектакъл, в който самият той води парада. „Признавам си, че обичам ярките цветове – пише Чърчил. – Не бих могъл да твърдя, че съм безразличен към цветовете. Възхищавам се на ярките и искрено ми е мъчно за бледите.“     Оруел и Чърчил разбират, че ключовият въпрос на века в крайна сметка не е кой контролира средствата за производство, както смята Маркс, или как функционира човешката психика, както учи Фройд, а по-скоро как да се опази свободата на личността във времена, в които държавата все по-силно нахлува в личния живот. Историкът Саймън Шама ги описва като архитектите на своето време. Според Шама те са „най-невъобразимите съюзници“. Общата им кауза е да спрат възхода на вълната от убийства, извършвани от държави, който започва през 20-те и 30-те години и достига своя апогей през 40-те години.   * * *  Един ден през 50-те години един от внуците на Чърчил влиза в кабинета на дядо си. Истина ли е, пита детето, че ти си най-великият човек на света? В типичния си маниер Чърчил му отговаря: „Да, а сега се разкарай“. Теорията за „великия човек“ днес е до голяма степен недооценена. А понякога от личностите зависи много. Чърчил и Оруел оставят траен отпечатък върху днешния ни живот и начин на мислене. Наистина не те създават проспериращия либерален следвоенен Запад – с устойчивия му икономически възход и трайното разширяване на равноправието на жените, цветнокожите, хомосексуалистите и маргинализираните малцинства, – но със своите усилия те спомагат за създаването на политическите, физическите и интелектуалните условия, които направиха този свят възможен. Отдавна се възхищавам на всеки един от тях поотделно, но за мен те се превърнаха във взаимносвързан субект, когато прекратих отразяването на войната в Ирак и се посветих на Гражданската война в Испания от 1936 до 1939 г. Докато изследвах участието на Оруел, установих, че и двамата са били военни кореспонденти, какъвто бях и аз тогава. Оруел отразява и участва в Испанската война, а Чърчил има подобно участие в Бурската война от 1899 до 1902 г. * * *  Кои са тези мъже, с какви аргументи гарантират мястото на личността в съвременния свят и как достигат до тези възгледи? Книгата се фокусира върху ключовите години от живота им – 30-те и 40-те години на двайсети век. Сърцевината на техните биографии обхваща ключовия период от възхода на нацизма до следвоенните години. В този период мнозина техни съвременници се отричат и заклеймяват демокрацията като провал. Двамата обаче никога не изпускат от поглед универсалните ценности на индивида: правото да бъде различен от мнозинството, правото да греши – дори непрекъснато, правото му да не вярва в силата на мнозинството и необходимостта да твърди, че високопоставени служители могат да грешат – най-вече тогава, когато те категорично не смятат така. Както пише Оруел, „ако свободата изобщо значи нещо, то тя е правото да кажеш на хората онова, което не желаят да чуят“ – а що се отнася конкретно за него – фактите, които те не желаят да приемат. Това именно право той отстоява през целия си живот. Чърчил ни помогна да имаме свободата, на която се радваме сега. Текстовете на Оруел за свободата определят нашето възприятие за нея днес. Поставени в този контекст, животът и творбите им се разбират по-добре. В резултат на това ние ще разбираме по-добре света, в който живеем днес, и може би ще бъдем по-добре подготвени да се справим с него, както те великолепно се справиха със своя свят. Да се върнем сега към двамата, когато са млади и поемат по своя път в живота. *Откъс от „Чърчил и Оруел. Борбата за свобода“ (Сиела, превод Елияна Генчева), книга от поредица „Власт и отговорност” – двойна биография на две от най-знаменитите личности на XX век – Уинстън Чърчил и Джордж Оруел. До момента не е била правена такава съпоставка, а траекториите на техните животи е сходна – и двамата са на косъм от смъртта през 30-те години, когато при лошо стечение на обстоятелствата са щели да останат в бележки под линия за историците. Но със своята вродена смелост и себеотрицание и двамата се противопоставят на тоталитарната заплаха и в крайна сметка с книгите и действията си дават на света примера, от който той има нужда.", "date": "2019.11.18", "title": "Двамата Уинстъновци"}
{"url": "http://www.classa.bg/%D1%81%D0%B2%D1%8F%D1%82/item/402260-%D1%80%D0%BE%D0%BA%D0%B5%D1%80%D0%B8%D1%82%D0%B5-%D0%BD%D0%B0-%D0%BF%D1%83%D1%82%D0%B8%D0%BD-%D1%80%D0%B0%D0%B7%D0%B3%D1%8A%D1%80%D0%BD%D0%B0%D1%85%D0%B0-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%BE-%D1%80%D1%83%D1%81%D0%BA%D0%BE-%D0%B7%D0%BD%D0%B0%D0%BC%D0%B5-%D0%B2-%D0%B0%D0%BD%D1%82%D0%B0%D1%80%D0%BA%D1%82%D0%B8%D0%B4%D0%B0", "text": "Мотоциклетистите \"Нощни вълци\", известни с асоциацията си с руския президент, се присъединиха към друга патриотична група, за да донесат огромно национално знаме в Антарктида - мисия, която бе приютена в изоставена полярна база.   Снимките показват огромен руски трикольор от 1423 квадратни метра, разпънат сред пустата антарктическа пустиня. Малките човешки фигурки, които се виждат на кадрите, са членове на прословутия мотоциклетен клуб и на патриотичната организация „Всички светове\". Медиите научиха за успеха на мисията от Юри Волков, ръководител на \"Всички светове\". \"10 души от нашата организация дойдохме в Антарктида. Отне ни няколко дни, за да стигнем дотам\", каза Волков пред журналисти. Той добави, че е трябвало да пренощуват на замръзналия бряг и за това са потърсили подслон „в изоставена база\". Това е най-новото отдалечено място, на което бе поставено огромното знаме, групата го е отвела до такива обекти като планината Елбрус - най-високата точка на Европа в руския Кавказ - и до езерото Байкал в Сибир (най-дълбокото в света), а също на Кримския полуостров и Москва. Най-амбициозният им проект до този момент разгърна знамето на ледената покривка на Северния полюс. Рокерите „Нощните вълци\", някога в Русия като извън закона, поеха патриотичен почин преди няколко години, присъединявайки се към президента Владимир Путин на редица празнични поводи и инициирайки много широко рекламирани европейски походи за Деня на победата, считани за провокативни на запад. Членовете на групата са забранени от няколко западни държави и са включени в американски санкционен списък.", "date": "2019.11.18", "title": "Рокерите на Путин разгърнаха гигантско руско знаме в Антарктида"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402240-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-18-%D0%BD%D0%BE%D0%B5%D0%BC%D0%B2%D1%80%D0%B8", "text": "Ще разкриете в себе си таланти, за които по-рано не сте предполагали. Сега, ще може спокойно да се захванете с реализирането на блестящите си планове. Ако по-рано сами не сте си позволявали това, сега е възможно и необходимо. Основното нещо е, да сте много внимателни. Конкуренти и завистливи хора, има навсякъде. Препоръчва се, да обърнете внимание на ситуацията у дома. Ако всички са дружелюбни и приятелски настроени, тогава сте на прав път. Е, също и на две стъпки от победата над рутината и липсата на пари. Днес може да направите това, за което мечтаете много отдавна. Искате да си купите нов дом или кола? Сега може без съмнение да харчите толкова, колкото искате. Трябва да бъдете по-малко честолюбиви, тогава хората ще бъдат привлечени към вас. Прекаленото перчене в работата, ще бъде излишно. Потопете се навътре във всичко ново и оригинално, за да се откроите сред тълпата. Благоприятен ден за отдих на открито, близо до вода. Само при шофиране на кола, трябва да бъдете изключително внимателни.   Очаква ви изпълнение на дългогодишно желание, както и съдбоносна среща по време на пътуване. Възможно е да останете насаме, с някой ваш недоброжелател. Може да е колега или стар приятел. Пазете дистанция в процеса на общуване, за да не кажете нещо излишно. Вечерта е благоприятна за джогинг. Днес ще имате толкова мисли в главата си, че няма да може да се съсредоточите, нито върху работата, нито върху други важни въпроси. Опитайте се, да се концентрирате, уверено вървете напред и не се подавайте на желанията. Още повече че сега, ще имате достатъчно енергия, за да реализирате плановете си. В личната сфера, не се очакват нови перспективи. Бъдете по-малко любопитни, към живота на другите. Има шанс да уредите своя собствен, така че се откажете от всичко непотребно и ненужно. Паричните ви разходи, ще бъдат значителни, но ще придобие нещо, за което отдавна мечтаете. Не са изключени също, авантюри и измами, така че пазете портфейла си. Днес, постиженията в спорта, ще бъдат много високи. Днес може да попаднете под влиянието на абсолютно непознат човек и да поверите съдбата си в ръцете му. Защо трябва да споделяте това, което носите с вас от много години? В работата, нямате равни, но дългоочакваният подем в кариерата, уви, не се случва. Няма да е излишно, да учите, подобрите уменията си и да изберете друга професия. Днес мислете повече за себе си, работата и личния си живот, отколкото да обръщате внимание на недостойни хора. Благоприятно ще се развиват, консултации с юристи и процедури за укрепване на здравето. От алкохола, по-добре се откажете, особено ако имате стомашни проблеми.   Трябва да решите всички минали проблеми, в противен случай пътят към новите неприятности, ще бъде отворен твърде широко. Желаното финансово благополучие, ще се случи точно в момента, в който започнете, не да мърморите, а да крещите за липсата на пари. Възможни са големи победи, печеливши сделки или неочаквани пари. Унищожете стария ред на нещата, за да проправите пътя за нови победи. Дори за установените ви принципи, е време за промяна, те ви пречат да постигнете успех. И в любовните отношения също. Талантливите и амбициозни от вас, могат да започнат собствен бизнес. Ще се окаже, че имате толкова много почитатели, за които не сте предполагали. Очакват ви срещи с дългогодишни приятели, забавления и пътувания. Време е да започнете нещо интересно и обещаващо. Денят е особено подходящ, за реализация на ярките ви идеи. От любовните интриги е по-добре да откажете, така че, след това да не се оплаквате от съдбата. Бъдете предпазливи, при избора си на нови приятели и запознанства. Сред тях може да има користни хора, при това и от женски пол. Но за семейните, всичко ще бъде прекрасно. Ако най-накрая, сте си взели отпуска, може да помислите в коя страна да прекарате почивката си. Между другото, не се притеснявайте за парите. Вечерта ви чака печалба.", "date": "2019.11.18", "title": "Дневен хороскоп 18 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402241-%D0%B7%D0%B0%D1%89%D0%BE-%D0%B3%D1%80%D0%B0%D0%BD%D1%82%D0%BE%D0%B2%D0%B0%D1%82%D0%B0-%D0%B4%D0%B5%D1%81%D0%BD%D0%B8%D1%86%D0%B0-%D0%BD%D0%B5-%D0%B5-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%BD%D0%B0-%D0%B3%D0%B5%D1%80%D0%B1", "text": "Защото е дребна, незначителна, а едновременно с това - креслива и самовлюбена. Това е краткият отговор. Има и по-дълъг. Грантовата десница веднъж вече беше във властта, колкото и на някои нейни представители да им се иска да забравим този факт. \"Автентичните\" десни управляваха именно с ГЕРБ. Само преди няколко години днешните истерични критици на Бойко Борисов бяха негови министри, подкрепящи го депутати в парламента, както и хвалещи го по медиите анализатори. Сега искат да ни накарат да повярваме, че са изживели катарзис, че от съюзници са се превърнали в непримирили противници на ГЕРБ. Хайде, стига! Няма кой да се върже на този номер. На всички е ясно, че ако грантовата десница успее да попадне в парламента, тя отново ще се сгуши под шлифера на Борисов, очаквайки от него да ѝ осигури сито живуркане. Вече сме го гледали този спектакъл. Абсурдно е да викаме на бис същите актьори.   И още нещо трябва да бъде казано в този контекст. Грантовите анализатори  не спират да повтарят как те и политическите им представители жадуват да разградят \"порочния модел на ГЕРБ\". Искат да кажат, че \"автентичните десни\" ще сложат край на корупцията, безпринципните назначения, шуробаджанащината, потискането на различно мислещите. Похвален стремеж. Стига да беше истински, а не пример за лицемерно говорене. Защо е лицемерно ли? Ами защото  когато бяха във властта, въпросните десни правеха абсолютно същото, в което сега обвиняват ГЕРБ. В ръководените от тях министерства назначаваха роднини, приятели и партийни служители, не проявяваха кой-знае какво усърдие в борбата с корупцията и разбира се, не понасяха някой да изказва мнения, различни от техните. Нетърпимостта на грантовата десница към критики, без никакво съмнение, е в пъти по-голяма, отколкото недоволството, демонстрирано от Бойко Борисов към опонентите му. Нещо повече. Борисов лично върна в ефира на БНР  Силвия Великова, която беше отстранена от бившия генерален директор на радиото. По времето, когато грантовата десница беше във властта, също имаше отстраняване на журналисти и спиране на предавания. Да сте чули някой \"автентично\" десен да е надигнал глас срещу това, да е призовавал за възстановяване на медийния плурализъм?  Няма как да сте чули, защото нищо подобно никога не се е случвало. Грантово десните, които обичат да се представят като абсолютни защитници на свободата на словото, се превръщат в диви цензори в момента, в който се докопат и до най-дребната  властова  позиция.  Определят и най-деликатната критика по техен адрес като \"удар срещу евроатлантизма\", като опит \"да бъде променена геополитическата ориентация на страната\". И тези лица днес имат нахалството да се представят като алтернатива на управляващите, като хора, които ще изградят управление без корупция, безпринципни назначения и медиен натиск. Трябва да си крайно наивен човек, за да повярваш  на подобно обещание. Освен всичко друго грантовата десница е известна и с крайно непопулярните теми, които издига като свое знаме. Още от самото си създаване тя обяви, че нейна свръхзадача е извършването на съдебна реформа. Независимо от факта, че през последните години тази дъвка е една от най-често употребяваните, едва ли има български гражданин, който да каже какво точно имат предвид \"автентично\" десните, когато говорят, опиянявайки се, за \"съдебна реформа\". Единственото, което се разбира, е, че грантовата десница иска да замени настоящите шефове в съдебната система със свои хора. Този банален мотив е в основата и на истеричния вой  отдясно срещу избора на Иван Гешев за главен прокурор. Да блокираш Орлов мост, защото не ти харесва Гешев, е признак за тежък дефицит на нормално мислене.  И съвсем естествено избирателите в страната показаха  ясно какво е мнението им за грантовата десница, неглижирайки я на изборите. На пръв поглед, спечелените районни кметски места в София дават основание на \"Демократична България\" да се държи наперено. Само че, като се замислите малко повече, ще видите, че особени основания за гордост няма. Симпатизантите на грантовата десница живеят основно в столицата. Извън нея няма никого, който да се възторгва от величието ѝ. И второ, не по-малко важно. Спечелването на осемте районни кметски места стана с решаващата помощ на гласоподавателите на... БСП. В навечерието на втория тур на изборите ръководството на социалистическата партия призова своите членове и симпатизанти да гласуват за кандидатите на десницата срещу ГЕРБ. Разбира се, това беше грешка. В крайна сметка обединен \"ляво-десен\" фронт срещу управляващата партия така и не се получи. А и в интерес на истината, няма нужда от такъв. В България не властва диктаторски режим, че да се налагат тежки политически компромиси в името на  \"спасяването на демокрацията\". Подавайки ръка на основния си политически опонент - грантовата десница, БСП се оказа в глупавото положение на човек, когото просто използват, за да свърши определена работа, а след това го превръщат  в обект на подигравки. Дори бившият президент Росен Плевнелиев, за когото не е известно да притежава каквито и да било аналитични способности, прозря, че дружбата с формации от типа на \"Демократична България\" не води до нищо хубаво. От ръководството на въпросната формация му отговориха в типичния си стил, припомняйки му, че неговият баща е бил секретар на Окръжния комитет на БКП в Плевен, а той самият, преди да се покръсти в демократичната вяра, е изпълнявал длъжността на щатен комсомолски секретар. Тези факти, естествено, са добре известни, но никога досега грантовата десница не ги беше споменавала официално. Това, че в момента се сеща за тях, е поредното доказателство за двуличието, характерно за тези хора.  Докато им се кълнеш във вярност, както доскоро правеше и Плевнелиев, за тях няма никакво значение какъв си бил. Дръзнеш ли обаче да им отправиш и най-лека критика, моментално се превръщаш във враг. Същото е отношението на \"автентично\" десните и към бившите служители на Държавна сигурност. Тези от тях, които ругаят комунистите, клеймят Путин и веят с лъчезарен поглед евроатлантическото знаме, са обект на преклонение. И за миналото им в специалните служби изобщо не се споменава. Другите, които не желаят да бъдат хамелеони, са постоянно обругавани като \"ченгета\" и \"доносници\". Поразителна е тази безпринципност. Поразително е как именно тези, които претендират да са въплъщение на морала в политиката, се държат като побеснели ветропоказатели. От такива хора можеш да очакваш всичко. Докато ти се усмихват приятелски, кроят планове как да ти забият нож в гърба. Съюзът с тях в никакъв случай не е \"спасяване на демокрация\".  Защото винаги, когато грантовата десница се домогне до властта, демокрацията си отива.    ", "date": "2019.11.18", "title": "Защо грантовата десница не е алтернатива на ГЕРБ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402242-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D0%BA-%D0%BF%D0%BB%D0%B0%D1%82%D0%BE%D0%BD", "text": "   Св. Платон се родил в гр. Анкара (Мала Азия) от благочестиви родители, които го възпитали в християнския закон. Брат му Антиох умрял като мъченик, а скоро след това и младият Платон бил повикан на съд за вярата. Управителят на страната се стараел да го склони да се отрече. “Запази живота си!” – казал му той. - Та аз това и правя – отговорил Платон. – Аз се спасявам от вечна смърт и търся безкраен живот. - Нима две смърти има? – запитал управителят. - Две – отговорил Платон. – Една временна, друга вечна. Също така и два живота има: един кратък, а друг безкраен.     - Остави тия басни и се поклони на боговете! – увещавал го управителят. - Не се надявай, че ще ме склониш – казал Платон. – Ни огън, ни рани, ни ярост на зверове, ни смазване на всички мои членове – нищо няма да ме раздели от живия Бог. Управителят заповядал да отведат Платон в тъмница. Пред тъмницата се събрал много народ, сред който имало и християни. Платон, обръщайки се към тях, казал гръмогласно: “Знайте, братя, аз страдам не за някакво престъпление, а единствено за изповядване на истинския Бог, Който е създал небе и земя и цял свят. Моля ви, християни, не се смущавайте, като гледате моите страдания! Много са скръбите на праведния, и от всички тях ще го избави Господ. Нека стоим твърдо на непоклатимия камък на вярата и да не се боим да претърпим страдание за благочестието, понеже несравними са страданията на сегашния век със славата, приготвена нам”. След това мъченикът влязъл в затвора. Тук, като паднал на колене той започнал да моли Господа Бога да му помогне да изтърпи докрай мъченията за вярата и да яви на неверниците Своята слава. Господ чул и изпълнил молитвата на мъченика. Когато след една седмица го извели за разследване и управителят го подложил на най-ужасни изтезания, всичко се оказало безсилно. Платон останал здрав и невредим и гръмогласно славел и благодарял на Бога. След това дълго го мъчили чрез глад в тъмницата и най-после, като се убедили, че нищо няма да го преклони да се отрече от вярата си, осъдили го на смърт. Платон с молитва приел смъртния удар. Бил посечен с меч в 266 година.", "date": "2019.11.18", "title": "Св. мъченик Платон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402243-18-%D0%BD%D0%BE%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1095 г. - Под ръководството на папа Урбан II във френския град Клермон започва Събор на католическата църква, на който е огласена Свещената война - кръстоносните походи.    1307 г. - Според легендата, Вилхелм Тел прострелва със стрела ябълка, поставена върху главата на сина му.    1850 г. - При най-големия пожар в историята на Краков изпепеляват половината сгради в града.    1868 г. - Дмитрий Менделеев създава в Москва Руско химическо дружество.    1870 г. - Между градовете Тур и Париж е установена пощенска връзка с използване на гълъби.    1879 г. - Открита е Първа Софийска девическа гимназия.  1893 г. - Открита е жп линията София - Перник (34 км).    1912 г. - Балканска война: Поражение на България от Османската империя в Чаталджанската операция.    1912 г. - Балканската война: Победа на Сърбия срещу Османската империя Битолската битка.    1916 г. - Първа световна война: Завършва Битката при Сома, започнала на 1 юли 1916.    1918 г. - Латвия обявява национална независимост от Съветска Русия.    1923 г. - Провеждат се избори за 21 Обикновено народно събрание на България, които са спечелени от управляващата коалиция на Демократическия сговор.    1928 г. - В Ню Йорк се състои премиерата на първият озвучен анимационен филм на Уолт Дисни с героите Мики Маус и Мини Маус.    1929 г. - Червената армия преминава границата с Манджурия и окупира част от страната.    1936 г. - Германия и Италия декларират, че признават испанското правителство на генерал Франко.    1945 г. - На парламентарните избори в България побеждава Отечествения фронт, доминиран от представители на БКП.    1978 г. - В Гвиана 911 членове на сектата Храм на народа извършват масово самоубийство.    1987 г. - При пожар в Лондонското метро загиват 30 души.    1987 г. - Етиопското правителство обявява хуманитарна криза в северната част на страната, където гладуват над 5 милиона души.    1989 г. - Българската опозиция провежда първия си масов митинг на площада пред Храм-паметника Свети Александър Невски.    1991 г. - След 3-месечна обсада, хърватският град Вуковар капитулира пред обсаждащите го сили на Югославската народна армия и сръбски паравоенни групи.    1996 г. - В резултат на възникнал пожар в Тунела под Ла Манш са ранени над 30 души.    1996 г. - Президентът на България Желю Желев провежда последователни консултации с парламентарните сили по въвеждане на валутен борд.    2000 г. - За първи път стартират BTV новините.    2001 г. - Провежда се втори тур на Президентските избори в България, спечелени от Георги Първанов с вицепрезидент Ангел Марин.    2003 г. - Масачузетс става първият щат на САЩ, който дава право на брак на хомосексуални двойки.  ", "date": "2019.11.18", "title": "18 ноември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/402244-%D0%BD%D0%B8%D0%BC%D0%B0-%D1%89%D0%B5-%D0%BE%D1%81%D1%82%D0%B0%D0%BD%D0%B5%D0%BC-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B8%D1%8F%D1%82-%D0%BD%D0%B0%D1%80%D0%BE%D0%B4,-%D0%BF%D1%80%D0%B8%D0%B5%D0%BB-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D0%BD%D0%BE-%D1%81%D1%8A%D0%B4%D0%B1%D0%B0%D1%82%D0%B0-%D1%81%D0%B8-%D0%BD%D0%B0-%D1%80%D0%BE%D0%B1%D0%B8", "text": "На границите ни няма чужди войски. В небето на България не прелитат вражески самолети. Не ни обстрелват. Не ни отвеждат в лагери на смъртта. И въпреки това се стопяваме. Децата ни заминават завинаги, майките не раждат, умираме забравени и неизживели човешките радости на зрелостта и старостта.  Живите мъртви – обезверени, без чувства, дори без гняв. Останал е само примитивен инстинкт за оцеляване и страх.  Има ги – единици ярки звезди, има ги стотици, хиляди светлинки, които следват пътя на светлината. Но не сме по площадите.  Улиците в Прага се превърнаха в реки от хора, воюващи за справедливост. Нашите улици са празни. Война е, а ние мълчаливо вървим към смъртта си, примирени и безразлични. Какво или кого чакаме?! Нима сме щастливи да живеем в мъглата на грозната българска реалност?!  Вдигнете глави!  Погледнете в какво се превръща България – символ на бедност, корупция, репресии, мрак и смърт!  Погледнете източника на злото без страх!  Имаме права!  Силни сме заедно!  Шепотът може да се превърне в ураган, когато сме хиляди.  Нима ще останем единственият народ, приел доброволно съдбата си на роби?!  България е заразена от злото – като проказа, която оголва скелета и носи мъчителна смърт.  Вдигнете глави!  Винаги сме били победители. Ще бъдем и сега!  Историята обича смелите. А българинът е войн.  Можем! Заедно!    ", "date": "2019.11.18", "title": "Нима ще останем единственият народ, приел доброволно съдбата си на роби?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402245-%D0%B7%D0%B0%D1%89%D0%BE-%D1%85%D0%B5%D1%80%D0%BE-%D0%BC%D1%83%D1%81%D1%82%D0%B0%D1%84%D0%B0-%D0%BF%D0%BE%D0%B7%D0%B2%D0%BE%D0%BB%D0%B8-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%B0-%D1%8F-%D1%86%D0%B5%D0%BB%D1%83%D0%B2%D0%B0", "text": "Може да ви се стори странно, но е повече от логично отговора да дойде от Администрацията за енергийна информация към федералното Министерство на енергетиката на САЩ. И те не се бавиха дълго и вчера изплюха камъчето,       Целувката беше направена по време на инспекция на обект, през който у нас през Гърция ще се внася природен газ от САЩ. Това означава, че много скоро зелената крива, най-дясната от трите на снимката, ще порасне още повече. Тя показва брутния износ на природен газ от САЩ през последните години.  Нищо лично, просто едни стотици милиони долара в плюс за американската икономика.      ", "date": "2019.11.18", "title": "Защо Херо Мустафа позволи Бойко Борисов да я целува?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402246-%D0%BD%D0%B8%D0%BD%D0%BE%D0%B2%D0%B0-%D0%B8%D1%81%D0%BA%D0%B0%D1%85%D0%B0-%D0%BC%D0%B8-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BF%D1%80%D0%B5%D0%B4-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8,-%D0%BD%D0%B0-%D0%BF%D0%BB%D0%B5%D0%BD%D1%83%D0%BC%D0%B0-%E2%80%93-%D0%BD%D0%B5", "text": "„Искаха моята оставка пред журналистите, вътре на пленума нямаше дискусия по този въпрос”. Това каза лидерът на БСП Корнелия Нинова, цитирана от агенция „Фокус”. Сред точките на Пленума тази неделя беше решението за пълен цикъл от избори в БСП. Това се налага, тъй като изтича мандатът на 49-тия конгрес на БСП. „Пленумът прие решение за започване на процес на нови избори в партията, през април преди конгреса ще имаме пряк избор на председател”, каза още Нинова, съобщава Нова телевизия.  „Приехме решение структурите по места да започнат анализа всяка една конкретно за своя резултат. Да стартираме отчетно-изборната кампания от 1 декември, която да приключи през май догодина и през април преди конгреса да имаме пряк избор на председател. В отчетно-изборната кампания да се отчете изтеклият мандат, анализът на резултатите и да се номинират кандидатури от структурите по места. Ще имаме нови общински председатели, нови областни председатели, предложения за делегати на конгреса, номинации за председател с пряк избор и т.н. Започваме този процес на нови избори в партията. Ние го наричаме цикъл – отчет и избори”, каза още Нинова.   ", "date": "2019.11.18", "title": "Нинова: Искаха ми оставката пред журналисти, на пленума – не"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/402247-%D0%BA%D0%B0%D1%82%D0%B0%D1%80%D0%B7%D0%B8%D1%81-%D0%B7%D0%B0-%D0%BF%D0%B5%D1%82%D0%B4%D0%B5%D1%81%D0%B5%D1%82%D0%B0%D0%BA", "text": "Ако се вярва на дефиницията в речниците, катарзисът бил рязък емоционален преход, представляващ завладяващо чувство на състрадание, мъка, смях или друга крайна промяна в настроението, която довеждала до обновление и възстановяване на желанието за живот.  Какъв по-подходящ момент за завладяващо чувство на състрадание от втория тур на изборите! Кандидат на ГЕРБ го предизвика на втория тур в плевенско село – изненадващо на втория тур обитателите му го преживяха масово и вместо 840-те гласа отпреди седмица получи почти 1400!  Независимият кандидат, цитиран от „24 ЧАСА,” мрачно констатира: „Ромите в Буковлък преживяха катарзис и ме анулираха”. Диагнозата е точна – вместо шестстотинте избиратели от първия тур, на втория за него са гласували стотина.  Без връзка с изборите новата Мис Плеймейт заявява пред „ТРУД”: „Никога не съм търсила мъже с пари, просто така се случва”.  Има си хора с късмет – върви им, значи!  Не така стоят нещата с досегашния кмет на Благоевград – една петдесетачка му изяде мандата! „Танц с пура и 50 лв. на челото изяли главата му” – научаваме от „24 ЧАСА”. Кметът си празнувал рождения ден, а неизвестен доброжелател заснел видео, на което кандидатът за втори мандат танцува с бомбе, пура и петдесетачка, залепена на челото му. Малко неудобно – особено, като се има предвид песента, на която е подчинена кметската хореография – „За крадец не ставаш, сине, ти си будала…”  Е, очевидно, според благоевградчани – не става и за кмет. Положителната новина е, че човекът се опитва да осъзнае грешката си – „Явно някъде аз съм сгрешил”… Къде – надяваме се да разбере по-нататък.  „СТАНДАРТ” пък малко изпреварва втория тур, като популяризира челния опит на бивш пловдивски кмет – по негово време кметството „открива тоалетната в Цар-Симеоновата градина с пищни мажоретки. Иновация, която освен вицове може да роди челен пример за източни велможи, където ходенето по нужда е повече от ритуал”.  Има и картинка с мажоретка пред тоалетна – много добре излежда!  Мажоретката, разбира се.  Хигиенизирането на втория по големина град също не е забравено – след приключването на предишния мандат на екс-кмета се оказало, че на прощаване „е сключил договор за 700 000 лева за метли, но без дръжки”.  „24 ЧАСА” отново е на традиционната си правилна позиция – след балотажа от първа страница на всекидневника научаваме, че „Умните и красивите подкрепиха Фандъкова”!  Ако си мислите, че по-нататък гласувалите за другия кандидат са определени като глупави и грозни – лъжете се, нашата преса не е такава, тя цени високо читателите си!  Но изборите са си избори – минават и си заминават, свикнали сме им и вече почти не ни правят впечатление. А в паузата между тях започнаха нови велики географски открития! Пред „МОНИТОР” министърът на транспорта гордо съобщи, че „350 млн. лева е стойността на проекта за удълбочаването на Варненския и Белославския залив”!  Досега погрешно си мислехме, че край Белослав има езеро – наричано от по-старите варненци Гебеджанско, а до него се стига през Варненското езеро и плавателен канал.  Но това са подробности – по-важното е, че има триста милиона и нещо за усвояване.  Пък като се усвоят – надяваме се да ни кажат какво точно е удълбочено.  ", "date": "2019.11.18", "title": "Катарзис за петдесетак"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/402248-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%BA%D0%B0%D0%BA-%D1%89%D0%B5-%D0%B1%D1%8A%D0%B4%D0%B5%D1%88-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%BD%D0%B0-%D0%B3%D0%B5%D1%80%D0%B1,-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B3%D0%B8-%D0%B8%D0%BC%D0%B8%D1%82%D0%B8%D1%80%D0%B0%D1%88", "text": "Сергей Станишев - президент на ПЕС и член на НС на БСП, пред медиите преди да започне заседанието на ръководния орган на левицата: Основният въпрос, на който трябва да си отговорим, е защо през последните три години, в три последователни избора, въпреки тежкото износване и ерозия на ГЕРБ, хората не ни припознаха за по-добрата алтернатива. За това има нужда от загрижен разговор и задълбочен анализ. Ако за пореден път, както стана след загубите на парламентарните и европейските избори, проблемите се заметат под килима, не ни очаква нищо добро на следващите избори. БСП оцеля през прехода, защото се социалдемократизира и се обърна към модерността. Пое ясен европейски курс. Основна причина за поредната загуба е политическият курс на ръководството. Последните години се осъществява цялостна подмяна на характера на БСП:             - от идейна и програмна партията се превръща в лидерска;             - от демократична се трансформира в авторитарна;             - от партия на разговора става партия на диктата на ръководството. Всички тези тенденции намират отражение в обществото. Защото начинът, по който управляваш вътрешните си отношения, е индикативен за начина, по който ще управляваш страната. Как ще бъдеш алтернатива на ГЕРБ, след като ги имитираш? Как ще гарантираш свободата на медиите, след като всеки критичен глас и различно мнение в БСП се демонизира и се обявява за подмолна дейност? Ръководството позиционира БСП не като лява и прогресивна, а като консервативна, традиционалистка и патриотарска партия. За мен, като президент на ПЕС, е тревожна доброволната самоизолация на БСП от европейското социалисточеско семейство. Всички тези тревожни тенденции изискват задълбочен, откровен и критичен разговор. Като слушам изявите на ръководството, не съм оптимист за способността и желанието му да води такъв разговор.", "date": "2019.11.18", "title": "Станишев: Как ще бъдеш алтернатива на ГЕРБ, след като ги имитираш?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/402249-%D0%B1%D1%83%D1%82%D0%B8%D1%86%D0%B8-%D0%B8%D0%B7%D0%BA%D1%83%D0%BF%D1%83%D0%B2%D0%B0%D1%82-%D0%B4%D1%80%D0%B5%D1%85%D0%B8-%E2%80%9E%D0%B2%D1%82%D0%BE%D1%80%D0%B0-%D1%80%D1%8A%D0%BA%D0%B0%E2%80%9C-%D0%B8-%D0%B3%D0%B8-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BD%D0%B0-%D1%82%D1%80%D0%BE%D0%B9%D0%BD%D0%B8-%D1%86%D0%B5%D0%BD%D0%B8", "text": "Скъпи бутици изкупуват най-хубавите дрехи и аксесоари от магазините за стоки втора ръка, за да ги препродават на поне двойно и тройно по-високи цени, показа проверка на в. „Телеграф“. Това потвърди и шефът на Асоциацията на преработвателите и търговците на дрехи втора употреба Севдалин Спасов. Обикновено търговците идват в деня на зареждане.  Харесват си хубави неща и ги препродават в бутици, а напоследък много често и в онлайн платформи за търговия като olx.  Находчивите прекупвачи търсят най-запазените дрехи от хубави марки. Предпочитат такива, които реално не са ползвани и още имат етикети. Ако пък нямат – слагат им нови. Изкупуват дрехите по 13 лева за кило, а после ги препродават със значителна надценка в своите търговски обекти.  Физическите лица, които препродават в онлайн платформи, също си правят добри печалби. Междувременно се засилва тенденцията в магазините секъндхенд да се предлагат и употребявано бельо и обувки. Тези продукти обаче са забранени за продажба в такъв вид търговски обекти съгласно наредба 27 на здравното министерство от 2005 г. Забраната обаче масово не се спазва.  Незаконно В една от най-големите вериги за стоки втора ръка в центъра на София има цял куп бельо – стари гащи и сутиени, които се предлагат по 16,90 лева за килограм. В друг магазин в центъра на столицата пък се продават употребявани чорапи и чорапогащници. Тези, които са още в оригиналната си опаковка и вероятно не са ползвани изобщо, вървят по 3-4 лева. В същия търговски обект има дори бебешки обувки и маратонки.  Продажбата на старо бельо е наистина нарушение и не подкрепяме неговото предлагане, въпреки че всички стоки се дезинфекцират, коментира Севдалин Спасов. Той обаче допълни, че съвсем скоро ще бъде разрешена продажбата на употребявани обувки. Това ще стане с промяна в наредбата на здравното министерство, която се подготвя от работна група. Идеята е да се разреши продажбата на употребявани обувки, но за лица над 7-годишна възраст. Относно старото бельо забраната остава.  Спасов обясни, че възможността да се предлагат за повторно ползване употребявани обувки е залегнала в директивата на ЕС, която насърчава кръговата икономика. Сега наредба 27 противоречи на тази директива, смята той.  Санкции Глобите за продажба на старо бельо и обувки според Закона за здравето са от 200 до 3000 лв. за едноличните търговци, като при повторно нарушение сумата е от 1000 до 8000 лв. На юридически лица се налага имуществена санкция от 1000 до 5000 лв. При повторно нарушение тя е от 3000 до 12 000 лв. За физически лица глобата е от 100 до 1500 лв., при повторно нарушение от 500 до 1500 лв.  Седем акта е съставила столичната РЗИ от началото на годината до сега за продажба на лично бельо, обувки, дрехи и играчки за деца до едногодишна възраст. Нарушенията обаче не намаляват. За определено време забранените за продажба стоки втора употреба се изтеглят от търговската мрежа и след време отново се пускат за продажба, посочват от РЗИ.  Велико Търново В някои от търновските магазини тип „рови, рови“ също се продават втора употреба дамско и мъжко бельо, бански, чорапогащници, чорапи и обувки. Цените на бельото са по левче за бройка долно бельо, 1 – 2 лв. за сутиен, чорапите са на цени от 20 до 50 ст., за банските костюми са различни, в зависимост дали са цели, или се състоят от долнище и горнище, но средно са по 3 до 5 лв.  Обувките се харчат за по 10 лв. чифтът. От РЗИ във Велико Търново през последните години не са налагали глоби на подобен тип магазини за продажба на бельо и други дрехи втора употреба, чието място не е в търговски обект.", "date": "2019.11.18", "title": "Бутици изкупуват дрехи „втора ръка“ и ги продават на тройни цени"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402236-%D0%B4%D0%B5%D1%82%D0%B5-%D1%81%D0%B5-%D1%80%D0%BE%D0%B4%D0%B8-%D1%81-%D0%BB%D0%B8%D1%86%D0%B5-%D0%BD%D0%B0-%D1%81%D1%82%D0%B0%D1%80%D0%B8%D1%86%D0%B0", "text": "Къса пола, високи токчета, дълга коса и стройна фигура – отзад тази девойка прилича на всяка млада дама. След като обаче се обърне, повечето хора просто остават шокирани и изненадата не слиза дълго от лицата им.   Името на тази девойка е Катрин и тя страда от тежкия синдром на преждевременно стареене. Преди 24 години Ирина става майка на момиченце. Тя обаче веднага забелязва бръчките по лицето на дъщеричката си, които не са характерни за бебетата. Детето започва да старее от ден на ден. Нови бръчки постоянно се появяват пред очите му. Лекарите веднага поставиха тежката диагноза „прогерия” и казаха на родителите, че детето няма функциониращ черен дроб. Бащата не издържа на тази новина и решава да изостави семейството си. „Не мога да я гледам повече” е последното нещо, което той казва на съпругата си. Ирина решава да даде на Катя спокойно и щастливо детство на всяка цена и да живее всеки ден, сякаш й е последен.     Въпреки прогнозите на лекарите, Кати продължава да расте. За съжаление през всяка година тя търпи обидите на връстниците си. „Бабо, защо носиш къса пола?”, или „Като си баба, защо се преструваш на дете?”. Всеки път, когато тя е чувала такива неща за себе си, Кати просто плакала. Децата в днешно време могат да бъдат много груби.     Все пак Кати решила да завладее всички не с външния си вид, а с ума си. В крайна сметка според нея най-важното нещо у човек е душата му. Катрин се научи да приема себе си и да се обича. Тогава хората й отговориха по същия начин, а тази, които все пак й се подиграваха, биваха укорени от обществото.     Помислете само – в света има едва 20 души като Кати. Ведростта й обаче дава надежда на всеки, който е увреден като нея. След няколко години тя срещнала и любовта на живота си, с която решили да вдигнат сватба.   Двамата се срещнали по напълно неочакван начин. Единият набрал номера на другия случайно. Те започнали да си разговарят и след време се чували всеки ден. В един момент решили да се видят и любовта пламнала помежду им. В деня на сватбата Катрин била най-щастливата булка.     Не след дълго двойката оповести, че чака бебе. У тях се породиха страхове, че детето може да има същата патология като Катрин, но след 9 месеца, те видяха, че имат напълно здрав и красив син. След няколко години обаче двамата се разделили.  През 2011 година Кати влиза в риалити, където й правят пластична операция, това обаче не решило проблема й. Тя обаче не се обезкуражава и се опитва да живее в мир със себе си.", "date": "2019.11.18", "title": "Дете се роди с лице на старица"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402237-%D0%B8%D1%80%D0%B8%D0%BD%D0%B0-%D1%88%D0%B5%D0%B9%D0%BA-%D1%88%D0%BE%D0%BA%D0%B8%D1%80%D0%B0-%D0%B2%D1%81%D0%B8%D1%87%D0%BA%D0%B8", "text": "Известният модел Ирина Шейк често влиза в устните на критиците с какви ли не визии и снимки. Поредните й пошли кадри обаче предизвикаха истински фурор.   Обекти на възмущението не бе само прозрачната й дреха, която показваше пищната й гръд, но и фона на кадрите. Моделът наистина успя да слиса всички.   Брюнетката показа снимка с полупрозрачни дрехи на фона на счупено огледало. На кадрите т е с блуза и сутиен, но гърдите й се открояват много ясно. Някои фенове дори твърдят в коментари, че могат да видят зърната й. Шейк отгоре на всичкото се снима в счупено огледало, за което всички знаем, че носи поне 7 години нещастна любов.   Снимката все пак събра повече от 250 000 харесвания.     Феновете на модела обаче обърнаха много специално внимание на счупеното огледало и прозрачната блуза. –„Чупиш не само сърца, но и огледала”, „Дори огледалото  се напука при такава красота”, пишат част от феновете й. Междувременно суеверните потребители й препоръчаха да не прави повече такива снимки, защото счупеното огледало й вещае много проблеми.", "date": "2019.11.18", "title": "Ирина Шейк шокира всички"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402238-%D0%B0%D0%BD%D0%B4%D1%80%D0%B5%D0%B0-%D0%B8-%D0%BC%D0%B0%D1%80%D0%B8%D1%8F-%D1%81%D0%B5-%D1%81%D1%8A%D0%B1%D0%BB%D1%8F%D0%BA%D0%BE%D1%85%D0%B0", "text": "Заради певици като Андреа и Мария чалга съсловието е подложено на такава ожесточена атака. Те са типични представители на лекия жанр и с всички сили се опитват да задържат негативното мнение на хората към морала на чалга певиците.       двете чалга гърли се появиха полуголи и шокираха всички с избора си на тоалет. Още повече, че и двете отдавна не са онези сексимволи от старта на кариерите им. Сега изглжедат дори плашещо и предизвикват отвращение.      Здравословен проблем мъчи Андреа от доста време насам, заради който е качила доста килограми и се е обезобразила до неразпознаваемост. Това обаче не я спира да се навлича в предишните си тоалети, което я поставя в гротескна ситуация. Тя показа провисналите си гърди, явно мислейки се все още за секссимвол.      Мария също избра провокативен тоалет, с който да покаже щръкналите си зърна. Миньончето наближава 40-те и въпреки напредналата пластична хирургия не може да скрие бръчките от безсънните нощи. Единствено Преслава изглжедаше по-адекватно на въпросния рожден ден, който от посетители бе сравнен с истински спектакъл на клоуните.", "date": "2019.11.18", "title": "Андреа и Мария се съблякоха"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/402239-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B8%D1%82%D0%B5-%D0%B6%D0%B5%D0%BD%D0%B8-%D0%B2-%D0%B0%D0%B7%D0%B8%D1%8F", "text": "Сайтът TCCAsia публикува списък на 100-те най-красиви момичета в Азия през 2019 година. Рейтингът беше съставен от известни актриси, певици и други дами от сферата на културата в региона. Първото място заема родената в Тайланд Лалиса Манобан (Lisa), която е певица, рапър, модел, танцьор и член на популярната южнокорейска група Blackpink.      На второ място е поставена японската певица Сакура Мияваки.      Трета е поредната солистка от Blackpink - корейката Джени Ким.      В топ 5 влизат китайската актриса Анджел Ян Ин (Angelababy) и китайският модел Суй Хе. Много представители на K-pop индустрията, включително певицата Taeyeon, Im Yuna от Girls 'Generation и Irene от Red Velvet, също попадат в класацията.  ", "date": "2019.11.18", "title": "Най-красивите жени в Азия"}
