{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396630-%D0%BA-%D0%B4-%D0%BF-%D0%BD%D0%B8%D0%BA%D0%B8%D1%84%D0%BE%D1%80-%D0%B3%D0%B5%D1%80%D1%87%D0%B5%D0%B2-%E2%80%93-%D0%B4%D0%BE%D0%BA%D0%B0%D1%82%D0%BE-%D1%85%D0%BE%D0%BB%D0%B0%D0%BD%D0%B4%D0%B8%D1%8F-%D1%81%D0%BE%D1%87%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F,-%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%B8-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%B8-%D0%BB%D0%B8%D1%86%D0%B0-%D1%83-%D0%BD%D0%B0%D1%81-%D1%81%D0%B5-%D0%BE%D0%BF%D0%BB%D0%B8%D1%82%D0%B0%D1%82-%D0%B2-%D1%81%D1%85%D0%B5%D0%BC%D0%B8-%D1%81-%D0%BD%D0%B5%D1%8F", "text": "  Чрез Посолството на Кралство Нидерландия   Дo: Г-н Stef Blog –Министър на Външ.Работи на Кралство Нидерландия   CC:   Г-н Бойко Борисов –MP на Р.България;   Г-жа Екатерина Захариева–Министър на М.Вън.Р   Г-н Красимир Каракачанов-министър на отбраната и  заместник министър-председател по обществения ред и сигурност.   Г-н Росен Желязков – Министър на МТИТС   Средствата за масова информация      Отворено писмо по повод Ваше изказване за корупцията в Република България   Настоящото „Отворено писмо” Ви предоствям от името на  НПО БУЛСАР (BULSAR) – доброволческо морско спасително сдружение в обществена полза, чийто председател съм. Поводът за писмото е изразеното от Вас отношение за корупцията в Р.България и по конкретно свързването на това порочно явление, с влизане на страната ни в Шенгенското пространство. Ние отбелязваме и съчувстваме на Вашата загриженост за състоянието на борбата с корупцията у нас, но сме смутени от факта, че Вие свързвате корупцията с допускането на Р.България в Шенген. Пропускайки Вашето емоционално изявление, поглеждайки сериозно на казуса от правна гледна точка, се натрапва безспорния факт, че Р.Б., е изпълнила всички изисквания за членство в Шенген. Всякакви други тълкования са плод на неверни и несериозни изяви, водени от други прикрити поводи и причини.   За да Ви покажа, че корупцията у нас в някой случаи има и международен характер ще Ви посоча конкретен случаи на „Негативна симбиоза между високо поставени държавни служители от Холандия, и недобросъвестни и недостатъчно компетентни наши високо поставени държавни служители от МТИТС”. От холандска страна години наред се извършваше законово наказуемото у нас „подбудителство”, за промяна на националноото ни законодателство така, че да се игнорира държавното участие в морското спасяване, което да се извършва от частни структури, а на практика най вече от холандската фирма „Мултрашип”, имам предвид имуществени спасителни операции (salvage), без те да се интересуват от хуманитарните такива (SAR). Има фрапантни и недопустими случай, когато вместо незабавно да бъде отправен български спасителен кораб за оказване на помощ при непосредствено надвиснала опасност за живота на екипаж и екологията на морето (бедстващия кораб Елга-1), се изчаква около 24 часа, за да пристигне екип от Холандия, които да поеме операцията. При това екипа е на нерегистрирана в България фирма, която след операцията не зная дали се е отчела пред нашите данъчни власти. Такъв подход не е ли  корупционна практика?   Морското спасяване е действие в сферата на дейност непосредствено свързана с националната ни сигурност и обществен ред и засяга ангажименти от регионален, европейски и в известен смисъл и за международна морска безопасност и сигурност”    Съгласно Лисабонския договор от една страна, дейностите имащи отношение към националната сигурност и вътрешен ред, са само и единствено под национална юристдикция, а от друга, нашето специализирано законодателство в сферата на морската безопасност, точно е дефинирало задължение възложени на МТИТС да създаде и поддържа „организация за оказване на помощ и спасяване на бедстващи хора, кораби и въздухоплавателни средства” сиреч (хуманитарна-SAR, имущественa- Salvage и екологично-LARN), както и задължението, добросъвестно и точно да се изпъ;лняват поетите международни ангажименти, специално отбелязано в Закона за международните ни договори.   Ратифицираните по парламентарен път международни конвенции в тази сфера, разпореждат подобни задължения за държавите членки. Нещо повече при ратификацията на конвенция “SAL-89”, България е направила резерви, например една от тях гласи, че „Международната конвенция по спасяване, 1989 г.» ще се прилага към българските военни кораби и българските държавни кораби, използвани за нестопански цели.“, което ясно показва, че България, ще изпълнява тази дейност основно с държавни сили и средства!   Сигурен съм, че знаете какви са международните правни отговорности, и какви неприятни последици, могат да настъпят за субекта-(Р.Б) заради  нарушаване на международната правна норма, както в случая е у нас, по отношение на морското спасяване. При тази ситуация, и след международен форум за добрите практики в морското спасяване под патронаж на г-жа Кристалина Георгиева (еврокомисар) март 2012 г., Варна,  който изрази становише за възстановяване на националната морска спасителна служба, нищо не се промени. МТИТС вместо да предприеме мерки за реализация на препоръките, няколко месеца по късно, съвместно с други структури взеха недопустимо участие във организиран от холандската морска фирма «Мултрашип» форум, под наслов « В дневния ред виждаме, че приветствия към форума има от Министър на транспорта информационните технологии и съобщенията (?), Представител на Посолството на Кралство Холандия в София и от господин П. Нюйтен – Председател на БАСВ и доколкото знаем-собственик на Мултрашип. На този форум са поканени и присъстват авторитетни холандски личности, чийто разходи предполагам са поети от Мултрашип. След този помпозен форум, проведен прикрито (Chatam hous) , на който наши представители не бяха допуснати, видимата подкрепа на българските власти, за ликвидацията на гражданската ни морска спасителна система вече бе безспорен факт! След видимите с просто око, масирани  подбудителски  действия от холандска страна, наши недобросъвестни чиновници си „развързаха пояса” и арогантно работят и  в момента, в корпоративен чуждестранен интерес, в разрез с разпореденото в националното ни законодателство, с прилагано няколкократно  „поръчково законотворчество”-най голямата  корупционна практика.   В медийно пространство г-н Нюйтен говори за „европейски ценности”, които не зная дали самия той може да изреди. Холандския посланик по това време, без да се съобразява с нормите на дипломатическо поведение, поиска публично (вестник „КЛАСА”-23.9.2012) , цитирам „The Dutch Ambassador puts intense lobbyist pressure on the Bulgarian Ministry of Transport Multraship wants a contract for “tugboat on duty”, although the ministry already has one” т.е., открито и в конфликт с националното ни законодателство той лобира в корпоративен чуждестранен интерес! (Прил.1). Миналата година (2018) МТИТС се опита да поднови идеята за „дежурен частен влекач”, за годишна сума от 1.5 милиона, само за половината от отговорния ни район, с намерението, през следващ период да се осигури съшата сума за северния район. За сведение годишните разходи за подръжка на мултифункционалния ни спасителен кораб са под 500,000 лв., а финасовите му приходи надхвърлят многократно сумите за дежурен частен влекач, без да отбелязваме недопустимото неизпълнение на международните ни конвенционални и морални заадължения. Мисля, че, ако българския посланик в Кралството се опита да се меси във вътрешните Ви работи, вероятно веднага ще бъде обявен за персона нон грате. Подобни действия не са ли нечестна практика?   Световно известни личности са определили България, като държава на духа, така, че г-н Нюйтен и други, не може да ни отправят демагогски послания, облечени в популистки фрази. Край нашата земя и люлченото ни море през вековете е съществувала високо морална култура и е кипяло сериозно корабоплаване.   Накрая, но не и последно Ви информирам, че аз съм български морски офицер и България не е доминион на Холандия, поради което, настоятелно моля да се има предвид казаното и да не ни се прилагат модернизирани колониални подходи, а тези които се опитват да ги прилагат, нямат място у нас.   За да не бъда разбран погрешно ще добавя, че обичам искренно Холандия, имам приятели там (KNRM)  и една от настолните ми книги е „Славата на Холандия” (Ян де Хартох). Главния герой – капитан Ян Ванделар е един от създателите  на славата на морска Холандия. Той съчетава в себе си всички основни добродетели на холандските моряци, смелост, честност, упоритост, трудолюбие, интелигентност, висок професионализъм. Верен на голямата си любов към морето, капитан Ян Ванделар води дълга и понякога безнадежна борба с едрите корабособственици, но той няма нищо общо с личности като, посочените тук лица, от наша и Ваша страна.   Изхождайки от богатия си житейски и професионален опит мисля, че би било подходящо, заедно с нашия Министър-Председател господин Бойко Борисов ни помогнете да възстановим ”Славата на българската морска спаситвлна служба” (БМСС), във формат какъвто бе тя през 80 те години на миналия век, за да станем коректни изпълнители на поетите международни ангажименти. На края за размисъл Ви предоставям следните факти:    ", "date": "2019.06.12", "title": "к.д.п Никифор Герчев – докато Холандия сочи българската корупция, холандски официални лица у нас се оплитат в схеми с нея"}
{"url": "http://www.classa.bg/%D1%81%D0%B2%D1%8F%D1%82/item/396627-%D0%B4%D0%BD%D0%B5%D1%81-%D1%81%D0%B5-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-%D0%B4%D0%B5%D0%BD%D1%8F%D1%82-%D0%BD%D0%B0-%D1%80%D1%83%D1%81%D0%B8%D1%8F", "text": "Вече 27 години на 12 юни се отбелязва Денят на Русия. Датата е обявена за празник през 1992 г., като до 2002 г. той се нарича Ден на приемане на Декларацията за държавния суверенитет на Руската федерация. Причината да се промени названието, е че на повечето хора им е трудно да го запомнят.     Декларацията, ознаменувала началото на конституционните реформи и провъзгласяването на независимостта на РСФСР, е приета на 12 юни 1990 година. През 1991 г. на този ден се състоят първите избори за президент на Руската федерация, на които побеждава Борис Елцин. На 12 юни руснаците окачват знамето на страната си на прозорците си и посещават патриотични концерти. Днес празникът е символ на гражданския мир и единството на руския народ.", "date": "2019.06.12", "title": "Днес се отбелязва Денят на Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396628-%D1%82%D0%BE%D0%B4%D0%BE%D1%80-%D0%B1%D0%B0%D0%B9%D1%87%D0%B5%D0%B2-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D1%83%D0%B1%D1%81%D0%B8%D0%B4%D0%B8%D0%B8%D1%82%D0%B5-%D0%B5-%D0%BA%D1%80%D0%B8%D0%B7%D0%B8%D1%81%D0%B5%D0%BD-%D0%BF%D1%80-%D0%B8-%D0%BF%D0%BE%D0%BF%D1%83%D0%BB%D0%B8%D0%B7%D1%8A%D0%BC", "text": "„Намаляването на субсидиите е кризисен ПР и популизъм. Не смятам, че политиката трябва да се сведе до магазин „Всичко за 1 лв\". Това заяви народният представител от ПГ на „БСП за България\" Тодор Байчев в студиото на БСТВ. Той е на мнение, че демокрацията струва скъпо и развитите демокрации отделят доста средства за развитие на политическата система във всяка една страна. „Дава ни се пример с Германия, където един глас струва 1 евро, но да не забравяме, че тази страна има около 80 млн. избиратели\", допълни той.      Депутатът припомни и периода 1995-2000 година в България, когато е имало двуполюсен модел. „Сега ще стане същото - на големите партии ще им бъде трудно да функционират, а малките ще изчезнат. И не само това - села, малки градчета и общини, ще бъдат дадени на местните феодали, престъпни босове, олигарси\", предупреди Байчев. Според него политическият живот ще се занули в тези населени места и всички ще зависят от местния феодал, който ще командва и ще решава политическия, икономическия живот и финансовата страна. Народният представител е категоричен, че въпросът за субсидиите трябва да бъде подложен на публичен дебат и да бъде предложен разумен минимум, при който политическите партии да функционират нормално.  Тодор Байчев е на мнение, че не е сега моментът Корнелия Нинова да подава оставка. „Нинова трябва да преглътне горчивата чаша от загубата и да продължи да ръководи партията\", каза той. Според него БСП трябва да се съсредоточи върху предстоящите местни избори и да работи за тях. „Нищо фатално не се е случило със загубата на изборите. Ние увеличихме гласовете за партията, както и евродепутатите ни\", подчерта той.   ", "date": "2019.06.12", "title": "Тодор Байчев: Намаляването на субсидиите е кризисен ПР и популизъм"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396629-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%E2%80%9E%D0%B1%D0%B8%D0%BB%D0%B4%D0%B5%D1%80%D0%B1%D0%B5%D1%80%D0%B3%E2%80%9D-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%82-%D0%B3%D0%BE%D0%BB%D0%B5%D0%BC%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Срещата на „Билдерберг” и България: ПРЕДСТОЯТ САНКЦИИ СРЕЩУ ЕРДОГАН  Освен това Сръбски (назоваван Турски) поток е мъртъв. Но аферата може да струва на България милиард!  Както винаги, и тази година ще ви съобщя големите новини от срещата на клуб “Билдерберг”.  Онези, които ни касаят пряко.   Някои считат клуба за “световно правителство в сянка”.  Той е създаден на 29 май 1954 година – в холандския хотел “Билдерберг”, чието име кръщава инициативата.  В него участват бивши и настоящи държавни и правителствени дейци от западния свят, политици, политолози, крале и принцове, шефове на могъщи корпорации, огромни банки, инвестиционни фондове и т.н.  Според мемоарите на бившия американски посланик в Германия Джордж Макгий, клубът “Билдерберг” имал значителен принос в подготовката на Римските договори, които са предвестник на днешния Европейски съюз. А белгийският предприемач Етиен Давиньон, който е почетен председател на клуба, твърди дори, че там е било “родено” еврото.      Неофициално се твърди, че клубът се е произнесъл и по края на Студената война. И други неща се твърдят, но са недоказуеми.  Защото участниците в срещите са задължени да спазват правила, сред които и “Chatham House Rule” (мълчание за съдържанието на диспутите и изказаните мнения). Въобще когато става дума за “Билдерберг”, поддръжниците на конспиративните теории са в стихията си.     На срещите на клуба се канят и външни участници от различни държави, вкл. и българи. Досега са трима: – Никола Камов от БСП през 1999 г., Кристалина Георгиева (но в качеството си на заместник-председател на ЕК) през 2016 г. и на сегашната среща на северния бряг на Женевското езеро, в швейцарския град Монтрьо – политологът Иван Кръстев.  Тя приключи преди дни. След дни (14 юни) в Париж започва срещата на друга подобна конструкция –  , в която България ще се представя чрез експрезидента Росен Плевнелиев. Ако има изтичане на информация от клуба Билдерберг (за тези десетилетия се е случвало четири пъти), то винаги е контролирано – т.е. решено е неофициално да се съобщи нещо.   Този четвърти път изтичането на информация касае режима на Ердоган и България   Въпросите , свързани с режима на Еродган, не бяха включени в дневния ред, но са били сериозно обсъдени.  На фона на общото становище – Европа няма да следва САЩ (по различни проблеми и теми), но ще работи тясно с тях, се откроява общата позиция за режима на Ердоган.  Ако продължи ислямизацията на Турция и фактическото изграждане на ос Русия-Турция в противовес на НАТО, ще се наложат санкции от САЩ, подкрепени от Европа. На първо време те ще касаят военните програми (F-35), ако Турция приеме руските зенитни системи С-400, а в перспектива и в зависимост от поведението на Анкара ще се разширят до рязко ограничаване на търговското и икономическо взаимодействие със Запада.   На прост език подобна позиция означава защита на страната, големи инвестиции, икономическа стабилизация и ускорено развитие заедно с вдигане на жизненото равнище.   Същественото е, че в раздела на дискусията в „Билдерберг” за режима на Ердоган присъства и специално приложение за България единствено за членове на клуба без поканените гости: ислямистко-турското влияние у нас, обвързано с руското. Нямам информация в какъв аспект е анализирано и в колко широк кръг от клубните членове. ПРОБЛЕМЪТ С РЕЖИМА НА ЕРДОГАН Е ОГРОМЕН, ИСТОРИЧЕСКИ ШАНС ЗА СТРАНАТА, АКО ГО ИЗПОЛЗВА.   Но същевременно не забравям, че българската политическа традиция винаги досега е избирала погрешната геополитическа позиция и като народ и нация сме плащали изключително висока цена за това. Сегашните така нар. „елити” не са в състояние да приемат тази оферта, понеже са свързани с други зависимости и ужасно некомпетентни и страхливи.  От друга страна те не могат да я приемат, защото управляват само формално, те са само дреха, наметната на друго властово тяло. Това тяло, тези истински управляващи са кръговете на Държавна сигурност – „Монтерей”, „Банкя”, Сапфир”, които и да искат, не могат да скъсат техните си зависимости и да прекратят агентурната си подчиненост на бившата ни метрополия при комунизма. Освен това те няма как да изтрият оцапаността си с най-гнусни престъпления – както в старото комунистическо време, така и в най-новото, което ги прави безкрайно уязвими. Евентуални обявени и необявени всеобхватни санкции срещу Ердоган наред с облагите носят и др. заплаха – ново потенциално миграционно цунами. Това е инструментът на Анкара, с който плаши Европа. Знае се, че не сме готови за това, че така нар. „ограда” си е огромна корупционна афера, както посочих още преди години и на практика сме със смъкнати гащи, ако се изразя точно, макар и цинично.   ГАЗОВИТЕ ТРЪБИ   В раздела за Русия също беше засегната България.  В него бяха обсъдени тръбите – „Северен поток” и Сръбски (Турски) поток. 31 души от известните и потвърдени официално 150 членове и поканени на срещата на Билдербергите по един или друг начин имат отношение към тези проекти, твърдят руските медии с тревога.  В тази връзка консорциумът “Аркад” е обжалвал решението на “Булгартрансгаз” да го декласира от търга за разширението на българската газопреносна мрежа. (строителството на Потока) Жалбата е до Комисията за защита на конкуренцията, а след нейното решение вероятно ще се разглежда при обжалването и във Върховния административен съд.  Тези процедури задържат евентуалното строителство на Потока. Напомням, че имаме споразумение с „Газпром” с парадоксално късия срок до края на годината (според мен, както аналирах в предишни постове – умишлено нереален) да задействаме тръбата за Сърбия. Неизпълнението ни грози с неустойки и арбитражен процес и вероятно огромни плащания, което според мен беше и целта на аферата   Основните теми, обсъдени на срещата на Билдерберг:  1. Стабилен стратегически ред  2. Какво следва за Европа?  3. Промяна на климата и устойчивост  4. Китай  5. Русия  6. Бъдещето на капитализма  7. Brexit  8. Етика на изкуствения интелект  9. Оръжието на социалните медии  10. Значението (важността) на пространството  11. Кибернетични заплахи   По думите на бившия член на управителния съвет на Билдерберг Денис Хийли в интервю за „Гардиън “, “Билдерберг е начин за обединяване на политици, индустриалци, финансисти и журналисти. Политиката трябва да включва хора, които не са политици. Ние правим идеята да се разбираме между по-младите политици, които очевидно се издигат, за да ги съберем заедно с финансисти и индустриалци, които им предлагат мъдри думи. Това увеличава шанса за разумна глобална политика.”.  ", "date": "2019.06.12", "title": "Срещата на „Билдерберг”: Предстоят големи промени за България"}
{"url": "http://www.classa.bg/%D1%81%D0%B2%D1%8F%D1%82/item/396621-%D1%83%D0%B1%D0%B8%D1%82%D0%B8%D1%8F%D1%82-%D0%B1%D1%80%D0%B0%D1%82-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B1%D0%B8%D0%BB-%D0%B8%D0%BD%D1%84%D0%BE%D1%80%D0%BC%D0%B0%D1%82%D0%BE%D1%80-%D0%BD%D0%B0-%D1%86%D1%80%D1%83", "text": "Ким Чен-нам, полу-брат на севернокорейския лидер, убит в Малайзия през 2017 г., е бил информатор от Централното разузнавателно управление, който се срещал няколко пъти с агенти на ЦРУ, съобщава The Wall Street Journal, цитирайки свой източник запознат с въпроса. \"Имаше връзка между американската шпионска агенция и полу-брата на севернокорейския лидер\", заявил източникът. Wall Street Journal отбелязва, че Ким Чен-нам пътувал до Малайзия през февруари 2017 г., за да се срещне с неговия контакт от ЦРУ. В хода на това посещение полу-братът на лидера бе убит на летището в Куала Лумпур. Много подробности за отношенията на Ким с ЦРУ остават неясни, тъй като изглежда малко вероятно братът, който е живял извън Северна Корея в продължение на много години, да може да предостави подробности за вътрешната работа на страната. Бивши американски чиновници, цитирани от медиите, предполагат, че \" Ким Чен Нам също е бил в контакт със службите за сигурност на други страни, особено на Китай\". Две жени - една от Виетнам и една от Индонезия - бяха обвинени през 2017 г. в отравяне на Ким Чен-нан, който умира след като е улучен в лицето с носна кърпа, напоена с нервен агент VX, в залата за заминаване на международното летище в Куала Лумпур. Двете заподозрени твърдят, че са ги измамили и са ги накарали да повярват, че са част от шега със скрита камера. Миналия май малайзийските власти освободиха 30-годишната виетнамка Дон Тхи Хуон. Прокурорите отхвърлиха обвиненията за убийство, след като жената се призна за виновна по обвинение в престъпление, причиняващо \"щети с опасно оръжие\". През март индонезийската гражданка Siti Сити Аисях беше освободен след като прокурорите по случая неочаквано отхвърлиха обвиненията срещу нея. Според докладите индонезийското правителство оказвало натиск за освобождаването й, заявявайки, че тя е \"измамена и не осъзнава изобщо, че е манипулирана от севернокорейските разузнавателни служби\". От своя страна,Пхенян отрече всякакво участие в убийството.", "date": "2019.06.12", "title": "Убитият брат на Ким Чен Ун бил информатор на ЦРУ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396623-%D0%BA%D0%B0%D0%BA-%D1%81%D0%B5-%D1%81%D0%BC%D0%B5%D0%BD%D1%8F-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0", "text": "Назряло е да се учреди Граждански парламент на Република България, който да осъществи легитимната промяна  Неотдавна президентът Румен Радев заяви, че  трябва да се смени Системата . Не уточни обаче как практически ще стане „смяната”. Според демократичната ни Конституция от 1991 г. (КРБ), системата трябва да е функция от държавното устройство. Чрез трите й власти – , тя трябва да осигурява живота, достойнството и благосъстоянието на гражданите и обществото. Да защитава правата и законните интереси на гражданите, юридическите лица и държавата. Да възпроизвежда и съхранява икономиката, социалните дейности, образованието, науката, културата и да насърчава възходящото им развитие. Да гарантира суверенитета и неприкосновеността на държавността. Ако оприличим трите власти с аналозите в самолета, не е необходимо летецът да е въздушен ас, за да знае, че системите – захранваща, двигателна, контролна и всички останали, трябва да са напълно изправни, за да гарантират успешното рулиране, излитане и кацане. Технически неизправности и/или повреди на системите са най-честите причини за фатални инциденти в цялата историята на авиацията. Затова, преди да се качи в машината, задачата на пилота е лично да се увери в изправността на системите, независимо от проверката на техниците. От личната му проверка зависи съхраняването на скъпо струващата машина, за която държавата е платила милиони и най-вече –  собственият му живот . Във въздуха, военният пилот трябва да си наложи максимално себеотдаване и концентрация, да проявява изключителна психическа устойчивост и свръх-самообладание следвайки указанията на центъра, на земята, той е длъжен, съобразно възникналата в момента конкретна обстановка – и в мирно време, и по време на война, – да предприема самостоятелни действия, защото Отечеството му е поверило да защитава сигурността и суверенитета на Държавата. Образно казано,  във въздуха военният летец е олицетворение на самата Държавност! А когато се установи, че системите не функционират, когато са тотално си системи за управление и контрол. В този смисъл фундаментално е прозрението на президента Радев за  необходимост от смяна, а не реформа на Системата . Понятието „реформа“справочните издания определят като мерки за отстраняване на грешки, неправди и злоупотреби, без да се променят основите на системата. Иначе казано, реформата се стреми да подобри дадена система на обществени отношения. При нас обаче, реформите не сработват; те не могат да променят нищо, защото не се изпълват със съдържание, защото Системата тотално не се съобразява с разписаните от Върховния законодател правила. Старите баланси са разрушени, законите се пренаписват в престъпване на Конституцията и ЕС норми. Самото понятие „право“ е превърнато в посмешище от трите власти; което е обект на постоянна критика от страна на Венецианската комисия, Европейската комисия, Държавния департамент на САЩ. Стотиците „изменения и допълнения“ са красноречиви свидетелства, че нашите, божем, депутати, гласуват актове, които не попадат в дефинитивното поле на понятието „закон“: такива „закони“ не обхващат изцяло материята, за която се отнасят, не са трайни във времето, не отразяват обективното право... Изпълнителната власт пък не управлява, а властва с подзаконови актове, които не би трябвало да пораждат правно действие, защото единствено  ; но насилствено ни ги налага в престъпване върховенството на закона... Съдебната власт пък е функция от активни или пасивни въздействия; наглостта на отделни съдии стига дотам, че и след влезли в сила решения на Върховните съдилища, продължават да „правораздават“ в по-долни инстанции в полза на „правилната“ страна. Магистрати, които законосъобразно се стремят да решават делата,  се остракизират, заплашват със санкции, под един или друг предлог се отстраняват. Както амортизираният самолет се бракува за скрап и се доставя друг, с , така и днешната ни Система трябва да се бракува, да се смени с друга – осигуряваща ефективно управление, равнопоставеност и контрол на обществените процеси. Въпреки своята тотална негодност, Системата, в лицето на трите власти, е добре смазан политинженерен механизъм и независимо от незначителната подкрепа, която реално има, продължава разрушителната си дейност, продължава да убива. За последните две десетилетия около 1,9 милиона наши сънародници са намерили смъртта си, което представлява демографска загуба от над 21%. Днес България е най-бедната страна в ЕС, с най-висока смъртност и най-ниска раждаемост. С огромните си отровни пипала, Системата държи в смъртна прегръдка Държавата, нагло и безсрамно говориот името на Държаватаи всеки, който се изправя срещу Системата, се наказва като престъпник срещу Държавата. Така, вподчиняването на Държавата се крие коварната злонамереност на Системата да заблуждава, че е самата Държава. Конфронтацията на Системата срещу огромното мнозинство на народа отдавна е достигнала алармиращи предели. Но една корумпирана Система не може да спре разширяването си, не може да допусне спад на грабежа. Дори с цената на унищожаване конституционния ред и структурите на сигурността, на мнозинството от населението, от което извлича печалбите си. Което противоречи на здравия разум, на естествените закони и  неизбежно я води към гибел . Оттук и задължението на всеки достоен човек, на всеки патриот, на всяка организация, която милее за Отечеството, да съдейства за ускоряването на този процес:  смяна на Системата, за да оцелее Държавата! Нека приемем, че президентът започне да предприема действия за спасяване на Отечеството – задължение, произтичащо от длъжността му на държавен глава и изпълнител на волята на народа. Първият удар, който Системата ще му нанесе, е  да го набеди за длъжник . В момент на „умопомрачение“ данъчен чиновник ще състави на Румен Радев  Може и за 10 милиона, зависи от „указанията“. Как ще реагира президентът на тази измама? Ще се жалва пред съда ли? Всуе! Съгласно л. 95 ал. 2 на гласуваният през 2005г. ДОПК . Жалбата ще бъде отхвърлена като  недопустима ! Иначе казано, отнето е законното му право на съд. Разбира се, че това е абсурд! Разпоредбата на чл. 95 ал. 2 на ДОПК противоречи не само на здравия разум; тя драстично престъпва чл. 5, ал.1 и 2 на КРБ; и ЕКПЧОС  , разписала в чл. 6 „ Нашите грантаджии-съдии обаче отдавна са стъпкали КРБ и европейските императиви. Като част от Системата, те се подчиняват само на нея. Кой може и трябва да прогласи за нищожна ненормалната разпоредба на ч л. 95 ал. 2 на ДОПК ? Това е парламентът, но и той е част от Системата. Нали именно депутатите са „обсъждали“ и гласували през 2005 г. ДОПК! Има и друга възможност: в КРБ няма забрана Върховните съдилища да се самосезират. Тъкмо обратното е: когато законодателите приемат актове в престъпване на върховния ни закон, основните начала на правото и волята на народа, когато с тези актове е застрашено бъдещето на самата държавност, кой друг, ако не Върховните ни съдилища са длъжни незабавно да се самосезират, да прогласят за недействителни и нищожни подобни актове, да възвисят разбирането за върховенство на закона! Именно затова, Върховният законодател е разписал в чл.чл. 124, 125 задължението на Върховните съдилища да осъществяват надзор за еднакво прилагане на законите; оттук произтича и задължението им по чл. 5, ал.1 да съобразяват непосредственото действие на върховния ни закон (КРБ), като прогласяват за нищожна всяка разпоредба, която му противоречи! Да, ама част от върховните ни съдии също са грантаджии и се подчиняват на Системата, не на Закона. Междувременно,  хорът на грантовите медии и фондации организирано ще гракне срещу президента: корупционер, крадец на милиони, импичмънт!  Има ли изход за  легитимна смяна на Системата ? Върховният законодател – Седмото Велико народно събрание, ни е предоставил две възможности. Едната е свикване на Велико народно събрание (ВНС), за което е необходимо две трети от днешните депутати точно да определят въпросите, които ще трябва да разгледа новото ВНС  . При сегашния партиен парламент – затънал в корупция и раздиран от разногласия, за който са гласували по-малко от половината от имащите право на глас български граждани; и който е част от Системата – такава възможност ни се струва неосъществима. Другият легитимен изход  е разписан в чл. 1, ал.2 на КРБ, цитираме:  Поразително е прозрението на бащите-създатели на демократичната ни Конституция, които преди три десетилетия са провидели възможното обсебване на Държавата от Системата и последващия управленски разгул и упадък на държавността. Затова, още в основните начала на върховния ни закон, чрез горната конституционна разпоредба императивно са предоставили на народа – на Върховния суверен на Република България, правото  непосредствено да започне да осъществява цялата държавна власт , когато органите, предвидени в Конституцията, не могат или не желаят да осъществяват държавната власт според разпоредбите на КБР и волята на народа. Световната история ни е предоставила достатъчно прецеденти: Англия в 1642 г., северноамериканските колонии (САЩ) в 1776 г., Франция в 1789 г. и много други. За осъществяване на тази възможност е необходимо гражданските сдружения и неправителствените организации, които не са на грантова ясла; заедно с професионалните и браншовите организации и стопанските субекти, които се гърчат под ботуша на монополизма; и които представляват над 95% от нацията; да  съберат общата воля, да  постигнат един ен ие в името на спасяване на Държавността и да се учредят в (checks and balances). Считаме, че Президентът, който е олицетворение на единството на нацията и държавността, може и трябва да подкрепи учредяването на Граждански парламент на Република България, в името на легитимната смяна на Системата.    ", "date": "2019.06.12", "title": "Как се сменя системата?"}
{"url": "http://www.classa.bg/%D1%81%D0%B2%D1%8F%D1%82/item/396622-%D1%81%D0%B0%D1%89-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%85%D0%B0-%D0%BD%D0%B0-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B8%D1%81%D0%BA%D0%B0%D0%BD%D0%B5-%D0%B7%D0%B0-%D0%B5%D0%BA%D1%81%D1%82%D1%80%D0%B0%D0%B4%D0%B8%D1%86%D0%B8%D1%8F-%D0%BD%D0%B0-%D0%B0%D1%81%D0%B0%D0%BD%D0%B6", "text": "Министерството на правосъдието на САЩ предаде официално искане до Обединеното кралство да екстрадира основателя на WikiLeaks Джулиан Асанж, съобщиха американските медии. Според американски служител, цитиран от The Washington Post, официалното искане е изпратено в четвъртък. Договорът на САЩ с Обединеното кралство изисква искането да бъде внесено в рамките на 60 дни от ареста на Асандж, който се състоя на 11 април. Представянето на документа прави невъзможно Министерството на правосъдието да предяви по-късно допълнителни обвинения срещу активиста, тъй като същият договор забранява на Вашингтон да преследва Асандж за предполагаеми престъпления, освен описаните в искането за екстрадиция, освен ако тези действия не настъпят след неговата екстрадиция. От юни 2012 г. Асанж се бе приютил в посолството на Еквадор в Лондон, където Кито му предостави политическо убежище, за да му попречи да бъде екстрадиран в Швеция. На 11 април австралийският активист бе лишен от дипломатическото си убежище и арестуван от британските власти. Веднага след арестуването на активиста, на който също така бе отнето еквадорското гражданство, Вашингтон предяви обвинение срещу него за предполагаем заговор, а на 23 май предяви 17 нови обвинения, които включват, между другото, нарушаването на Закон за шпионажа. Ако бъде признат за виновен по тези обвинения и бъде екстрадиран в САЩ, активистът може да се изправи пред 175 години зад решетките. От друга страна, Министерството на правосъдието не преследва Асанж за филтрирането на хиляди документи през 2017 г. под името „Vault 7\", което разкри арсенала на ЦРУ, заради загрижеността, че това ще причини повече щети за националната сигурност, според правителствени служители, цитирани от Пост.", "date": "2019.06.12", "title": "САЩ представиха на Обединеното кралство официално искане за екстрадиция на Асанж"}
{"url": "http://www.classa.bg/%D1%81%D0%B2%D1%8F%D1%82/item/396624-%D0%BB%D0%B0%D0%B2%D1%80%D0%BE%D0%B2-%D1%81%D0%B0%D1%89-%D1%81%D0%B5-%D0%BE%D0%BF%D0%B8%D1%82%D0%B2%D0%B0%D1%82-%D0%B4%D0%B0-%D0%B0%D0%B4%D0%B0%D0%BF%D1%82%D0%B8%D1%80%D0%B0%D1%82-%D1%80%D0%B5%D0%B6%D0%B8%D0%BC%D0%B0-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB-%D0%BD%D0%B0-%D0%BE%D1%80%D1%8A%D0%B6%D0%B8%D1%8F%D1%82%D0%B0-%D0%BA%D1%8A%D0%BC-%D1%81%D0%B2%D0%BE%D0%B8%D1%82%D0%B5-%D0%B8%D0%BD%D1%82%D0%B5%D1%80%D0%B5%D1%81%D0%B8-%D0%B8%D0%BB%D0%B8-%D0%B4%D0%B0-%D0%B3%D0%BE-%D1%83%D0%BD%D0%B8%D1%89%D0%BE%D0%B6%D0%B0%D1%82", "text": "Руският външен министър Сергей Лавров коментира политиката на САЩ в областта на контрола над въоръженията по време на речта си на форума Примаковские Чтения. Той посочи, че Вашингтон се стреми да адаптира режима за контрол на въоръженията към своите интереси или да го унищожи. „Днес, в опит да си осигурят едностранни геополитически предимства и да си запазят статута на единствен център за вземане на решения, със съгласието или пряката подкрепа на съюзниците си, Съединените щати продължават да нанасят мощни удари на архитектурата на международната сигурност, която се формира след резултатите от Втората световна война \", каза Лавров. Министърът добави, че Вашингтон \"се стреми да унищожи или приспособи режима за контрол на оръжията към строго търговските си цели, да предизвиква конфликти в различни региони на света\". В речта си руският канцлер описва търговските санкции и войните на САЩ като \"нелоялни методи в противоречие с правилата на Световната търговска организация.\" \"САЩ налагат, както казват, ред, основан на закона, а създават тайни структури и срещи зад затворени врати. И решенията, които се вземат в тяхната рамка в различни области - от химическо оръжие до кибер заплахи и в областта на журналистиката. - се представят като мнение на цялата световна общност\", каза министърът. \" И всичко това - без дори да се споменават порочните методи на нелоялна конкуренция, които противоречат, наред с другото, на правилата на СТО, като едностранни икономически санкции, търговски войни и извънтериториално прилагане на националното законодателство\", добави той. Лавров подчерта, че Русия очаква отговора на САЩ на предложенията й за стратегическа стабилност и контрол над въоръженията. Той подчерта, че \"всички руски инициативи в тази област са все още в сила и Москва очаква конкретни действия\". Той добави, че Русия и САЩ трябва да приемат съвместна декларация за недопустимост на ядрен конфликт.", "date": "2019.06.12", "title": "Лавров: САЩ се опитват да адаптират режима за контрол на оръжията към своите интереси или да го унищожат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396625-1-%D0%B3%D0%BB%D0%B0%D1%81-1-%D0%BB%D0%B5%D0%B2-%D0%B2%D0%BB%D0%B8%D0%B7%D0%B0-%D0%B7%D0%B0-%D0%B4%D0%B5%D0%B1%D0%B0%D1%82-%D0%B2-%D0%BD%D0%B0%D1%80%D0%BE%D0%B4%D0%BD%D0%BE%D1%82%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5", "text": "Предложението за намаляване на партийната субсидия до 1 лев за 1 действителен глас ще влезе за обсъждане на първо четене в Народното събрание. Идеята за рязко съкращаване на държавното партийно финансиране беше внесена повторно от Министерски съвет по искане на премиера Бойко Борисов, след като избухна скандалът около непрозрачната система за изплащане на годишните вноски от бюджета към партийните каси. Това е вторият опит на управляващите да прокарат формално проекта за \"1 глас = 1 лев\" след референдума на Слави Трифонов от края на 2016 г., когато над 2 милиона души гласуваха \"за\" многократното свиване на средствата за издръжка на големите политически сили.     Нито тогава, нито сега парламентарно представените партии не са съгласни с намаляването на ставката от 11 лева на един лев. Както БСП, така и ДПС предупредиха, че не подкрепят предложението. Според изчисленията на ГЕРБ икономията от намаляване на партийните субсидии ще се равнява на около 14,6 милиона лева за втората половина на 2019 г. Партийните субсидии се полагат на партиите и коалициите, които са успели да прескочат бариерата от 4 процента на последните парламентарни избори. Субсидия може да получи и партия, която се е явила самостоятелно на парламентарния вот и е събрала не по-малко от 1% от всички действителни гласове.", "date": "2019.06.12", "title": "\"1 глас = 1 лев\" влиза за дебат в Народното събрание"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396626-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BC%D0%B5%D0%B6%D0%B4%D1%83-%D0%BF%D0%BE%D1%81%D1%82%D0%B8%D0%B6%D0%B5%D0%BD%D0%B8%D1%8F%D1%82%D0%B0-%D0%B8-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D0%B8%D1%82%D0%B5", "text": "Историкът проф. Иван Илчев заяви пред БНТ, че антибългарските материали в македонските медии са намалели значително, но завой в разбирането на историята от македонските граждани - няма.       Българо-македонската комисия по историческите въпроси е постигнала много, но у нас това не се осъзнава. Напредъкът е немалък, въпросът е, че ако споразуменията не бъдат приложени, все едно нищо не сме постигнали, заяви още Илчев, който е неин член. Сред постиженията проф. Илчев посочи признаването от македонската страна на факта, че цар Самуил е български владетел, както и че Климент и Наум са изпратени в книжовната школа в Охрид от българските царе Борис и Симеон. Историкът заяви, че антибългарските материали в македонските медии са намалели значително, но завой в разбирането на историята от македонските граждани - няма.     Той добави, че в договора за добросъседство между България и Северна Македония не е предвиден механизъм за налагането на българската позиция и комисията може да дава само препоръки на властите. Професор Илчев коментира като \"преекспониране\" избухналия спор по предложеното от Северна Македония общо честване на Гоце Делчев на 7 октомври. Въпросът не е решен и е отложен за следващо заседание, каза той. Според депутата от ВМРО Милен Михов предложението е провокация, която цели \"да предизвика България дали ще направи компромис по такъв важен въпрос\". Ако приемем общо честване на 7 октомври, това ще е преповторение на националната капитулация на БРЦК - отново ще признаем, че в Пиринска Македония съществува небългарско население, каза Михов. Михов оспори мнението на проф. Илчев, че България ще може да спре Северна Македония към ЕС, за което призовава ВМРО, тъй като няма подкрепата на великите сили за своето разбиране по македонския въпрос. Той смята, че в договора за добросъседство има достатъчно гаранции за отстояване на българските позиции. Според депутата от ВМРО три са факторите, които променят ситуацията спрямо следвоенния период: \"ВМРО не е в опозиция, комунистите не управляват и Съветският съюз не съществува\".", "date": "2019.06.12", "title": "Българската и македонската история - между постиженията и провокациите"}
{"url": "http://www.classa.bg/%D1%81%D0%B2%D1%8F%D1%82/item/396619-%D0%BC%D0%B5%D0%BA%D1%81%D0%B8%D0%BA%D0%BE-%D1%80%D0%B0%D0%B7%D0%BF%D0%BE%D0%BB%D0%BE%D0%B6%D0%B8-%D0%BF%D1%8A%D1%80%D0%B2%D0%B8%D1%82%D0%B5-%D0%B2%D0%BE%D0%B9%D0%BD%D0%B8%D1%86%D0%B8-%D0%BE%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B3%D0%B2%D0%B0%D1%80%D0%B4%D0%B8%D1%8F-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%B3%D0%B2%D0%B0%D1%82%D0%B5%D0%BC%D0%B0%D0%BB%D0%B0", "text": "В понеделник първият контингент от 700 войници от новосъздадената Национална гвардия на тази страна пристигна на южната граница на Мексико. Те ще засилят граничната сигурност с Гватемала и ще контролират незаконния транзит на мигранти от Централна Америка, съобщава телевизионният канал Гватемала TN23. По този начин Мексико започва спазването на ангажиментите, договорени миналия петък с Вашингтон, за да избегне заплахите на президента на САЩ Доналд Тръмп, за налагането на 5% мита за всички мексикански продукти, ако страната не предприеме мерки за контрол на миграционния поток към Съединените щати. Според мексиканското външно министерство, общо 6 000 членове на Националната гвардия се очаква да бъдат разположени в 11 общини в югоизточно Мексико. Мексиканските власти също така се ангажираха да работят за разбиване на организациите за трафик и контрабанда, както и на техните незаконни финансови мрежи, според съвместното изявление, подписано от Мексико и Съединените щати. Споразумението също така задължава мексиканската държава да приема централноамерикански граждани, които пресичат тяхната територия, за да обработва молбите им за убежище в Съединените щати. Това означава, че тези, които пристигат с тази цел на южната граница на Съединените щати, ще бъдат незабавно върнати в Мексико, където трябва да изчакат отговор на искането си. Този факт дава на Мексико статута на „сигурна трета страна\", въпреки факта, че външният министър Марсело Ебрард отрече да е приемал това. От друга страна, Федералната служба за защита на Мексико изпрати днес 103 полицаи, мъже и жени, за подкрепа на сигурността на Националния миграционен институт в Тапачула Чиапас. Тази допълнителна полицейска охрана ще се стреми да предотврати бягството на мигранти и възможните бунтове, за да се запази сигурността в тази миграционна станция, според вестника.", "date": "2019.06.12", "title": "Мексико разположи първите войници от Националната гвардия на границата с Гватемала"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396620-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D1%81%D0%B5-%D0%B2%D1%8A%D0%B7%D0%BC%D1%83%D1%89%D0%B0%D0%B2%D0%B0-%D0%BD%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D1%82%D1%8A%D1%80%D0%BF%D0%B8", "text": "Вече е ясно: за злополучните ремонти в София ще плащат и данъкоплатците. В най-корумпираната страна в ЕС тази новина не е изненада и надали ще повлияе на местните избори.  Въпросът е: колко още ще търпи българинът?       Вече е ясно: за злополучния ремонт в центъра на София ще плащат и данъкоплатците. Столична община е била санкционирана от Министерството на регионалното развитие и благоустройството (МРРБ) с 5% финансова корекция по договора с \"Джи Пи Груп\" за ремонта на ул. \"Граф Игнатиев\", съобщава \"Сега\". Това означава, че 787 722 лв. от направените разходи няма да бъдат обезпечени със средствата по ОП \"Региони в растеж\", а ще бъдат за сметка на хората, които безропотно плащат данъци. Сходна финансова корекция от 5% е наложена и върху проекта за ремонта на площта около катедралата \"Св. Александър Невски\". В този случай най-бедните европейски граждани ще трябва да се \"бръкнат\" за още около 900 000 лв. Но в най-корумпираната страна в ЕС тази новина не е изненада. Преди седмици стана ясно, че гражданите ще плащат и за далаверите с къщите за гости. Поредният абсурд В случая с ремонта на столицата обаче не сме посочили перлата в короната. А тя е следната: причината за санкцията, наложена от МРРБ, не са проблемите в изпълнението на ремонта (т.е. безобразно пресрочените срокове, златните пейки и кошчета, \"чувствителните плочки\", които трябва да стоят на сянка, \"акулските перки\" и пр.), а, забележете, ограничителните, според министерството, изисквания, определени от общината. Например това: Столична община, която оспорва санкцията, е сметнала, че експертите, осъществяващи контрол върху качеството на кандидатите за поръчката, трябва да имат висше образование в областта на инженерните науки или еквивалент; според МРРБ такова не е нужно.     На фона на всички проблеми с ремонта, които будят основателни съмнения за злоупотреби във възлагането на поръчките, министерството е намерило да се \"хване\" за \"висшето образование\" на експертите. Без да съм специалист, си мисля, че това \"ограничително изискване\" е най-малкият проблем в казуса. Дори ще си позволя да допусна лаически, че \"вишото\" в случая не е излишно. Да не се окаже, че липсата му всъщност е била пречката, препънала нечии партийни другари и поради това сега се слага на масата… А съмненията за далавери (освен случая със зам. кмета Крусев, който очевидно бе употребен като \"бушон\") някой ще разследва ли? За тях кой ще плаща? Изобщо хвани санкционирания, та удари санкциониращия. Самата новина за санкцията е брадясала. Оказва се, тя е била наложена още през март, а срещу решението на МРРБ вече тече дело в софийския Административен съд, заведено от Столична община. Общината води още две дела срещу МРРБ; не е ясно какъв е предметът на делата, както и дали те не биха ощетили отново данъкоплатците. Ще повлияе ли това на местните избори? Изходът от делото за ремонта на ул. \"Граф Игнатиев\" надали ще окаже въздействие върху местните избори. То е насрочено чак за 15 октомври. Макар да има данни, които показват, че скандалите \"Апартаментгейт\", \"къщи за гости\", \"как граф Игнатиев и св. Александър Невски проплакаха от ремонта\" и др. са се отразили негативно върху твърдото ядро на ГЕРБ, партията на Бойко Борисов не само спечели европейските избори, но дори получи най-много гласове в София на вота на 26 май. Разбира се, местните избори са от напълно друг порядък. Политическата мобилизация не само на управляващите, но и на опозицията, респективно активността, би трябвало да бъдат далеч по-големи от тези на евровота. Възможно е обаче в полза на ГЕРБ да започне да работи ефектът на имунизацията, получена след преминалата треска. Нещо като това да не можеш да се разболееш повторно от политическа чума... Не, не мисля, че пациентът е излекуван. Но, след като партията на Борисов спечели на 26 май, след най-тежките скандали в цялата ѝ история, дали през летните, ваканционни месеци, някой би обърнал особено внимание на нова порция съмнения и/или разкрития за корупционни практики? Да, България е най-корумпираната страна в ЕС, но корупция има и във високо развити демократични страни. Там обаче престъпниците, с малки изключения, си получават заслуженото. Според изследване на University of Illinois, Чикаго държи \"палмата на корупцията\" в САЩ. През последните 40 години там са осъдени повече от 1500 души (политици, чиновници и др.), замесени в политическа корупция. А какво правят съседите на България? Наред с другите си успехи, румънската прокурорка Лаура Кьовеши през 2015 година \"взе скалпа\" на кмета на Букурещ (2008-2015) Сорин Опреску. Той бе арестуван в дома си по обвинения, че взимал подкупи. Имайки предвид поданическата политическа култура, която сякаш е залегнала в гените на средностатистическия български гражданин, не бих се изненадал, ако поредният гейт бъде игнориран от (значителна част от) избирателите. Не е изключено оттук нататък разкритията да се губят в медийния шум и хората да ги пропускат покрай ушите си - защото или \"не им се занимава\", или им е дотегнало да бъдат в ролята на политически Сизифовци. Последните скандали не преляха чашата на общественото търпение. Дали една нова \"солена фактура\" за ремонта на столицата, сервирана на данъкоплатците, би нарушила примиренческото, овчедушно спокойствие? Съмнявам се.    ", "date": "2019.06.12", "title": "Българинът се възмущава. Но продължава да търпи."}
{"url": "http://www.classa.bg/%D1%82%D0%B5%D1%85%D0%BD%D0%BE/item/396618-%E2%80%9E%D1%85%D0%B0%D0%BA%D0%B5%D1%80%D0%B8%D1%82%D0%B5%E2%80%9C-%D0%B7%D0%B0%D1%80%D0%B0%D0%B7%D1%8F%D0%B2%D0%B0%D1%82-%D1%82%D0%B5%D0%BB%D0%B5%D1%84%D0%BE%D0%BD%D0%B8-%D1%81-android-%D0%BE%D1%89%D0%B5-%D0%BF%D1%80%D0%B5%D0%B4%D0%B8-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B0%D1%82-%D1%84%D0%B0%D0%B1%D1%80%D0%B8%D0%BA%D0%B0%D1%82%D0%B0", "text": "Хакерите са се научили да заразяват устройства с Android дори преди да напуснат съоръженията, където са произведени, според статия, публикувана миналия четвъртък в блога за компютърната сигурност на Google. Уязвимостта, открита през март 2016 г. от експерти от руската компания Kaspersky Lab, принадлежи към семейството на компютърните вируси, известни като Triada. Това е вид троянски кон, който се използва за изпращане на СПАМ и показва нежелана реклама на телефони. След актуализация на защитата, която елиминира тези злонамерени програми в средата на 2017 г., Triada еволюира, за да намери нов начин за заразяване на устройствата. Нейните автори се възползват от факта, че производителите, включително големите компании, често нямат капацитет да развият всички функционалности, интегрирани в системата на устройството, заради което включват и кодове, написани от външни компании. И това е мястото, където хакерите са съсредоточили усилията си, поставяйки своя собствен злонамерен код в софтуерните продукти, предоставени от трети страни, обяснява порталът The Verge. Компютърният гигант не уточни как хакерите са измамили разработчиците да вмъкнат свои кодове, нито точните модели, които са били обект на атаките. Вече е уточнено, че оттогава производителите разполагат с инструменти на Google, които позволяват сканиране на устройствата и откриване на тези видове заплахи.", "date": "2019.06.12", "title": "„Хакерите“ заразяват телефони с Android още преди да напуснат фабриката"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/396616-%D1%81%D0%BB%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%BE-%D0%B8-%D0%B1%D0%B5%D0%B7-%E2%80%9E%D0%B7%D0%BB%D0%BE%D0%B1%D0%B0%E2%80%9D-%E2%80%93-%D0%BC%D0%BD%D0%BE%D0%B3%D0%BE-%D0%B2%D1%8A%D0%BF%D1%80%D0%BE%D1%81%D0%B8-%D0%B7%D0%B0-%D0%B8%D0%BC%D0%BE%D1%82%D0%B8%D1%82%D0%B5-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2,-%D0%B1%D1%80%D0%B0%D1%82%D1%87%D0%B5%D0%B4%D0%B0-%D0%BC%D1%83-%D1%80%D0%B0%D0%B4%D0%B8-%D0%B8-%D1%80%D0%BE%D0%B4%D0%BD%D0%B8%D0%BD%D0%B8", "text": "Изборите минаха, всички се успокоиха, властта не е разклатена. Дори госпожа Мозер излезе от небитието при Цветанка Ризова, за да каже, че трябва да подкрепяме Борисов, защото нямал алтернатива. Сигурно сега вече може да разгледаме спокойно някои изскочили интересни факти за имотите на премиера Борисов и неговия братовчед Ради (Радослав Иванов). Оказва се, че Борисов е събрал в Банкя общо три парцела около фамилната си къща, като е придобил два съседни. И в придобитите два парцела има построени жилищни сгради, които Борисов не е декларирал през всичките години от построяването им – това показа разследване на журналиста от „Бивол” Атанас Чобанов от официални източници – имотният регистър, служба по вписвания, кадастър и др. Той го публикува на личната си страница във Фейсбук в края на май. На снимки от 2007 и 2012 г. преди и след построяването на къщите се вижда, че това са били отделни имоти, разделени от борисовия двор с огради. След като той ги придобива, събаря оградите и построява нова ограда около оформеното имение.     Борисов пред „зайчарника“ гледа сърдито към фотограф, който го снима отдалеч. Снимка: архив на Атанас Чобанов   Трите отделни парцела не са обединени в един, но и трите са собственост на Бойко Борисов, както и сградите. Архитектурният ансамбъл на премиера е обособен с масивна ограда, отбелязва Чобанов и прилага скици от кадастралните планове и фотографии от Гугъл мапс (виж илюстрациите). Имотната сага не свършва с това. Въпросният братовчед на Борисов Ради е изкупил четири парцела от всички страни около имота с къщите на Бойко Борисов. Отделно сделките, прехвърляния и дарения с парцели в района на Банкя и Иваняне на роднини на Борисов са толкова много, че трудно могат да се изброят. Само на името на братовчеда Ради (Радослав Иванов) в имотния регистър има близо 20 сделки с имоти, в Банкя, Иваняне и София (виж   извадена справка в „Биволъ” – с кликване върху „виж сделката“ се виждат подробности за имота). Когато стана дума за недекларирана жилищна сграда на Борисов преди изборите, наричаха това „злоба”, „фалшиви новини” и прочее. Самият Борисов се появи в Нова тв и набързо ликвидира въпроса с обясненията, че с първите си братовчеди не се е виждал от 30-40 години, с вторите не си говорел, някои ги напердашил и т. н.  На разпространена снимка, на която се вижда как качва в своя ретро мерцедес братовчеда Радо на път към изборната секция през 2017 г., Борисов отговори, че това по изключение, дошъл с него за да върне колата. Напрежението около личните имоти на Борисов изглежда е голямо, защото информацията за тях Атанас Чобанов от „Биволъ” я разпространи в страницата си във Фейсбук с пояснение, че колегите му в България са изложени на опасност да ги „профилактират” (Чобанов живее в Париж). Според извадените от Чобанов данни от имотния регистър, скици и снимки от Гугъл мапс, разрешения за строеж и т. н., се разбира следното:     Скица на имотите на дъщерята на Борисов Венета и роднини в Иваняне, в които се строи в момента, с обща ограда.   – Дъщерята на Борисов Венета, братовчедът Ради и братовчедката Румяна строят нова къща на входа на село Иваняне до Банкя. Всеки си има парцел, но за по-удобно са инвестирали в обща ограда. За строежа ползват фургон на съседния терен, който е на жената на шефа на фирма „Карат С”. Той е спонсор на ГЕРБ и печели обществени поръчки за превоз от Софийска община. Жена му пък е купила терена от фирма на Пацо Килията, съдружник на Румяна, пояснява Атанас Чобанов. Пацо Килията е бивш затворник, осъден за разпространение на наркотици.     Парцелите на дъщерята на Борисов Венета и роднини, в които се строи в момента, са с обща ограда, на входа на Иваняне   – От данните в Имотния регистър по партидата на Бойко Борисов се вижда, че той е собственик на следните имоти в Банкя: 1. Парцел 560 кв.м. в Банкя, върху който е построена многофамилна жилищна сграда с разгъната застроена площ 530 кв. м. (УПИ II-412 в кадастъра). Това е фамилната къща на Борисов. Чобанов отбелязва, че тя не е декларирана пред Сметната палата, според справката в декларациите на Борисов.   2. Парцел 462 кв.м. в Банкя, върху който е построена еднофамилна жилищна сграда с разгъната застроена площ 138 кв.м. (УПИ IV-414). Парцелът е купен от братовчеда Радослав през 2007 г. срещу 3496,90, което е данъчната оценка. По това време Борисов е кмет, квадратният метър в София не пада под 50 евро и симулативната сделка очевидно ощетява управляваната от него самия община, пояснява Атанас Чобанов. Новата сграда е въведена в експлоатация през октомври 2009 г., когато Борисов вече е премиер и досега не е декларирана пред Сметната палата, показва справката от неговите декларации. Борисов обясни пред Нова тв, че не е декларирана, защото е в същия имот, била ремонтирана пристройка, бивш зайчарник. Само че по документи, разрешителни за строеж, Акт 16 и др., се води жилищна сграда, в отделен парцел, на името на Борисов и подлежи на деклариране (за тази къща виж още  ).    ", "date": "2019.06.12", "title": "Следизборно и без „злоба” – много въпроси за имотите на Борисов, братчеда му Ради и роднини"}
{"url": "http://www.classa.bg/%D1%81%D0%B2%D1%8F%D1%82/item/396617-%D0%BA%D0%B0%D0%BA-%D0%B4%D0%B0-%D1%81%D1%82%D0%B0%D0%BD%D0%B5%D0%BC-%D0%BD%D0%B5%D0%B2%D0%B8%D0%B4%D0%B8%D0%BC%D0%B8-%D0%B2-whatsapp", "text": "WhatsApp се превърна в едно от основните средства за комуникация в съвременното цифрово общество, но неприкосновеността на личния живот е една от най-спорните точки, която много потребители не знаят как да защитят. Индикаторите за състоянието на връзката и показващите дали дадено съобщение е получено и прочетено, са само някои от аспектите, които много потребители на интернет предпочитат да не споделят с контактите си, но популярната услуга за незабавни съобщения не предлага тази възможност. Има обаче трикове, които ще ви позволят да запазите активността на платформата скрита, без да знаят „приятелите\". „Самолетен режим на смартфоните\" е може би една от най-простите възможности, която улеснява невидимостта. За да направите това, достатъчно е да го активирате, въпреки че това означава, че ще бъдете прекъснати от виртуалния свят, защото няма да имате връзка с телефонната мрежа и с WiFi. Но когато приложите този трик, можете да влезете в WhatsApp, без да разкривате кой е бил там, да прочетете получените дотогава съобщения, без изпращачът да види сините маркери за 'съобщението прочетено'. В допълнение, можете да отговорите без да се знае в кой час сте го написали, тъй като съобщението ще бъде изпратено, след като прекратите самолетния режим. Друга възможност да станете „невидим\" е инсталирането на приложение за тази цел, от няколкото, които понастоящем съществуват на пазара. Тези инструменти позволяват четене на съобщения, слушане на гласови съобщения и дори отваряне на аудиовизуални файлове, без това да се вижда „онлайн\". Също така, подателят няма да знае, че съобщението му вече е прочетено.", "date": "2019.06.12", "title": "Как да станем невидими в WhatsApp?"}
{"url": "http://www.classa.bg/%D1%81%D0%B2%D1%8F%D1%82/item/396611-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%B8%D0%B5-%D0%B8%D0%BB%D0%B8-%D1%81%D0%BC%D1%8A%D1%80%D1%82", "text": "Те си искат царя Светската власт не е за Русия В памет на царското семейство Черни рубашки с кръстове \"Православие или смърт!\" С молитви или с насилие? Култ към царя-светец      ", "date": "2019.06.12", "title": "\"Православие или смърт!\""}
{"url": "http://www.classa.bg/%D1%81%D0%B2%D1%8F%D1%82/item/396612-%D0%BA%D0%BE%D1%81%D0%BE%D0%B2%D0%BE-%D1%81%D0%B8-%D1%81%D0%BF%D0%BE%D0%BC%D0%BD%D1%8F-%D0%B7%D0%B0-%D0%BE%D0%BD%D0%B5%D0%B7%D0%B8-1024-%D0%B4%D0%B5%D1%86%D0%B0", "text": "Преди точно 20 години приключи войната в Косово. В нея загиват повече от 1000 деца. Родителите им и до днес страдат, че не са успели да ги опазят. Една изложба в Прищина напомня за тези малолетни жертви.       \"Имало едно време\" е мотото на изложба в Прищина, която припомня съдбата на над 1000-та деца, убити по време на войната в Косово. Сред изложените снимки и лични предмети могат да се видят детски пуловери и обувки, бебешко кошче, стъклени топчета за игра. Родителите ги пазят и до днес - за да им напомнят за мъртвите им чеда. Еюп Чараку от село Поклек край Прищина губи четирима членове на семейството си по време на войната – съпругата си, двамата си синове, съответно на 12 и 13 години, както и снаха му загиват по време на военните сблъсъци. „Хубаво е, че все някой още си спомня за нашите деца и близки, от това ми става по-леко, макар да не мога да ги върна обратно\", казва Чараку.     Децата на Мейреме Келменди също загиват по време на военния конфликт в Косово. За нея е болезнено да си припомня подробностите около смъртта им - момчетата ѝ били едва на 10 и 12 години. \"Ето това тук е одеялото, с което ги завивах. Щеше да е по-добре, ако тези куршуми бяха застигнали мен, а не децата ми\", споделя майката.     20-годишният Албин Морина е пристигнал специално, за да види изложбата. Неговата майка избягала в Германия още преди началото на сраженията в Косово. “Майка ми е била бременна с мен, когато баща ми е загинал, затова и не го познавам. Добре е, че се организира такава изложба, за да се види колко много невинни хора са били убити. Това ме вълнува силно и до днес”, обяснява Морина. Общо 1024 деца са загинали по време на войната в Косово, 109 са в неизвестност и до днес. Това казва Деа Деди от Центъра за хуманитарно право в Косово, който е и организатор на изложбата. \"Важно е тези деца да не бъдат забравени. Двадесет години след края на войната обществото трябва да осмисли преживяното в онези трагични дни и месеци, за да не се повтаря то никога повече\", казва Деа Деди.  ", "date": "2019.06.12", "title": "Косово си спомня за онези 1024 деца"}
{"url": "http://www.classa.bg/%D1%81%D0%B2%D1%8F%D1%82/item/396613-%D0%B1%D0%B5%D0%BB%D0%B3%D1%80%D0%B0%D0%B4-%D1%80%D0%B0%D0%B7%D1%87%D0%B8%D1%82%D0%B0-%D0%BD%D0%B0-%D0%BF%D0%BE%D0%BC%D0%BE%D1%89%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9", "text": "Сръбският министър на отбраната заяви, че е разочарован от реакцията и лъжата на КФОР за последната провокация в Косово Белград разчита на помощта на Русия и Китай за закупуване на оръжия за отбрана в случай на голям военен конфликт на Балканите, който Сърбия прави всичко възможно да избегне, заяви министърът на отбраната на страната Александър Вулин, цитиран от сръбската редакция на руското радио „Спутник“ и Агенция \"Фокус\".  По думите на Вулин, Сърбия често получава критики за това, че купува много оръжия.  „Ние сме военно неутрална страна. Ако се стигне до конфликт и инцидент, а както знаете никой не може да каже, че на Балканите няма да има конфликт, никой не ще може да ни помогне. Вярваме в помощта на Русия и разчитаме на помощта на Русия, Китай и другите наши приятели... Разбира се, винаги очакваме и разчитаме на помощта на нашия приятел - Русия. Но същевременно ние винаги правим всичко възможно да не влезем в конфликт. Знаете, около нас, всички страни са въоръжени“, каза Вулин в интервю за списание „Международен живот“.  „Трябва да бъдем силни, поради което военно-техническата помощ на Русия е много важна. Нуждаем се от мир. Но за да може мирът да надделее, трябва да сме готови за всичко. Както казват сърбите: за да постигнем мир, за да сме свободни, ще направим абсолютно всичко“, добави той.  Сръбският министър заяви, че е разочарован от реакцията на КФОР на последната провокация в Косово.  „Първо, те въобще не ни предупредиха, че ще бъде проведена тази операция. Когато най-накрая влязохме в конткат с КФОР, който не ни потърси, те ни казаха, че това е полицейска акция, която въобще не ги засяга“, обясни Вулин.  По неговите думи, особено разочароващи е било това, че КФОР е излъгал и след това е съобщил, че е известил Белград за операцията в Косово.   \r\n  ", "date": "2019.06.12", "title": "Белград разчита на помощта на Русия и Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396614-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D0%B0%D1%82%D0%BE-%D0%B1%D0%BE%D1%80%D0%B8%D1%81-iii-%D1%8F%D1%85%D0%BD%D0%B0-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2%D0%B0", "text": "Министър-председателят пътува от гара Пазарджик до гара Белозем в демонстрационно пътуване със Специален влак I със скорост до 160 км/ч с локомотив на RCC   Премиерът Бойко Борисов стана като цар Борис III - подкара влак. За разлика от монарха, който е първият „шофьор“ на уникалната теснолинейка Сараньово – Белица, премиерът само се возеше. \"Нямам книжка за влак!\", пошегува се Бойко Борисов в отговор на въпроса той ли ще кара влака. Борис III подкарва локомотива на 30 юли 1939 година, когато е пуснат в експлоатация участъкът Якоруда – Белица. За разлика от него Бойко Борисов пътува от гара Пазарджик до гара Белозем в демонстрационно пътуване със Специален влак I със скорост до 160 км/ч с локомотив на RCC (1116 072). Влакът е в състав от два вагона - бистро с първокласно отделение и пътнически вагон.  Припомняме, че по-рано днес Борисов инспектира изграждането на ЖП магистралата със Сърбия и Турция в участъка край Елин Пелин.    При влизането си в Пазарджик, премиерът наду \"Лед Цепелин\". Борисов разгледа с интерес системата за управлението на трафика и напълно ремонтираната гара в града. След това той се качи в локомотива и зае мястото на помощник-машиниста.    В кабината на локомотива са още и министрите Росен Желязков, Владислав Горанов и Томислав Дончев, както и директорът на НКЖИ инж. Красимир Папукчийски. - Ти ли си машинистът или ти?, попита Борисов при влизането си в кабината.  - И двамата, отговориха машинистите. - Кой ще кара влака? Аз нямам книжка за машинист, пошегува се премиерът.  Сега, спазвайки правилата, да почваме леко да движим. Правилата трябва да се спазват до педантизъм, отбеляза Борисов.   Точно в 11:08 часа специалният влак потегли към Пловдив. Времепътуването между двата града е сведено само до 23 минути след мащабната реконструкция на жп трасето от Септември до Свиленград.    \"Трябва да качим хората на влаковете. Сега, като купим новите влакове... седиш си, четеш си книжка\", обеща премиерът. \"Влади, ние колко нови влака ще закупим?\", отправи въпрос към Горанов Борисов. \"Рано е да се каже. Нали знаеш Бойко Борисов колко лицеви опори ще направи?\", отговори му с въпрос финансовият министър. \"Колко?\", поинтересува се министър-председателят. \"Всичките\", отговори му Владислав Горанов. След потеглянето на влака премиер и министри разговаряха с машинистите, които им обясняваха особеностите на управлението на машината и трасето. „Няма вече тадуф-тадуф“, каза транспортният минитър Росен Желязков. “Знаеш ли колко ще ни се смеят за тадуф-тадуф и пшшшшш“, пошегува се Борисов. „Това е тишина. Няма я романтиката на тадуф-тадуф“, отбеляза Желязков.   „Като паяжина е всичко!“, възхити се премиерът.  Премиер и министри слязоха на гара Тодор Каблешков и разговаряха със служителите там. \"Ти с червената шапка си началник гара нали?\", продължи да се интересува Борисов от работата на железопътните служители. \"Около 60 камиона на ден вече не се движат, защото два влака на ден върши тяхната работа. След запълването на пълния капацитет на интермоделния терминал очаквам в скоро време камионите да станат 100\", разкри транспортният министър Росен Желязков. По-късно от пресцентъра на \"Дондуков\" 1 съобщиха, че министър-председателят Бойко Борисов е направил оглед на приемното здание на гара Пазарджик. Тя е финансирана по Оперативна програма „Транспорт“ на стойност 3,63 млн. лв., от които 3,085 млн. лв. са от ЕС. Гара Пазарджик е завършена за 9 месеца в периода януари-септември 2014 г. Преди началото на проекта през гарата са минавали 231 000 пътници годишно. След модернизацията на гарата и на жп отсечката Септември-Пловдив броят на пътниците е нараснал на 260 000 души.  От гара Пазарджик премиерът Борисов се качи на влак, с който ще премине по трасе за скоростно движение, изградено по европейските стандарти за проектиране на скоростни линии за пътнически превози. Борисов също информира за събитето последователите си във фейсбук, като написа:", "date": "2019.06.12", "title": "Борисов като Борис III - яхна локомотива!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/396615-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D1%82%D0%B2%D0%BE%D1%82%D0%BE-%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%B7%D0%B0%D0%B4%D1%80%D0%B0%D1%81%D0%BA%D0%B0-%D0%BF%D1%80%D0%BE%D0%B7%D1%80%D0%B0%D1%87%D0%BD%D0%B0%D1%82%D0%B0-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0-%D0%B7%D0%B0-%D1%84-16,%D0%B7%D0%B0%D1%82%D0%BE%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%89%D0%B5-%D0%BF%D0%BB%D0%B0%D1%89%D0%B0%D1%82-%D0%BF%D0%BE%D0%B2%D0%B5%D1%87%D0%B5", "text": "Неясни са и важните за българската икономика условия за индустриално сътрудничество и офсет. Към този много важен проект не трябва да се подхожда с лозунги и заклинания, а с реални аргументи, казват от офиса на държавния глава. Президентската институция не участва по никакъв начин в разговорите, провеждани  от българската правителствена делегация в САЩ. Правителството \"задраска\" прозрачната процедура за придобиване на Ф-16, затова българите ще плащат повече и при неясни условия.  Това заявиха от пресцентъра на държавния глава във връзка с изявлението на премиера Борисов пред граждани на гара Белозем, че в последните дни правителството има пълната подкрепа на президента Румен Радев за закупуването на самолетите Ф-16. В отговор на въпрос дали стигнат парите, след като ще се купуват и нови изтребители за армията, министър-председателят отговори: \"Има изискване - ако искаш да членуваш в НАТО, 2% от БВП трябва да отиват за въоръжение. Като искаш да членуваш в НАТО, трябва да имаш надеждна система за сигурност. Тези, които имат морета - и кораби. И авиация, сухопътни сили. Така че - купуваме и пазариме за максимално намаляване на цената на самолетите, за да имаме най-надеждната авиация.. . \"  заявиха пред   от офиса на държавния глава.  Ето цялото изявление на пресслужбата на президента Радев: \"Регионалните инициативи за транспортна и енергийна свързаност, в които България участва, нямат отношение към проекта за нов изтребител за българските ВВС. Президентската институция не участва по никакъв начин в разговорите, провеждани  от българската правителствена делегация в САЩ. Единствената подкрепа, заявена от държавния глава, беше за провеждането на прозрачна състезателната процедура за придобиване на нови изтребители като гарант за постигане на най-добрите условия за България. Тази процедура  беше „задраскана“ от правителството, което прие българите да плащат при неясни условия и да плащат повече. Неясни са и важните за българската икономика условия за индустриално сътрудничество и офсет.  Към този много важен проект не трябва да се подхожда с лозунги и заклинания, а с реални аргументи. Президентът очаква от българското правителство да не посяга на заложените условия и на способностите на новите изтребители, в стремежа си да намали цената, защото това ще обезсмисли целия проект.\"    ", "date": "2019.06.12", "title": "Президентството: Кабинетът задраска прозрачната процедура за Ф-16,затова българите ще плащат повече!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396601-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-12-%D1%8E%D0%BD%D0%B8", "text": "ОВЕН ( 21 март - 20 април ) Днес заетостта в работата, ще ви попречи да се насладите на взаимоотношенията с любимия човек. Дори един откровен разговор, няма да доведе до конструктивен изход. Обиди и претенции - това ви очаква. Но затова пък финансовите дела ще бъдат успешни, може да получите много повече от очакваното. Опитайте се да отидете на плаж, да плувате и да се попечете на слънце. ТЕЛЕЦ ( 21 април - 21 май )  Желателно е да следите за здравословното си състояние. Ако имате проблеми със съдовете или сърцето, не стоите по цял ден на плажа. Успешно ще напредват в бизнеса, тези, които стриктно следват своя план и са установили сътрудничество със западни партньори. Не правете нищо сами, само екипната работа ще помогне за постигането на целта. БЛИЗНАЦИ ( 22 май - 21 Юни ) Ако принципно не сте доволни от своята фигура, тогава е време да преминете на диета. И не е необходимо да се записвате при специалист, в интернет може да намерите всичко необходимо. При семейните се очертават големи промени във връзка с продажбата на собственост или смяна на жилището. В работата не утежнявайте ситуацията, оставете всичко да се развива естествено.   РАК ( 22 юни - 23 юли ) Днес трябва да сте честни и искрени, за да покажете на хората около себе си своите добродетели. Поемете отговорност за всичко, което правите – ще ви се изплати изцяло. Съдбата е на страната на онези, които „плуват“ в търговските дела, като риба във вода. В любовта ревността ви е враг, затова работи върху себе си. Бъдете по-уверени и сдържани. ЛЪВ ( 24 юли - 23 август ) Днес ви очаква вълна от оптимизъм и романтика. Трудно е да се каже как ще се справите с всичко това. Важно е, да не помете другите. Избягвайте претоварването под всякаква форма. Ако вечерта се появи слабост и главоболие, незабавно предприемайте действия. Особено, ако ви предстои ваканция. Сега за болести, нямате време. ДЕВА ( 24-ти август - 23 септември ) Препоръчва се, да се придържате към нормите на поведение в обществото и колектива. Не си позволявайте да командвате и викате, в противен случай сами ще попаднете в подобна ситуация. Има вероятност, да се разочаровате в партньора. Не го насилвайте да говори неща, които няма да ви харесат. Успешно ще се развиват бизнес пътуванията. ВЕЗНИ( 24 септември - 23 октомври) Днес всичко ще възприемате \"с враждебност\". Дори признанията в любов, ще ви дразнят. Може би е време да полекувате нервите или да си починете далеч от дома. Физическите упражнения, колкото и да е странно, ще бъдат от полза. Смело се отправете на вилата - копайте, садете и събирайте цветя. Дори малка порция позитив, ще ви помогне да се отървете от стреса. СКОРПИОН ( 24 октомври - 22 Ноември ) Трябва да бъдете по-внимателни, при започване на нови запознанства. Може да ви провокират към конфликт или да ви дадат невярна информация. Това е чудесен ден за работа, особено ако наскоро сте започнали собствен бизнес. Вече сте разбрали най-важните аспекти на бизнеса, сега остава още малко - да запазите и увеличите капитала.   СТРЕЛЕЦ ( 23 Ноември - 21 Декември ) Романтичен ден очаква тези, който наскоро са започнали нови отношения. Но преди вечерната среща се опитайте да приключите работата си, както и да се обадите по телефона на своите партньори. На върха на славата, ще бъдат креативните личности. Може да представяте на света, нов и оригинален проект. Естествено, ще получите за него прилична сума пари. КОЗИРОГ (22 Декември - 20 януари ) Не е препоръчва да седите цял ден и да чакате печалби. От небето парите няма да паднат, трябва да ги спечелите. Или поне да ги приближите достатъчно до себе, за да хванете някоя голяма пачка. Така че, спрете да фантазирате и спешно разработете план за действие. В личната сфера, ще трябва да разберете каква е разликата между любов и леко флиртуване.  ВОДОЛЕЙ ( 21 януари -  19  февруари ) Днес може да се почувствате в ролята на жертва. Ще ви се струва, че трябва да помагате и разберете всеки, който срещнете по пътя. Именно тази тактика може да подкопае вашата енергия, както и „убие” самочувствието ви. В работата покажете изключителните си страни, така че дори най-опитните колеги да бъдат изумени от вашите таланти.   РИБИ ( 20 февруари - 20 март ) Днес може да се отпуснете и забавлявате. Ако финансовата ситуация позволява, организирайте си някаква почивка. И не забравяйте да се поглезите с нови покупки. Спортът ще помогне да се хармонизира не само тялото, но и душата. Не пренебрегвайте това, което само идва при вас. Възможно е това да е кариерно израстване или истинска любов.", "date": "2019.06.12", "title": "Дневен хороскоп 12 юни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396602-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BE%D0%BD%D1%83%D1%84%D1%80%D0%B8%D0%B9-%D0%B2%D0%B5%D0%BB%D0%B8%D0%BA%D0%B8", "text": "  За велики пустинни подвижници ни разказва свети Пафнутий, който сам живеел пустинен живот. Веднъж в него се явило желание да отиде във вътрешността на пустинята, за да узнае, има ли там още отци, които служат на Господа повече от него. Като си взел малко хляб и вода, той тръгнал и след четиридневен труден път видял затворена пещера, в която светлина влизала само през един малък отвор. Почукал, като очаквал да чуе глас, който да го приветства в името на Христа, но напразно. Най-после влязъл и видял един старец да седи. “Благослови, отче светий!” - казал той. Отговор не последвал. Пафнутий се приближил, допрял се до него и тялото се разсипало на прах. Подвижникът вече няколко години бил мъртъв. Пафнутий погребал Божия раб с обичайното псалмопение и молитва, пренощувал при гроба му и на другия ден, подкрепен от сън и храна, се отправил по-нататък.     Пак вървял той няколко дни и видял пещера и около нея следи от човешки стъпки. Пещерата била пуста, но се виждало, че някой живее в нея и че обитателят неотдавна е излязъл. Пафнутий решил да го дочака. Мястото било прекрасно. Финикова палма, покрита с плодове, растяла в пещерата. Бистър извор с прясна вода бликал от корените на дървото. Цял ден Пафнутий чакал като се молел и пеел псалми. Привечер той видял да се приближава към него стадо биволи, сред които вървял един подвижник. Дългите му коси го покривали от главата до нозете. Друга покривка на него нямало. Подвижникът отначало се изплашил, като видял Пафнутий, но после започнал да благодари на Бога, поканил го в пещерата и му предложил храна. Дълго беседвали те и заедно се молили. Пафнутий узнал, че името на подвижника е Тимотей, че в младини живял като инок в манастир, а после като пожелал усамотение почнал да живее в собствена килия, близо до града, като се хранел от трудовете си. Тук паднал той в престъпление и известно време водил грешен живот. Но съвестта се пробудила в него и избягал в пустинята, за да смири страстите чрез молитва и труд. Тежък бил отначало неговият живот. Много изтърпял от вътрешна душевна борба, много страдал и от телесен недъг. Но Господ милостиво му помагал и пустинникът достигнал вътрешен мир и духовна радост. Цели 30 години той живял в съвършено усамотение, като постоянно се молел. Дървото с фурми го хранело със своите плодове. Неговите 12 вейки една след друга се покривали с плодове всеки месец. Като получил благословение от пустинника, той отново тръгнал и след няколко дни дошъл до един манастир, който се намирал в пустинята. Със скръб мислел той, колко са нищожни неговите собствени подвизи в сравнение с трудовете на светите отшелнии, но се радвал, като видял, че Господ има толкова съкровени служители. След няколкодневна почивка Пафнутий отишъл по-нататък. Пътят ставал все по-труден, а пустинята по-сурова и по-безплодна. Свършила се оскъдната храна, която Пафнутий си бил взел от манастира. Няколко дни вървял без да вкуси нищо, понеже в пустинята нищо не расло. Най-после той така изнемогнал, че изгубил всички сили и вече очаквал смъртта си. Ненадейно му се явил мъж светлозарен и чрез едно допиране с ръка до устата му го подкрепил за нови трудове. Така вървял той 17 дни, подкрепян от ангелска помощ, когато веднъж видял един човек, покрит от главата до нозете с бели като сняг коси да слиза от планината. Старецът повикал Пафнутий, като го назовал по име. Това бил Онуфрий, вече 60 години скитащ се из пустинята. Той разказал на Пафнутий живота си. На младост той бил инок в един манастир, но в душата му се зародило желание за пустинен живот и една нощ взел хляб само за четири дни и отишъл далече в пустинята. Изведнъж видял необикновено светъл лъч, който като че ли му посочвал пътя, и чул глас да му говори: “Не бой се, аз съм ангелът, който те пази от самото ти рождение, и по Божията воля те водя в пустинята! Бъди смирен по сърце пред Бога и с радост Му служи! А аз няма да отстъпя от тебе”. След дълго пътуване той дошъл до пещерата, в която един свят старец го приел, като го назовал по име. Онуфрий живял с него известно време, като се учел от него на правилата на пустинния живот. А когато старецът го намерил достатъчно приготвен за подвижнически живот, той сам го завел във вътрешността на пустинята и го поселил в пещерата. Няколко години старецът по един път в годината посещавал своя ученик до самата си смърт. Онуфрий го погребал и от деня на неговата смърт вече не видял ни един човек до идването на Пафнутий. Отначало ангелът го хранел, а после израснала финикова палма, която всеки месец се покривала с нови плодове. В това дълбоко усамотение подвижникът бил радостен и спокоен, подкрепян чрез молитва и постоянно изучаване на словото Божие. Чудесни прояви на Божията слава често озарявали душата му. Той видял небесната слава на светците, угодили Богу, и с радост продължавал подвига си. Пафнутий прекарал цяла нощ с великия старец в беседа и молитва. А на другия ден забелязал промяна в лицето му и се изплашил. Онуфрий забелязъл това. “Не бой се, брате Пафнутий - казал му той. - Бог в милосърдието си те е пратил при мене, за да погребеш тялото ми. Защото днес ще завърша временния си живот и ще мина при Христа за безкраен живот”. Пафнутий отговорил на подвижника, че след неговото заминаване би желал да остане завинаги в неговата пещера. Но старецът му отговорил, че не такава е Божията воля, но че той трябва още да посети други пустинници и след това да се върне в своята обител и там да служи на Бога. Той благословил Пафнутий и след това започнал да се моли Богу с много сълзи, като преклонил колене. Дълго той се молил и най-после казал: “В Твоите ръце, Боже, предавам духа си!” Внезапно го осияла чудна светлина, чули се гласове на ангели, които пеели и славословили Господа. Ангелите отнесли на небето радостната душа на праведника. Пафнутий дълго плакал над тялото на умрелия и след това намерил камък, издълбан като гроб. В него поставил тялото на подвижника с псалмопение и молитва и го покрил с камъни. Подир това се помолил на Бога да бъде удостоен да живее на това място. Но изведнъж пещерата се срутила, финиковото дърво паднало на земята, изворът изсъхнал. От това Пафнутий разбрал, че не такава е Божията воля. Молейки се още, той се готвел да остави това място и веднага видял пред себе си оня същия светлозарен мъж, който и преди му се явил и който сега вървял пред него, посочвайки пътя му. Господ удостоил Пафнутий да види в пустинята и други свети подвижници: четири старици, които всекидневно получавали храна от ръката на ангел; четири момци, които заедно служели Богу и чудесно били подкрепяни от Господа. Те всички с любов го приемали, като го наричали по име. След дълго пътуване той се върнал в своята обител, където разказал на братята за всичко, що видял и чул в пустинята.", "date": "2019.06.12", "title": "Св. преподобни Онуфрий Велики"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/396603-12-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1444 г. - Подписан е Адрианополският мир, който слага край на първия поход на Владислав III Ягело и Янош Хунияди за прогонване на османските нашественици от Европа.   1668 г. - Основан е Университетът в Лунд.   1701 г. - В Англия официално е забранено католици да заемат британския трон.   1776 г. - Вирджиния става първият щат на САЩ, който приема декларация за правата.   1839 г. - Абнър Дабълдей формулира основните правила на бейзбола.   1842 г. - Георги Раковски и още шестима души са осъдени на смърт за участие в Браилските бунтове (1841 - 1843 г.).   1849 г. - Американския изобретател Люис Хаслет патентова праховата маска (респиратор), ранна форма на противогаза.   1858 г. - В Санкт Петербург е осветена Катедралата „Св. Исак\".   1867 г. - Провъзгласена е Австро-Унгарската империя.   1897 г. - Швейцарецът Карл Елзенер патентова джобен нож с приспособления, станал известен като швейцарски армейски нож на фирмата Victorinox.   1898 г. - Провъзгласена е независимостта на Филипините от Испания.   1901 г. - Одобрена е новата Конституция на Куба, с което САЩ има специални права в тази страна. В действителност, това означава създаване на протекторат над Куба от САЩ. Действието на тази конституция е било преустановено през 1925 година.   1926 г. - Бразилия напуска Лигата на нациите поради несъгласието си с приемането на Германия.   1940 г. - Втората световна война: 13 000 британски и френски военни части се предават на фелдмаршал Ервин Ромел.   1945 г. - Във Франция е премахната цензурата на пресата, въведена по време на войната.   1947 г. - Започва съдебен процес срещу Петър Коев за създаването на тайната военна организация „Неутрален офицер\".   1953 г. - Държавната политехника в София се разделя на четири самостоятелни висши учебни заведения: Висш инженерно-строителен институт (BИСИ), Висш машинно-електротехнически институт (ВМЕИ), Висш минно-геоложки институт (ВМГИ) и Висш химико-технологически институт (ВХТИ).   1955 г. - В Якутия е открито първото крупно местонахождение на диаманти.   1963 г. - В Ню Йорк се състои премиерата на филма „Клеопатра\" с Елизабет Тейлър в главната роля.   1964 г. - В ЮАР Нелсън Мандела е осъден на доживотен затвор.   1964 г. - В Аделаида (Австралия) групата Бийтълс е посрещната от 300 000 фенове.   1967 г. - Програма Венера: Изстрелян е съветският космически апарат Венера 4, който впоследствие осъществява първото предаване на информация от друга планета.   1970 г. - Британецът Лорънс Оливие става първия актьор в историята, получил благородническа титла.   1975 г. - Създаден е Лвовският държавен историческо-архитектурен комплекс.   1990 г. - Първият конгрес на народните депутати на Руската федерация приема Декларация за суверенитета на Русия.   1991 г. - Борис Елцин печели първите избори за президент на Русия.   1991 г. - На референдум жителите на Ленинград е решено възстановяване на старото име на града - Санкт Петербург.   1994 г. - С референдум в Австрия е прието членството ѝ в ЕС.   2005 г. - Встъпва в длъжност първият президент на Иракски Кюрдистан, Масуд Барзани.   2008 г. - Жителите на Ирландия на референдум отхвърлят Договорът от Лисабон - Опростен вариант на Конституция на ЕС.   2009 г. - Всички телевизионни станции в САЩ преминават от аналогово към цифрово излъчване.    ", "date": "2019.06.12", "title": "12 юни, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/396604-%D0%BF%D1%80%D0%B5%D0%B4%D1%81%D1%82%D0%BE%D1%8F%D1%82-%D1%87%D0%B8%D1%81%D1%82%D0%BA%D0%B8,-%D0%BA%D0%B0%D0%BA%D1%82%D0%BE-%D0%BF%D1%80%D0%B8-%D1%81%D1%82%D0%B0%D0%BB%D0%B8%D0%BD", "text": "Предстоят чистки на над 3 милиона колониални слуги.   Както при Сталин, но по-хуманно.    Сталин и чистки бяха споменати над 10 пъти.   90% от хилядата първи лица в държавата ще минат през затворите. \r\n   \r\n\t \r\n\t \r\n \r\n\t \r\n\t \r\n Тия, които се занимават с чистки, ще попаднат под чистки и тия които ще ги чистят също ще попаднат в чистки, това е правило. Единственото, което може да направи Владимир Владимирович е да вложи елемент на хуманизъм – година и половина. \r\n   \r\n   Те са предатели на Отечеството. Служат на чуждестранния окупант. Под команда от Вашингтон ограбиха цялата страна. Източват от нашата страна всички сокове със своите малки ръчички. Те ни установиха тия подаяния по 500 евро месечно. Това не са глупаци, просто поставени на това място. Те унищожаваха нашия народ. 99% считат, че не са нарушавали закона, без да са видели в себе си 5-та колона и врагове на Отечеството. Осъдиха Ви, не защото сте мошеник, а защото предадохте Отечеството. \r\n В Сталинските времена осъждаха за „японски шпионин“. От 1000 души, може би един е бил шпионин. И считали, че са осъдени несправедливо. Ребята, вас ви осъдиха не, защото сте японски шпиони. Просто да се напише „японски шпионин“ е било най-простото действие, което е могъл да направи следователя. Вместо да се ровят във вашето мръсно бельо, за което трябва 100 пъти повече персонал, просто написал „шпион“ и изчезвай от тука. \r\n Докато всичките врагове на Отечеството не бъдат прекарани през механизма на чистките, чистките няма да свършат. \r\n   ПОСЛЕДОВАТЕЛНОСТ: \r\n   1. ЩЕ СЕ ИЗЧИСТЯТ 3 МИЛИОНА СРЕДНИ КОЛОНИАЛНИ ЕКСПЛОАТАТОРИ, РАБОТЕЩИ ПОД ВЪНШНО УПРАВЛЕНИЕ. \r\n  Те трябва да се махнат, защото са голяма сила и не са склонни към договаряне. СРЕДНИЯТ БИЗНЕС е системата на икономиката. У тях са работните места, у тях са финансовите потоци. Ако не се сломи хребета на бизнеса, няма да може да се контролира страната в преходния период на възстановяването на суверенитета. Защото те са началниците на страната. Те вземат решенията на средно ниво – кой да не/работи, да не/доставят стоки в магазините, уволняване, закриване на предприятия. Следователите няма да разследват престъпления, а ще работят по план, защото това са чистки. Целта е тия 3 милиона среден бизнес да бъдат изведени от оборот за година и половина, да са подследствени, за да си включат мозъците, който не превключи – още 5 години. \r\n   2. После по-горния елит – ГОЛЕМИЯ БИЗНЕС. ЗА НЕГО СА СЪЗДАДЕНИ ОТДЕЛНИ ПОДРАЗДЕЛЕНИЯ В СПЕЦСЛУЖБИТЕ. Следственият комитет няма да се занимава с олигарсите и губернаторите. \r\n   3. След това ЧИНОВНИЦИ, губернатори, кметове, депутати, средствата за масова информация, редактори и цялата им компания. ВЗЕМЕТЕ ХИЛЯДАТА ПЪРВИ ЛИЦА В ДЪРЖАВАТА – 90% ОТ ТЯХ ЩЕ МИНАТ ПРЕЗ ЗАТВОРИТЕ. Това е системно-планова работа, квотна. \r\n   4. Навални и професионалните ПРОТЕСТЪРИ, финансирани от чужди посолства – в затворите и психиатриите, психиатрии са създадени. \r\n   Т.е. ще мине цялата система и 90% от изброените категории ще са в затвора. Както Конгресът на победителите при Сталин. Присъствала цялата върхушка на СССР и 90% от нея се оказаха в лагерите или пратени на разстрел. Не редовите сътрудници, а делегатите на Конгреса. Това е механизмът на чистката. С какво тя се отличава от борбата с престъпността? Задачата на чистката не е борба с престъпления, а промяна политическата разстановка на силите. Т.е. да се унищожат едни сили и се подкрепят други, създаване условия за израстване на нови национално-ориентирани сили. Тази задача иска технология различна от борба с престъпност. За разкриване на престъпление се вика адвокат, пишат се томове, безумен труд. Следователят физически не може седмично да приключи толкова много дела. Никой няма да се занимава с разкриване на престъпления. \r\n   Затова ще се прилага квотен метод. Хващат човек – пиши, кои са мошеници. Американците не са подбирали най-коравите хора. Седи човекът една седмица в следственото и подава списък с 10 човека. От 10-те човека отделяме примерно 5, които са сред 3-те милиона за извеждане от оборот. Привикваме петимата – пиши, кои са мошеници, и т.н. При Сталин този метод кръстиха „японски шпионин“. Всички знаят, че човекът не е никакъв шпионин и че този метод не би имал успех в съда. Затова и 90% няма да стигнат до съда, в тази игра съд не е предвиден, той не е нужен. При Сталин е имало „тройка“, ние нямаме. Задачата е година и половина колониалните слуги да ги няма. За това време трябва да са разбрали, че са предали Отечеството. И като го питат накрая – разбра ли за какво седя – ще отговори да. Ако за година и половина не си разбрал, значи ти трябват още. Никой не се шегува. Става дума за Отечеството. Отечеството никога не се е шегувало, за цялата история. Това не е добра майка, която гали децата по главичките. \r\n   Ще успее ли Путин да изчисти всички предатели до 2024 г? Смятайте – 270 000 дела годишно сега, ще се удвоят догодина, а после още. Списъкът е съставен. 15 години те бяха уговаряни от Путин – деофшоризация, национален капитал, не се получи. В края на краищата трябва да се определи къде е Отечеството и къде са вашите тъпи, идиотски, меркантилни интереси – къде да отхапете, къде да откраднете, къде да изнесете награбеното от Русия и как да се заселите в Лондон. Завърши периода на уговаряне. Започна период на отговорност за вашите подли действия към Родината. За вашия избор да служите на страната на окупанта. Край! „Излезте през онази врата да ви подготвят за затвора.“ \r\n   При Сталин не е било само година и половина и е било много по-твърдо. И къде отишла изчистената 5-та колона? Болшинството от тях осъзнаха подлото си поведение и след това вярно служеха на Отечеството. Само 10% от тях бяха в щрафбат. Останалите служеха вярно в редовите бойни подразделения. Много от тях стигнаха до Герой на Съветския Съюз. Това е възпитание – в лагерите ви пращат, за да избият от главите ви тази подлост и да станете човек. \r\n \r\n \r\n \r\n \r\n \r\n", "date": "2019.06.12", "title": "Предстоят чистки, както при Сталин"}
{"url": "http://www.classa.bg/%D1%81%D0%B2%D1%8F%D1%82/item/396605-%D0%BA%D0%B8%D0%BC-%D1%85%D0%B2%D1%8A%D1%80%D0%BB%D0%B8%D0%BB-%D0%B3%D0%B5%D0%BD%D0%B5%D1%80%D0%B0%D0%BB-%D0%BD%D0%B0-%D0%BF%D0%B8%D1%80%D0%B0%D0%BD%D0%B8", "text": "  Екзекуцията копирана от филм за Джеймс Бонд   Нова елегантна жена се появява напоследък публично като довереница на севернокорейския лидер Ким Чен Ун, съобщи в. “Таймс”, цитиран от 24 Часа. Хьон Сон Уол е соло певица на женския ансамбъл “Моранбон”, за която навремето се говорело, че е любовница на вожда на КНДР. Тя е била до Ким на посещение във фабрика и на откриването на гимнастически игри миналата седмица.     42-годишната Хьон, чийто най-популярен хит възпява работничка в текстилна фабрика, е член на ЦК на Корейската трудова партия. Тя придружи Ким при посещението му в Китай през януари и сега заема ръководна позиция в пропагандния апарат на партията. “Таймс” подчертава, че появата на певицата като политическо лице е много странна поради съобщенията, че тя е била екзекутирана заради участието си в порнографски филм. По-рано тази година южнокорейският вестник “Чосон илбо” писа, че Хьон и други музикантки в “Моранбон” са били разстреляни по заповед на лидера, защото правели порнофилм. Миналия вторник обаче певицата била назначена за зам.-директор на отдела на компартията за пропаганда и агитация, пише “Сън”, позовавайки се на официални източници в Пхенян. Смята се, че Хьон Сон Уол се познава със 7 години по-младия от нея Ким Чен Ун още от юношеските му години. Съобщенията, че тя е ликвидирана, не предизвикаха голяма изненада, защото Ким вече се е отървавал от свои близки. Други британски вестници съобщават, че по заповед на Ким Чен Ун е била извършена зловеща екзекуция. Севернокорейски генерал, обвинен в заговор за преврат, бил хвърлен в басейн с пирани, като преди това по тялото и крайниците му били нанесени рани с нож. Ким има огромен аквариум със стотици пирани, внесени от Бразилия, в една от резиденциите си. Те имат изключително остри зъби, с които са способни да разкъсат човек за минути. Смята се, че е заимствал идеята от филма за Джеймс Бонд от 1977 г. “Шпионинът, който ме обичаше”, в който злодеят Карл Стромберг убива своите опоненти, като ги хвърля в аквариум, пълен с акули. Откакто през 2011 г. севернокорейският лидер пое властта, се смята, че е наредил смъртта на 16 висши съветници. Стотици граждани също са убити. Сред жертвите са началникът на армията, шефът на Централната банка на КНДР, посланици.    ", "date": "2019.06.12", "title": "Ким хвърлил генерал на пирани"}
{"url": "http://www.classa.bg/%D1%81%D0%B2%D1%8F%D1%82/item/396606-%D0%B0%D0%BA%D1%82%D1%83%D0%B0%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-google-%E2%80%93-%D0%BA%D1%80%D0%B0%D1%87%D0%BA%D0%B0-%D0%BA%D1%8A%D0%BC-%D0%BC%D0%B0%D1%81%D0%BE%D0%B2%D0%B0-%D1%86%D0%B5%D0%BD%D0%B7%D1%83%D1%80%D0%B0", "text": "Един от най-популярните новинарски сайтове за криптовалути, CCN беше спрян днес на 10 юни, според съобщение на техния уебсайт. Публикацията, която бе написана от Йонас Борчгревинк, директор и основател на CCN Markets и Hawkfish AS, заяви, че причината за затварянето на сайта е голям спад в трафика от търсенията в Google след актуализацията Google Core от 3 юни. Борчгревинк написа, че трафикът на онлайн медията за мобилни устройства е спаднал със 71% за една нощ.     Основателят отбеляза, че те не могат да продължат да оперират при тези условия с приходите на рекламодателите. Публикацията цитира данни от Sistrix.com, където може да се види, че сайтът за крипто новини CoinDesk отчете спад от 34,6%, докато трафика на Cointelegraph спадна с 21,1%. Борчгревинк заяви, че ще преместят екипа на CNN на HVY.com, информационна платформа за журналисти. В публикацията Борчгревинк също отбеляза, че не само сайтовете за крипто новини са засегнати от актуализацията на Google. Британският таблоид The Daily Mail забелязва голям спад на посещаемостта на уебсайта. Има хора, които спекулират в интернет пространството с това, че заглавията тип “clickbait” стоят зад загубата на половината от трафика на The Daily Mail. В съобщението обаче се казва, че не могат да се определят причините зад това как и защо сайтове губят посещаемост. CNN е създаден преди шест години като първоначално сайта носеше името CryptoCoinNews Борчгревинк пише: Публикацията на CCN завърши със списък с искания към Google. Те включват тримесечно предизвестие за очакваните промени от Google Core Updates, обясняващо какво може да направи една компания, за да се подготви и да не получи такъв спад в трафика. Cryptodnes. bg", "date": "2019.06.12", "title": "Актуализацията на Google – крачка към масова цензура"}
{"url": "http://www.classa.bg/%D1%81%D0%B2%D1%8F%D1%82/item/396607-%D0%B2-%D0%BA%D1%80%D0%B5%D0%BC%D1%8A%D0%BB-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%B4%D0%B5%D1%82%D0%B0%D0%B9%D0%BB%D0%B8-%D0%BE%D1%82-%D0%BD%D0%B5%D1%84%D0%BE%D1%80%D0%BC%D0%B0%D0%BB%D0%BD%D0%B8%D1%8F-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D0%BC%D0%B5%D0%B6%D0%B4%D1%83-%D0%BF%D1%83%D1%82%D0%B8%D0%BD-%D0%B8-%D1%81%D0%B8-%D1%86%D0%B7%D0%B8%D0%BD%D0%BF%D0%B8%D0%BD", "text": "По време на неформалните срещи и разговори между президента Владимир Путин с чуждестранните лидери, включително с ръководителя на Китай Си Цзинпин, понякога са били съгласувани позициите помежду им по най-важните въпроси, заяви прессекретарят на президента Дмитрий Песков. „По време на такива срещи често става въпрос за много важни неща, както за двустранните отношения, така и за международните отношения“, заяви Песков.     „Понякога такива разговори стават по-ценни от гледна точка на съдържанието, отколкото официалните преговори“, заяви Песков. В четвъртък Путин показа Санкт Петербург на китайския лидер. Политиците си направиха разходка с лодка, а руският президент бе гид за китайския си колега. „Цялата програма, особено неформалната ѝ част, е изтъкана от такива, да кажем, акценти. За Путин това е особено важно, защото той показа любимия си роден град“, отбелязва Песков.   Превод: В.Сергеев", "date": "2019.06.12", "title": "В Кремъл разкриха детайли от неформалния разговор между Путин и Си Цзинпин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/396608-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%B1%D0%B0%D0%BB%D0%B0%D0%BC%D0%BE%D1%81%D0%B2%D0%B0%D0%BD%D0%B5-%D1%82%D1%80%D0%B8-%D0%BF%D1%80%D0%B8%D0%BC%D0%B5%D1%80%D0%B0-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Това е елементарен рефлекс: понеже никой не обича да плаща, всеки ще се заслуша, ако му обещаеш да го поразтовариш от това бреме. Нищо, че го лъжеш. Ето три примера от България. И то само от последните дни.         Изборните страсти уж отминаха, но за популизма почивка няма. Някой дава сигнал и останалите се втурват, за да не останат по-назад. Правят го почти всички - дори и някои, които иначе обичат да се оплакват от популизма. Политиката е заприличала на автомобилно състезание, участниците в което се надпреварват кой ще навърти повече километри и ще направи най-бърза обиколка. Успехът зависи от скоростта, а скоростта - от горивото на идеите: колкото по-големи дивотии, толкова по-висока скорост. Наградата, за която се борят участниците, е симпатията на избирателя.     Всички се кълнат в неговата мъдрост, но все се опитват да го лъжат, плашат и съблазняват, сякаш е слабоумен. Схемата е проста: фалшиви проблеми - фалшиви решения. Методът също: говориш на публиката онова, което тя иска да чуе. Темите са изтъркани, но вечни, понеже разчитат на елементарни рефлекси. Никой, да кажем, не обича да плаща. И затова всеки ще се заслуша, ако му обещаеш да го поразтовариш от това бреме. Ето три примера от последните дни. Парите на политиците Такава вечна тема са парите на политиците. След депутатските заплати, дъвкани през зимата, отново дойде ред на партийните субсидии - любимата тема на поредния спасител на нацията, засилил се към политиката. Той пак даде сигнал и всички се втурнаха да наддават: да не е 11 лева (на глас), а 5.  . Или направо да им ги спрем - „не стига, че ни крадат и лъжат, ами ще ги и храним“. Да, проблем с тези субсидии има, но той не е в самото им съществуване, нито дори в размера им. Може да са и по-големи, важното е да има прозрачност, отчетност и ефективен контрол. За да е сигурно, че се харчат по предназначение, че през това време партиите и отделни техни представители не бъркат допълнително в общата „каца с мед“ и че не въртят частпром, като продават политиката си на парче. Проблемът е, че такъв контрол няма. Вместо да го въведат и гарантират, сега партиите се оплакват, че без субсидиите ще са принудени да търсят пари другаде и така ще изпаднат в зависимост. Но едновременно с това се надпреварват да предлагат намаляване и дори премахване на субсидиите. Така част от публиката остава с впечатлението, че има нещо гнило. И че съществуването на партиите и на самата демократична политическа система може да е безплатно. Всичко обаче си има цена, която рано или късно неизбежно се плаща - по един или друг начин. Ако например днешните партии, при всичките им кусури, бъдат окончателно изкупени и властта бъде безалтернативно бетонирана в ръцете на техните задкулисни господари, цената ще е много по-висока от сегашните субсидии. Данъците Данъците са друга вечна тема. Този път стартовият изстрел бе даден от една от опозиционните партии: да намалим ДДС за някои стоки от първа необходимост - хем цените за хората ще паднат, хем икономическият растеж ще скочи. Всички прекрасно знаят, че нищо такова няма да се случи. Знаят също така, че идеята е безсмислена и даже вредна, но няма как да изостанат в надцакването. В резултат друга опозиция щедро разшири списъка със стоките и даже светкавично внесе законопроект. Управляващите съвършено справедливо обясниха, че така намалените приходи от ДДС ще трябва да се компенсират със свиване на някои разходи или с вдигане на някой друг данък. Което не им попречи да обещаят дебат и да пуснат в кошницата с подаръци още една стока - с нулева ставка. Да, проблем с данъците има. Но той не е в размера им, а в това, че държавата ги харчи нерационално, неефективно и често не по предназначение. Поради което услугите, за които ѝ плащаме, са некачествени. Вместо да направят нужните реформи, партиите обясняват, че парите не стигат, понеже данъците са ниски. Но едновременно с това предлагат да ги направят още по-ниски. Така част от публиката остава с впечатлението, че и тука има нещо гнило. И че сигурно наистина има някакъв начин да плащаш по-малко, а да получаваш повече. Безплатни неща обаче няма, а спестеното от нулевите ставки за едно неизбежно се плаща с цената на нещо друго. Цената на тока Разбира се, любимата гонка на всички популисти е цената на тока, понеже им дава възможност да развият най-висока скорост. Там надпреварата е сезонна и тепърва ще се разгаря около 1 юли, когато регулаторът обявява новите цени. Но стартът вече е даден - разни обществени защитници и опозиционери вече протръбиха, че цените ще са нереални. И че предстои нов грабеж. Всъщност, реално повишение на цените на тока няма да има. Предстои само да бъдат коригирани с размера на инфлацията, което е индексация, а не поскъпване. Именно в това обаче е истинският проблем - цените от години са нереално ниски и не покриват направените по веригата разходи. Защото с всевъзможни еквилибристики и с участието на всички управляващи те постоянно са натискани надолу. В резултат от което цялата енергийна система е доведена до ръба на пропастта, а отделни части от нея вече са се сгромолясали и излизане няма. Вместо да направи нужните реформи и да подготви хората за предстоящия неизбежен енергиен преход, властта задълбочава кризата, като пробутва скъпи, безсмислени, политически и корупционно мотивирани гигантски проекти. И продължава да дава мило и драго, само и само да не се чуе за някакво поскъпване и да не се ядосат избирателите. Така част от публиката остава с впечатлението, че има нещо гнило. Което е напълно вярно. Както и че токът (парното и прочие) е нещо, за което всеки може и трябва да плаща толкова, колкото му е удобно. (На принципа „от всекиго според възможностите, всекиму според потребностите“.) Което е напълно погрешно. Защото цената накрая неизбежно ще бъде платена. Само дето спестеното ще се стовари наведнъж с многократно по-голяма тежест. Но, разбира се, от онези, които с бясна скорост навъртат обиколки на пистата на популизма, няма да чуете нищо такова. Какво мисли публиката Парадоксалното в цялата ситуация е, че те през цялото време се обвиняват един друг в популизъм. Но не се отказват от надпреварата. Парадоксално е също така, че част от публиката много добре знае или поне усеща, че я лъжат, но въпреки това се хваща на въдицата. Друга част гледа на цялото това шоу с безразличие, насмешка или отвращение. От количественото съотношение между тези две части зависи накъде ще тръгнат нещата по-нататък.    ", "date": "2019.06.12", "title": "Голямото баламосване: три примера от България"}
{"url": "http://www.classa.bg/%D1%81%D0%B2%D1%8F%D1%82/item/396609-%D0%B2-%D1%80%D1%83%D1%81%D0%B8%D1%8F-%D1%83%D0%B4%D0%B0%D1%80%D0%BD%D0%BE-%D1%81%D1%82%D1%80%D0%BE%D1%8F%D1%82-%D1%87%D0%B5%D1%80%D0%BA%D0%B2%D0%B8", "text": "В Русия се откриват средно по три нови черкви на ден. На някои места те са дори повече от магазините за хранителни стоки. В същото време детски градини не достигат, а броят на болниците намаля наполовина.       Провалилите се плановe за изграждане на православен храм в централен парк в руския град Екатеринбург - след масови народни протести - не е единственият подобен скандал в Русия. По подобен сценарий се развиха и събитията в Москва през 2015 година, където гражданското недоволство спря изграждането на църква в парка \"Торфянка\". Три храма на ден Руската православна църква (РПЦ) открива ударно нови православни храмове в страната. В края на май патриарх Кирил съобщи, че на ден се освещават средно по три нови храма. \"Но не защото имаме много пари и се чудим как да ги похарчим, а защото след години, в които хората бяха обречени на атеизъм, с умовете и сърцата си разбраха, че без Бог нищо не става\", уточни той.     Мрежата от православни интернет-издания Prihod.ru подкрепи думите на патриарха с конкретни цифри: към началото на 2019 г. в страната е имало 38 649 действащи черкви, като през последните 10 години броят им се е увеличил с над 9 хиляди. Това означава, че на ден са отваряли врати средно по три нови храма. Дякон Андрей Кураев не вижда нищо изненадващо в ударното изграждане, по стахановски, на нови черкви в страната. В тази връзка той припомня, че това се случва след дълги години на застой по време на съветската власт. \"Също като в икономиката е: ако някоя недостатъчно развита страна започне да постига високи темпове на растеж, това съвсем не означава, че изведнъж тя е изпреварила другите. Просто изходната база е много ниска. Затова и тези цифри не са изненадващи. Все още не сме се възродили напълно\", посочва духовникът. През 2011 година в Москва беше приета специална програма за ускорено изграждане на черкви. Документът, наречен „Храм 200\", предвижда изграждането на 200 нови черкви в руската столица. Тогава кметът на Москва Юрий Лужков обеща на патриарх Кирил, че в руската столица \"няма да остане място без храм в непосредствена близост\". За 8-те години оттогава насам са построени 48 нови черкви, а 29 други са в строеж. Парите за тяхното изграждане се събират от дарения, а градските власти помагат с терените и комуникациите. \"Не съм против храмовете, но няма детски градини и поликлиники\" Скоро в московския район Ростокино ще се появи още един православен храм. За много от жителите на квартала той ще се окаже по-близко, отколкото най-близкия магазин за хранителни стоки. Земята, върху която той се изгражда, е част от защитена територия, в която попада и най-старият мост в Москва - над река Яуза – изграден още по времето на Екатерина Велика.   Руският богослов Константин Михайлов смята, че изборът на мястото в Ростокино не е никак случаен: \"Изграждането на храм в парка е много удобно - земята е общинска, а общината с желание я преотстъпва на църквата. Това е много по-лесно, отколкото теренът да бъде изкупен от собствениците на земята. Освен това една черква в парк е много по-атрактивна, това я прави по-привлекателна\", казва той за ДВ и допълва, че за Руската православна църква е важно да демонстрира присъствие в ключови точки на руския мегаполис. След протести на жителите на Ростокино, строителството временно беше спряно, но по-късно бе възобновено. \"Нямам нищо против изграждането на храма, но се притеснявам, че в района няма достатъчно детски градини, а неотдавна закриха и местната поликлиника. До нея имаше център за физиотерапия, който също затвори врати\", казва Елена, която не желае да назове  фамилното си име. Според държавната статистическа служба Росстат, от 2000 до 2017 г. броят на болниците в Русия е намалял наполовина - от 10 700 на 5 300. Има ли дефицит на черкви?     71% от руските граждани се определят като православни. Това обаче не означава, че всички те редовно ходят на черква. Според авторите на изследването от американския център Pew Research, за много руснаци православието е свързано с националната идентичност. От руско изследване на общественото мнение, направено от ВЦИОМ, става ясно, че само 9% от православните руснаци спазват всички религиозни обреди. А още по-малък е делът на онези от тях, които ходят редовно на черква - по-малко от 5%. Според сайта \"Приходы.ру\", на всеки 5540 руснаци днес се пада по един православен храм. Много или малко е това? \"Не можем да твърдим, че в страната има сериозен проблем с недостиг на черкви. Вярно е, че за Великден много хора посещават литургиите и не всички успяват да си намерят място в черквите. Но така е само на големите християнски празници. По-скоро вижте колко хора посещават неделната служба\", казва богословът Михайлов. Тези думи се потвърждават от гледката в откритата през миналата година черква в московския район Отрадное: на последната неделна служба присъстваха 75 души. А черквата, вдигната по програмата \"Храм 200\", предлага място за 500 богомолци.    ", "date": "2019.06.12", "title": "В Русия ударно строят черкви"}
{"url": "http://www.classa.bg/%D1%81%D0%B2%D1%8F%D1%82/item/396610-%D0%B2%D0%B0%D1%82%D0%B8%D0%BA%D0%B0%D0%BD%D1%8A%D1%82-%D0%BD%D0%B0%D0%B4%D0%B8%D0%B3%D0%B0-%D0%B3%D0%BB%D0%B0%D1%81", "text": "Ватиканът издаде документ, с който критикува \"джендър теорията\". Тя противоречи на вярата, здравия разум и човешката природа, смятат авторите на документа. Активисти го наричат \"зловреден\".       \"...Бог сътвори мъжа и жената\" - под това заглавие Ватиканът издаде наръчник, посветен на отношението към т.нар. джендър теория, който е предназначен за католическите училища. В него се посочва, че в учебните заведения има спешна нужда от разяснения по въпросите на сексуалността. Според документа, джендър теорията е \"идеология, която отрича разликата (...) между природата на мъжа и природата на жената, стремяща се към едно общество без полови различия, с което разрушава антропологичната основа на семейството\". Наръчникът се противопоставя на \"тенденцията за заличаване на половите различия между мъжа и жената\". Но същевременно се изтъква, че \"никой не бива да бъде преследван или дискриминиран заради своята вяра или сексуална ориентация\".      Още в увода на въпросния наръчник, състоящ се от 57 отделни точки, се посочва, че трябва да се прави разлика между научното изследване на половете и джендър идеологията. Целта на изследователите на половете била да разберем по-добре в какво се изразяват разликите между мъжа и жената в различните култури, пише в документа. Това \"противоречи на вярата и здравия разум\" В много случаи обаче днес се насаждат \"уж неутрални концепции за образа на човека\", които \"противоречат на вярата, на здравия разум, но и на човешката природа\", четем по-нататък в наръчника. \"Отдалечаването от природата\" водело дотам, че чувствата на отделния човек се превръщали в единствен критерий при вземането на решения. Подобен поглед върху нещата водел до \"размиването\" на разбиранията за сексуална идентичност и за семейство, се казва още в документа. Според неговите автори, основите на тези теории са залегнали в \"една дуалистична антропология, която разделя тялото (сведено само до безжизнен материал) от човешката воля, която пък получава абсолютната свобода да манипулира тялото по свое собствено усмотрение\". В нейната основа е залегнала една \"смущаваща концепция за свобода\", ръководена от чувства и желания, някои от които са само временни. Сдружението New Ways Ministry, застъпващо се за правата на лесбийките, хомо- и бисексуалните, както и на трансджендърите (ЛГБТ) в Католическата църква, разкритикува остро \"зловредния\" документ. Според активистите, неговата подвеждаща информация \"ще доведе дотам, че семейства ще започнат да отхвърлят децата си, а хомосексуалните и трансджендърите ще продължат да бъдат дискриминирани\". Полът не се определя \"само от външните полови органи, а също и от генетични и химични фактори, както и от хормони, които не са видими веднага след раждането. Ватиканът си остава някъде в Средновековието, насърчава грешни тези и се опира на митове, слухове и откровени неистини\", се посочва в становището на сдружението. \"Коварна индоктринация\" Католическата църква, но и папа Франциск често се обявяват открито срещу т.нар. джендър теория, защото тя, според тях, подкопава традиционната представа за мъжа и жената като брачни партньори и родители. Така например през 2016 година папа Франциск обвини френската държава, че разпространявала джендър теорията в училищата. Чрез джендър теорията френските учебници способствали за \"коварна индоктринация\". Според папата, \"едно е да си хомосексуален или да си сменяш пола, друго е да интегрираш тази тема в учебния процес\".    Подобни оценки за т.нар. джендър теория се съдържат и в книгата на папа Франциск \"Amoris laetitia\" от 2016 година, посветена на брака и семейството. \"Човешката идентичност бива принасяна в жертва на някакъв индивидуалистичен свободен избор, който с течение на времето се променя\".    ", "date": "2019.06.12", "title": "Ватиканът надига глас"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396599-%D0%BF%D0%BE%D1%89%D0%B0%D0%BB%D1%8C%D0%BE%D0%BD%D1%8A%D1%82-%D0%BF%D0%B5%D0%B9%D0%BE-%D1%81%D0%B5-%D1%80%D0%B0%D0%B7%D0%B2%D0%B5%D0%B4%D0%B5", "text": "Пощальонът Пейо, който нашумя преди години в предаването \"Имаш поща\" обяви, че се е развел със съпругата си Мария след 19 години.   В телевизионно интервю той не пожела да коментира причините за разлъката, но обясни, че с жена си поддържат нормални и цивилизовани отношения.     Децата му Виктория на 19 години и Кристиян, който съвсем скоро ще стане на 18, приели промяната в личния живот на родителите си съвсем спокойно.     \"И двамата поехме по нов път и сме видимо щастливи\", бе лаконичен Филипов. Той се жени за Мария рано - още на 24 години, след като се влюбва в сервитьорката в кафенето, където ходи редовно. Оказва се, че момичето е негова колежка от Музикалната академия.     Бившата на Пейо обаче не продължава в това поприще, а започва бизнес със салон за красота. Многобройни публикации преписваха на Филипов редовни флиртове с млади и апетитни клиентки на неговия пиано бар. Дали те са причина за раздялата обаче, остава само да гадаем.", "date": "2019.06.12", "title": "Пощальонът Пейо се разведе"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396600-%D1%81%D0%B0%D0%BD%D1%8F-%D0%B1%D0%BE%D1%80%D0%B8%D1%81%D0%BE%D0%B2%D0%B0-%D1%83%D0%B4%D0%B0%D1%80%D0%B8-%D0%B4%D1%8A%D0%BD%D0%BE%D1%82%D0%BE", "text": "Саня Борисова щеше да умре от глад, ако не беше нейната сестра, убедени са хора от родния на актрисата град Видин. Вече близо 2 години тя се чудела как да свързва двата края, след като мъжът й Ники Илиев решил да сложи край на брака им. Благодарение на сестра си обаче успяла да се отлепи от дъното. Както обикновено става с жените, които градят кариера благодарение на мъжете си, кризата в личния живот на Саня бързо довела и до сериозен финансов срив. Дълго познатите на актрисата се чудели от какво живее тя, след като роднините на бившия й съпруг отрязали всички контакти с нея и я оставили без работа. Оказва се, че основният й източник на доходи в момента е нейната сестра Ирена, която е манекенка в Дубай, пише \"Уикенд\".      Момичето изкарвало луди пари от реклами на световно известни компании. Това личи от луксозния начин на живот, който демонстрира. Говори се, че лети само в първа класа и то с арабските авиолинии, които се славят като най-луксозните в света. Редовно е гост на партита на модни марки като „Шанел\" и „Версаче\", а в България идва рядко, само за кратки срещи с роднините. Със Саня обаче поддържали тясна връзка чрез социалните мрежи и всеки път, когато си звънели, пишман актрисата се оплаквала, че няма работа и е на червено. В крайна сметка Ирина, която в Дубай е популярна като Рене, задействала връзки, за да извади сестра си от дупката. Уредила й три договора за реклама като инфлуенсър. В момента Саня е ангажирана да пуска в социалните мрежи снимки с продуктите на трите фирми, за което получавала хонорари. Това обаче далеч не бил основният й източник на доходи. Всъщност парите, с които живеела, идвали най-вече от спечеленото от сестра й. „Саня отдавна е на хранилка при Ирина. Тя й праща поне по 2000 лева всеки месец, отделно я обзавежда със скъпи дрехи, обувки и козметика, които получава като манекенка от различни фирми. Но Саня пак не е доволна\", твърдят хора от Видин. Бившата г-жа Илиева не искала подаяния, а мечтаела сама да трупа пачки по примера на сестра си. Напоследък тя се е отдала на опити да става инфлуенсър, след като никой вече не я иска като актриса. Освен това правела сериозни напъни да пробие в арабския свят, където синеоките блондинки като нея са издигнати на пиедестал. Засега обаче е много далеч от успеха на своята родственица. Рене има близо 360 хиляди последователи в Инстаграм, докато тези на Саня са малко над 17 хиляди. Оттам и цената й като инфлуенсър е доста незначителна.", "date": "2019.06.12", "title": "Саня Борисова удари дъното!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396597-%D0%BA%D0%BE%D0%BD%D1%87%D0%B8%D1%82%D0%B0-%D0%B2%D1%83%D1%80%D1%81%D1%82-%D1%88%D0%BE%D0%BA%D0%B8%D1%80%D0%B0", "text": "Австрийският певец Том Нойвирт, победител от конкурса \"Евровизия 2014\", известен също така под сценичното име Кончита Вурст, многократно е казвал, че е отегчен от образа си на \"жена с брада\" и иска да промени своя имидж. И сега, изглежда, този ден е дошъл.      По време на концерта си във Виена, изпълнителят се появи пред публиката с нова визия - и тя изглежда още по-шокираща от добре познатата ни. Изпълнителят излезе на сцената в кожа а-ла садо-мазо, оплитаща цялото му тяло, на високи токчета и с цилиндър на главата.      За второто си излизане на сцената, певецът имаше кожено бельо, мрежесто прозрачно боди и високи черни ботуши. За да \"довърши\" окончателно публиката, на финала Том Нойвирт облича костюм, наподобяващ на балерина.  ", "date": "2019.06.12", "title": "Кончита Вурст шокира"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/396598-%D0%B4%D0%B2%D0%BE%D1%80%D0%B5%D1%86%D0%B0-%D0%BD%D0%B0-%D0%BA%D1%80%D0%B0%D0%BB%D1%8F-%D0%BD%D0%B0-%D0%BA%D0%BB%D0%B5%D1%8F", "text": "Шампионът от \"Ролан Гарос\" Рафаел Надал се поскри от погледите на феновете и журналистите след големия триумф. Испанецът използва дните след турнира в Париж и преди старта на сезона на трева, за да си почине в лятната си къща в Майорка, която купи през 2014 година за 4 милиона евро. \r\n За разлика от много други свои колеги, Рафа Надал не разполага с корт и фитнес център в двора, но разполага с всички условия за почивка. \r\n         Надал реално има кътче от рая със средиземноморска градина, частен плаж и... пещера в морето. Имотът е има гледка към морето от три от четирите си страни и е на едно от най-хубавите места в градчето Порто Кристо. \r\n\t \r\n \r\n \r\n \r\n", "date": "2019.06.12", "title": "Двореца на Краля на клея"}
