{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393892-%D1%83%D0%BB%D0%B8%D1%86%D0%B0-%E2%80%9E%D0%BB%D0%B0%D1%82%D0%B8%D0%BD%D0%BA%D0%B0%E2%80%9D-%D0%B2%D0%B7%D0%B5-%D0%BE%D1%89%D0%B5-%D0%B5%D0%B4%D0%BD%D0%B0-%D0%B6%D0%B5%D1%80%D1%82%D0%B2%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2", "text": "Преди 23 година на ул. „Латинка” пред дома си бе убит Андрей Луканов – архитектът на криминалния преход Въпреки енергийната псалмова защита на сградата на ул. „Латинка”, в която Цветан Цветанов си купи апартамент, защитата не сработи. Оказа се менте, търговски трик за лековерни купувачи като него, развили зависимост  към трупането на жилища!  Вместо да осигури недосегаемост и светли дни на купувача, псалмът, вграден в сградата,  го прати директно  в устата на „лъва” и „змията” и  на кладата на общественото възмущение. И сега много хора го чакат да се върне от САЩ, за да го бият. Но така се получава, когато не гледаш на коя улица си купуваш жилище, ами се лъжеш по някакви псалми и енергийни щитове. По-младите вероятно не знаят, че на ул. „Латинка” №15 бе убит Андрей Луканов – архитектът на вандалско-криминалния преход. И до днес името му е символ на алчност, безскрупулност и социопатична липса на срам и чувство за мярка. Луканов оглавяваше две правителства през 1990 г. Първото  от 8 февруари до 21 септември 1990 .  Второто – от 22 септември до 20 декември. Това е времето на хепер спекулата, на прощъпулника на мафиотски структури, на купонната система за снабдяване поради острия дефицит на основни стоки и услуги за населението и надигащата ръст инфлация.  Икономическата и духовна криза, обхванали страната, са останали в историята под името „Луканова зима“.  На 9 юли 1992 г. е арестуван и подведен под отговорност с предположение, че като първи заместник-председател на Министерския съвет през периода 1986 – 1989 г., действайки в съучастие с длъжностни лица, заемащи отговорно служебно положение, е присвоил обществено имущество в особено големи размери. Но не е осъден и делото е прекратено. Освободен е на 30 декември 1992 г. След освобождаването Луканов подава жалба до Европейския съд по правата на човека в Страсбург. Жалбата е определена за допустима по отношение на твърдяната от него незаконност на задържането му под стража. През март 1997 г. независимият европейски съдебен орган приема, че задържането под стража на Андрей Луканов не е било законно по смисъла на Европейската конвенция за защита правата на човека и основните свободи, и България е осъдена да плати 40 000 френски франка за незаконния му арест. След тези  премеждия Луканов стъпи и с двата крака в най-крупния бизнес – горивата. От 1995 г. Стана съдружник и президент на съвместно руско-българското акционерно дружество „Топенерджи“ АД с уставен капитал от 60 млн. лв., в който с равни дялове 50:50 участват българската държавна фирма Булгаргаз и руският газов концерн „Газпром“. Една година по-късно- на 2 октомври 1996 г. ,  бе застрелян  с четири куршума пред дома си на ул. „Латинка“ 15. Веднага след смъртта му в печата се появиха  много и различни версии – от покушение на „енергийната мафия“ до разчистване на сметки след сблъсък с групировките, които по негово време държха в железна хватка държавата и всяваха в населението ужас и страх. Ако съзирате сходни  харктерови черти при Луканов и Цветанов, да знаете, че не е случайно- такъв е психопрофилът на бруталните суматори на властта, с която разполагат. Луканов осъди държавата в Страсбург заради неспазена буква на закона при ареста му, а Цветанов оправдава покупката на поредния си апартамент с изрядните си документи. Иван Михайлов … В мрежата се появи  и  колаж със следния текст: „Следващата стъпка на Боса на ГЕРБ ще бъде да събере най-верните си хора в една сграда-за да ги командва от един асансьор разстояние”. Към него бяха написани различни мнения. Емил А: „Една сграда едва ли ще му стигне. В неговия случай си трябва цял затворен комплекс. Иначе не би могъл да  събере  на едно място Личните си кметове, Личните си областни координатори на ГЕРБ, Личните си депутати и евродепутати, Личните си областни управители, Личните си исши чиновници в министерства и агенции. Само за фамилията на Снежана Дукова ще му трябва отделна жилищна кооперация”. Kiril Ganchev: Ейййй, успокоих се. Сега като ни се повиши кредитния рейтинг и сигурно ще можем да заделим нужните средства, за да се доберем до някой недвижим имот на фирма Артекс на преференциална цена. За тая цел предлагам веднага като се върнеш от САЩ да организираш един лайф-коучинг семинар и да ни инфлуенснеш как да си управляваме инвестициите в недвижими имоти на по- ниски цени. Моля те. Влизам с 30 лева за участие. ", "date": "2019.03.24", "title": "Улица „Латинка” взе още една жертва-Цветанов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393887-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%E2%80%9E%D0%B4%D0%BE%D0%BC-%D0%B7%D0%B0-%D1%86%D0%B5%D1%86%D0%BE%E2%80%9C-%E2%80%93-%D0%BF%D0%BB%D1%8A%D1%85%D0%BE%D0%B2%D0%B5%D1%82%D0%B5-%D0%BF%D0%BB%D1%83%D0%B2%D0%B0%D1%82-%D0%BA%D1%8A%D0%BC-%D0%BF%D0%BE%D1%82%D1%8A%D0%B2%D0%B0%D1%89%D0%B8%D1%8F-%D0%BA%D0%BE%D1%80%D0%B0%D0%B1", "text": "Каквото и да предприеме Бойко Борисов към своите все по-малко именити и все по-богати съпартийци Цецо Цветанов и Цецка Цачева то няма да свърши работа. Освен отстраняване. Два месеца преди изборите може това да е трудно решение, но единственото спасително.     Митът, че Цветанов е незаменим, е създаден и се поддържа от самия него. За някои местни гаулайтери може и да е такъв, но за обикновените фенове и симпатизанти отдавна не е. Важен е до момента, в който има власт да урежда назначения. Когато вълшебната кадрова пръчица му бъде отнета – се превръща в богато нищо. Която й да е партия от големите, разполага с достатъчно кадри, превъзхождащи в много отношения несменяемите титуляри. Някога Искра Фидосове бе от „незаменимите“ - днес е спомен от нафталина. Депутати и министри от ГЕРБ преди време също вдигнаха врява, че напускат и правят алтернативна формация. Нищо не излезе.     Лютви Местан бе лидер на ДПС и всички край него го превъзнасяха, че е най-бляскавият наследник на Доган. Когато Доган и Пеевски го отстраниха, изчезна и целият блясък и днес никой не коментира и помпозните му фрази. Дори Касим Дал, безспорно един от най-влиятелните, автентични и уважавани лидери на движението не успя да създаде силна алтернатива.     Корнелия Нинова избави БСП от някои „вечни авторитети“, които още се опитват да вдигат врява около себе си, но животът ги изтласка в политическата канавка. Периодичните им опити да създават шум и тра-ла-ла по конгреси и пленуми само доказва тяхната избледнялост.       Историята рядко помни политици, освен ако не са притежавали и други таланти като Цезар, Цицерон, Наполеон, де Гол, Чърчил, Сталин, Бисмарк и може би за нас Петко Каравелов и Стамболов. Ако Борисов събере кураж да отстрани Цветанов и Цачева, ще върне ГЕРБ в мача за предстоящите европейски избори. Младите и трезвите хора в ГЕРБ ще го подкрепят. Кариеристите ще се снишат – те така оцеляват. Ще отнеме и аргументи от своите критици. Защото отдавна е време за радикални действия. Хората се умориха от кухи обещания, увъртания, манипулации и лъжи – всичко, което бълва всеки ден Цветанов. Цачева и Рашидов по-рядко, но със същия отблъскващ ефект. До някое време това само уморява, но вече омерзява.     Съпоставянето с БСП и натякването за привилегиите на комунистическия елит е грешен ход. Сравнението е нелепо на фона на публичните и непублично обсъжданите корупционни истории, свързани с политици, министри, прокурори, ченгета и пр. Скандалът с Цветанов, Цачева, Горанов, Рашидов и др. е копи пейст на модела „за Политбюро всичко по второ направление“. Само дето не им носят храна от х-л „Рила“, но пък ги захлебват от х-л „Берлин“… Ако и този път ни сервират формални проверки на скандала, ситуацията ще се усложни до степен на криза. Съмненията, че силните на деня винаги излизат „в бяло“ толкова са натежали, че е нужно съвсем малко нахалство в същата посока, за да се отприщи нещо, което трудно може да се дефинира в момента. Който е пропуснал събития като тези в Унгария 1956, Чехия – 1968 и Полша – 1980 ще трябва да навакса по някакъв начин дефицита на демократичен импулс и опит. Мнозина смятат, че Борисов е в трудно положение, защото бил емоционално обвързан с Цветанов, дори и с Цачева. Само че сантиментите не важат в политиката, а когато някой им се отдаде – се проваля. Който им се поддава – губи. Ситуацията е такава, че за да спаси ГЕРБ, управлението и себе си Борисов трябва да реже. Големия реформатор Ли Куан Ю, бивш премиер на Сингапур бе казал: За да преборите корупцията, вкарайте в затвора трима свои приятели. Вие знаете защо, и те знаят защо. Възможно е, разбира се, Борисов да избере варианта „всичко е законно“. Само че това ще го вкара в още по-големи проблеми, защото ще е задължително „изпиране“ на малоумните действия на пазарувалите новобогаташи-политици. Което пък гарантира окончателния срив в доверието към прокуратура, НАП, КОНПИ и пр. Не че сега го има. Просто ще изгубят окончателно съдържание и смисъл. Изкушавам се да припомня Чърчиловото определение за строя, който уж сме погребали, а продължаваме да му правим изкуствено дишане. Социализъм, според него, е когато плъховете плуват към потъващия кораб. Цецо се изпъчи от Велико Търново: Ако се докаже, че всичко около покупката на апартамента ми е законно, някой ще ми се извини ли?! Тази убеденост, какъв ще е резултата, е страшна наглост. Тя отвращава най-много. Който не го осъзнава, вече е в моргата.       Ами ако проверката се извърши както трябва, тогава какво? Все има един първи път. Чуват се и предположения, че Цецо е недосегаем, защото можел да проговори. Да проговори за какво? Това не е ли признание, че сме на пиратски кораб? И Пеевски можел да проговори – плашат други. Цацаров можел да проговори, щото нали… Никой няма да проговори, защото са страхливци. Защото ги свързват тежки зависимости. Просто трябва да бъдат изхвърляни от борда един по един. За нещо повече нямаме култура и воля. Чакаме отвътре да се почнат или да ги натиснат отвън. Както вероятно е станало и в последния случай. Особености на българската действителност.  ", "date": "2019.03.24", "title": "Скандалът „дом за Цецо“ – плъховете плуват към потъващия кораб"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393888-%D0%BA%D0%B8%D1%80%D0%B8%D0%BB-%D0%BA%D1%80%D1%8A%D1%81%D1%82%D0%B5%D0%B2-%D1%81%D0%B8-%D1%81%D0%BF%D0%BE%D0%BC%D0%BD%D1%8F-%D0%BA%D0%B0%D0%BA-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B3%D0%B5%D0%BE-%D0%BC%D0%B8%D0%BB%D0%B5%D0%B2-%D0%B2-%D1%8F%D0%BC%D0%B1%D0%BE%D0%BB", "text": "\"Спомени за културния живот между двете световни войни\" е най-ценното произведение на Кирил Кръстев, което запазва културната ни идентичност за поколения напред     Кирил Кръстев (1904–1991) е сред най-изтъкнатите интелектуалци на своето време. Завършва естествени науки в Софийския университет и специализира изобразително изкуство в Париж. Утвърждава се като есеист, литературен и кинокритик, публицист, изкуствовед. Създател, редактор и сътрудник на редица вестници и издания на културна тематика, той е винаги във вихъра на събитията. Мемоарната книга на Кирил Кръстев „Спомени за културния живот между двете световни войни” (Ера) представя панорамна картина на културния живот в България между двете войни. Той ни предоставя сведения и интересни факти относно най-видните творци и интелектуалци, дружества и редакции през този период. В неговия специфичен стил, неподдаващ се на категоризация и клишета, Кирил Кръстев разказва за срещите си с Гео Милев, проф. Константин Гълъбов, Чавдар Мутафов, Асен Златаров, Елисавета Багряна, но и дава оценка на творчеството им, съпоставяйки го с личния им живот.     „Спомени за културния живот между двете световни войни“ е най-ценното произведение на Кирил Кръстев, което запазва културната ни идентичност за поколения напред. Изданието съдържа допълнителни материали от личните тетрадки на Кирил Кръстев. Следва откъс. Г ео Милев пристигна в Ямбол на 20 май 1922. Аз бях нещо зает по време на пристигането му и закъснях да отида навреме на гарата, но всичките „модернисти“ бяха там. Наех един файтон и препуснахме да ги посрещнем. Гарата е на два километра по криволичещ път. След тогавашния железен мост над Тунджа, за мой ужас и срам, пресрещнах групата от тридесетина „апостоли“, поела пеша по прашното шосе към града – нямало файтони за толкова души, подозирам, и по икономически причини. Сред тях като античните философи-перипатетици, обграден от пъргави подрипващи, въодушевени ученици, вървеше възнисък, плещест човек, облечен в груб кафяво-пепитен костюм и яки обуща, без шапка, с известната прическа, маскираща едното око, подсилваша будността на другото, с бастун в ръка. Гео Милев. Когато ме представиха, той не закъсня да подхвърли упрека: „Единственият абонат на „Везни“ във вашия град, при толкова много съмишленици!“. Апостолът на модерното изкуство беше прав: новите и борчески идеи искаха своите „спомоществуватели“, но тъй като моите броеве „Везни“ се четяха, обсъждаха и поглъщаха колективно в моята квартира, другите „адепти“ се смятаха освободени поотделно от материално „съпричастие“ (както се казва сега) за подкрепа на тези идеи. Групата продължи пеша към града, вече сред разкошния растителен и речен пейзаж на парковете при завоите на пълноводната тук Тунджа. В самото начало на града се издига кокетната неокласична сграда на Военния клуб, в чието преддверие току-що завършилият гимназия Мирчо Качулев наскоро бе открил художествена изложба от „модерно изкуство“ – живопис и графика. Пътьом влязохме в нея и тя много изненада Гео Милев, че не познава този интересен „български модернист“, и после писа похвален отзив за нея в местния вестник „Тунджа“. Случаят Качулев описвам отделно. Групата реши да заведе Гео Милев първо за „славянска почерпка“ и опознанство в Каргона, втората част на града зад реката, в патриархалния дом на писателстващите братя Тодор и Георги Драганови, тогава също гимназисти-абитуриенти. Като слязохме до дългия дървен мост за Каргона, в чийто край се въртеше живописна воденица, решиха за по-пряко да преминем реката с плоскодънни каици, каквито се намираха там за услуга на гражданите. Насядахме, по един правостоящ задвижваше и управляваше всеки каик с дълъг прът, забиващ го в тинестото дъно. По едно време, сред реката, каикът, в който седеше Гео Милев, силно се разклати. Той не на шега се уплаши и се развика със своя малко безцеремонен речник: – Мама му стара! Има си хас да дойда в Ямбол, та да вземете да ме удавите!     На верандата пред къщата, в големия залесен двор на Драганови, стана замислена „ресепция“ на ямболския литературен „Парнас“ с високия гост – от „тартора“ Тодор Чакърмов до „изтърсака“ по онова време Недялко Месечков – с хубавото ямболско мискетово вино и изрядни мезета. Прохладата от реката, огромните брястове и пивкото вино създадоха отлично настроение и заличиха съвсем риска от пътуването с „пияния каик“. След това се отправихме през града, покрай удивителния ямболски Безистен, у нас, където Гео Милев отседна за тридневното си пребивание. Той остана много учуден от моята стая – „Белия салон“, цял почти тапициран с копия от мен на илюстрациите от „Везни“, гравюрата от „Жестокият пръстен“, немски и руски модернистични репродукции – мисля, един „Танц на Саломе“ от Франц фон Шук, някакъв „Мефистофел“ и други, цветната илюстрация от Николай Райнов на „Гарванът“ от Едгар По в първото Чипево издание, калиграфично прерисувана от мен. Честта на домакина да има такъв висок гост не му дава право да разказва куриозни подробности изобщо за гостите си. Но следвайки жанровия литературно-историчен метод на Сент-Бьов, интерпретиран у нас от проф. Иван Шишманов, ще си позволя да разкажа някои дребни витално-колоритни впечатления с ясното убеждение, че те нямат характер на подценяващ натурализъм относно големи и обичани хора, но тъкмо с чисто човешката си и делнична характеристика те се показват в пълнокръвния си жизнен образ, стават ни по-понятни и близки. Всички знаем кой е Гео Милев и националното признание, което му дължим – вторият Ботев по съдба и в социалната ни поезия. Затова може би в една първа редакция на тези спомени сестра му, Пенка Mилева Касабова, отстрани някои жанрови моменти, които тука мисля да разкажа. Те са, на първо място, с гастрономична семантика. Гео беше добър и обременен домакин, често го виждах в София с мрежи, пълни с продукти. Но той сам обичаше да си похапва, може би имаше разширен стомах и както казват арабите, можеше да прекара с шепа фурми, ала ако имаше възможност, можеше да изяде цял овен. Преди всичко на вечерята у нас се очерта непредвидено различие между режима и вкусовете на домакините и госта. Бащите ни – Милю Касабов и Васил Кръстев – бяха книжари и приятели и Гео бързо се фамилиазира с цялото ни семейство. Баща ми го похвали за отличния му превод на Шекспировия „Хамлет“, който четеше сравнително на български и английски, и това му достави видимо удоволствие. Стана дума изобщо за преводаческото изкуство. Тогава читателската публика бе омаяна от преводите на „Поеми“ от Едгар По, направени от Георги Михайлов. По този повод ни учуди изказването на Гео Милев, че „наистина са много хубави, но се различават от оригиналите колкото от небето до земята“ – което мисля, че не е право. (Да каже СБ преводачи !) В менюто обаче се яви един разрив. Домашният ни обичай беше да се вечеря не с готвено, а с леки млечни, тестени и подобни храни. При вида на предложения му поднос с все пак богат и разнообразен асортимент Гео възкликна приятелски, но безкомпромисно: „Кириле, мен такова нещо не ме храни. На мене манджа ми трябва“. И ни обясни с една страница от психофизиологията на творческия процес, че за неговата експресионистична поезия, за неговия „творчески нерв“, вълнения, инвенции, споменà и „художествени кошмари“, вечер трябвало да яде силна и възбуждаща храна. Аз притичах до най-близкия ресторант и донесох две порции тиквички, пълнени с месо, които изяде с удоволствие. На сутринта, когато с логично основание се очакваше „леката кухня“ да бъде приета благосклонно, историята се повтори: „Кириле, нали остана нещо от снощната манджа?“. Наистина, количеството ѝ спаси положението за втори път. Тази малка гастрономична страница има своята благосклонна поанта накрая, при изпращането на госта. Бяхме се събрали осем души в моята стая. Майка ми беше майсторка на баница с млечен крем и донесе по един доста голям квадрат за всекиго. Гео пак отказваше да яде такива „благи работи“, но най-после склони да опита „за хатър“ на домакинята. И сега го виждам как, като захапа своето парче, окупира с двете си ръце всичкото количество с репликата: „Моля те, иди донеси още за другите, такава вкусна баница не съм ял досега в живота си“. С това той остави най-мил и често споменаван спомен у домашните ми. Сказката на Гео Милев беше определена за вечерта на втория ден. Аз бях зает в книжарницата ни и той излезе да се поразходи сам и да се запознае с града. По едно време пристигна запъхтян Недялко Месечков: „Тичай в полицейския участък до съдилището, арестуваха Гео Милев!“. Изтърчах като стрела. Сварих Гео да се разтъпква нервно в приземието, почуквайки с бастунчето, и гневно да се кара с полицейския пристав: „Аз съм писател, това е оскърбление за българските писатели. Дошъл съм за сказки, да просвещавам хората. Ей такива афиши има разлепени навсякъде. Вие трябва да следите културните прояви в града ви и да отгатнете кой мога да бъда, а не да правите такива гафове – да ме арестувате. Това е срам за града ви!“. Тирадите му не хванали място, както интервенцията ми, понеже ме познаваха и имах някакъв обществен авторитет поради книжарницата на баща ми – общински съветник-радикал – и читалищната ми дейност. Освободиха Гео веднага, но без извинения към писателската му особа. Тогава полицията търсеше под дърво и камък някои нелегални анархисти като например Георги Шейтанов. Този необикновен посетител на града се сторил подозрителен и даже „дегизиран“ на един стражар и се озовал в участъка. И наистина, обяснимо: Гео, със странната си физиономия, с тъмното дясно стъкло на очилата, с маскиращата раните му прическа, с изпитателното си ляво око зад силните диоптри, с небрежното си облекло, с „инферналното“ си бастунче – хвърлил в съмнение ловците на нелегални.", "date": "2019.03.24", "title": "Кирил Кръстев си спомня: Как арестуваха Гео Милев в Ямбол"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393889-%D0%BD%D0%BE%D0%B2%D0%BE%D0%B7%D0%B5%D0%BB%D0%B0%D0%BD%D0%B4%D1%81%D0%BA%D0%B8%D1%82%D0%B5-%D0%BF%D0%BE%D1%82%D0%B0%D0%B9%D0%BD%D0%BE%D1%81%D1%82%D0%B8", "text": "На 15 март 2019 г. в тихата, спокойна и „незабележима“ Нова Зеландия отекнаха изстрели от автоматично оръжие. Загинаха много невинни мюсюлмани на възраст от 4 до 77 години. Трагедията се разигра в град Крайстчърч. Нападнати бяха две джамии. Първата „Ал Нуур“ е разположена в центалната част на Крайстчърч, недалеч от градския парк. Втората джамия е Ислямския център в предградието Линууд. В района около двата молитвени храма бяха открити две коли тип SUV (Sport-utility vehicle) с прикрепени към тях взривни устройства. Местната медия Maori News съобщи същия ден, че около болницата на Крайстчърч е имало престрелка.  А главният лекар на лечебното заведение сподели пред медиите, че на 15 март в лечебното заведение е било „истинска касапница“. След кървавия хаос полицията задържа четири човека. Трима мъже и една жена. Сред тях е 28-годишният гражданин на Австралия Брентън Тарант. Той е обвинен в извършване на убийства. Друг един от арестуваните е обвинен в подстрекателство и расова дискриминация. Шефът на новозеландската полиция Майк Буш заяви: „Ние не считаме, че тези хора (с изключение на Тарант) са свързани с атаките“. По данни на новозеландските власти освен Брентън Тарант лиценз „А“ за боравене с оръжие има и още един от арестуваните. Съгласно всички официални рейтинги Нова Зеландия е една от най-стабилните и добре управлявани страни в света.  . В Нова Зеландия има висока активност по време на избори – около 77%. Не липсват и местни парадокси типични за рекламирания мултикултурализъм от дълги години.   Но това е почти нормално в рамките на насилствено налаганата толерантност от колективния Запад. Съгласно едно от съобщенията в медиите, в джамията в Линууд един от правоверните е започнал да стреля и е принудил двама от нападателите да се оттеглят.  . Но това са подробности, които буйният поток на световните новини отмива кротко и почти никой не забелязва. Нова Зеландия е държава, която е една от най-изолираните и най-отдалечените от традиционните цивилизационни центрове. С климат по-добър от този в Австралия и почти с европейско население.  Още от самото начало след терористичния атентат в медиите цареше абсолютно объркване. Коментарите за арестуваните заедно с Брентън Тарант лица затихнаха бързо.   В интернет се появиха снимки на двама въоръжени мъже, които влизат едновременно един до друг в джамията „Ал Нуур“. Въобще при анализа на събитията се вижда, че след като първоначално бяха спонтанно предоставени много детайли около кървавия хаос в Крайстчърч, постепенно постъпващата информация от мястото на събитието започна да се ограничава и „фризира“. Новозеландските власти овладяха информационния поток движещ се от страната за чужбина.  Първият логичен въпрос е:   В двете джамии и около болницата в града.   Логистиката на терористичния акт в Крайстчърч недвусмислено подсказва за организация, която е възможна само при наличието на съучастници.  . Той е типичен за експерти от чувствителни мощни структури работещи на високо професионално ниво и преследващи глобални геостратегически цели.  . Но дава възможност да се лансира сравнително лесно в публичното пространство поредната версия за „терорист-единак“.  . Тази тема е хлъзгава. Обикновено обвиненията са, че този който я развива, е конспиролог, жертва на „теорията на конспирацията“. Все пак в уважавания френски вестник „Монд“ наскоро имаше интервю с израелски експерт, който откровено коментира, че светът си няма представа колко са усъвършенствани техниките за манипулиране на човешкото съзнание.   Това е така още от времето на създаването на Тавистокския институт в английското графство Съсекс през 1921 г. През 1974 г. се провежда свръхсекретно изследване „Изменение на човешкия образ“.   Австралиецът Брентън Тарант, както и всички предшестващи го „терористи-единаци“, се вписват отлично в тази категория индивиди. Даже неговият външен вид съгласно физиогномиката засилва извода, че става въпрос да неинтелигентен индивид.  Резонансният терористичен акт в Нова Зеландия предостави на световното обществено мнение обширен „манифест“ с атрактивното заглавие „Голямата подмяна (замяна)“. Анализът на въпросния документ дава възможност „научно“ да се осмисли кървавия хаос в Крайстчърч. „Голямата подмяна“ на Брентън Тарант има изключително шрапнелен характер. „Манифестът“ притежава множество проекции, които имат пряко отношение към геополитическата мозайка в света, вътрешнополитическите битки в САЩ, ситуацията на Балканите, конфликтите в Европа и други. Прави впечатление и още един момент. „Манифестът“ е съставен като предварително изготвени отговори към най-вероятно възможните въпроси, които могат да бъдат отправени на пресконференция към Брентън Тарант след терористичния акт. Както се казва All Inclusive. Самото название „Голямата подмяна“ е взето от направената преди време идейна разработка на френския писател Рено Камю, който идейно гравитира около крайната десница. За какво става дума?   Французинът след терористичния акт в Крайстчърч се задоволи да заяви, че осъжда всякакво насилие и счита, че не носи никаква отговорност за кървавите събития в Нова Зеландия. Но това не пречи „манифестът“ на Брентън Тарант след време да стане обект на множество „научни“ изследвания и докторати. Нима с Ислямска държава не беше същото?    Млад мъж роден в бедно семейство. Никога не е имал хубава и доходна работа. Сам си признава, че е бил посредствен ученик. Брентън Тарант не вижда смисъл от това да се образова и остава без сериозно образование. Той не отива да учи в университет, защото там няма какво да научи. Споделя, че е с шотландски, ирландски и английски корени. Нещо като WASP (White Anglo-Saxon Protestants). Работил е в дюнерджийница. Преди това е спечелил пари, които е инвестирал в биткойни.   Апелите на Брентън Тарант са лишени от историческо съдържание по отношение на новозеландската територия. Все пак Нова Зеландия е земя на маорите, които са коренното население на Нова Зеландия и са известни по света със своя традиционен танц хака. В този смисъл понятието „наши земи“ е доста двусмислено и неточно откъм историческа аргументация за белия човек дошъл от Европа. Та, само маорите могат да наричан новозеландската територия „наша земя“. . Сериозен набор от гладкоцевно оръжие и щурмови винтовки. Но не обикновени бройки купени от магазин, а произведения на изкуството, персонализирани цеви, дула, приклади и оптични колиматори. Оръжията на терориста са класифицирани като „ограничено за ползване оръжие“ или като „военно-полуавтоматично“ съгласно закона на Нова Зеландия. Освен това според сайта newsrom.co.nz Брентън Тарант е бил известен като „ентусиазиран стрелец“ в стрелковия Брус клуб в град Дънидин, разположен на новозеландския Южен остров.  . А за Брентън Тарант няма нищо официално публикувано или поне коментирано в тази насока. Защо ли? Особено подозрение предизвикват множеството пътувания на „бедния“ австралийски младеж по света. Брентън Тарант посещава Пакистан, Северна Корея, Турция, части от Африка, Португалия, Испания, Франция, Афганистан и Синдзян-уйгурския автономен регион в Китай. Предполагам, че „туристическите“ посещения на австралийския дюнерджия сред северокорейците и уйгурите са прилично легендирани. Естествено, скита и по нашите балкански земи. От финансова гледна точка всички тези пътувания по целия свят за един беден младеж са абсолютно невъзможни.  . Силно смущаващи са разкритията на 17 март 2019 г. във Veterans Today на старши редактора Гордън Даф. Авторът на статията е морски пехотинец и ветеран от войната във Виетнам. Гордън Даф е считан за един от топ специалистите по въпросите на глобалното разузнаване. В своята статия американският експерт разкрива, че австралийският дюнерджия през 2017 г. влиза в Сирия. Гордън Даф твърди, че по данни на руското разузнаване австралиецът посещава Дераа, град в южна Сирия край границата с Йордания. После се прехвърля в бежански лагер недалеч от Ал-Танф, където има американска база. Посещава и лагера „Рукбан“, където се среща с джихадисти на Ал-Кайда. Бойното си кръщение Брентън Тарант посреща сред бойците на групировката „Джабхат ан-Нусра“, която е сирийският клон на създадената преди години от Осама бин Ладен организация в Афганистан.  Профилът на идеологията на терористичния акт в Крайстчърч е описан и мотивиран през конкретно фокусирана историческа призма. Полуграмотният млад австралиец показва енциклопедични исторически знания, почти професорски. Оказва се, че е дълбоко запознат със сраженията между мюсюлмани и християни. Знае дати, имена на пълководци, места на битки.  . За да напише подобен „манифест“, за да събере тази огромна по обем информация, за да я систематизира, човек трябва да притежава развит интелект. Очевидно е, че този който е написал „Голямата подмяна“, не е Брентън Тарант. По-скоро става дума за колектив от специалисти, които са сериозни познавачи на историята на Балканите. Много е трудно да си представим, че средният австралиец или новозеландец има някакви знания за Сърбия или България. Да не говорим за Милош Обилич или княз Фружин, Сеньор на Загора.  . Подхвърлената в „манифеста“ лавина от исторически имена и събития в случая има за цел да предизвика широкомащабна дискусия и мащабен пиар в глобалната мрежа. На практика с „манифеста“ се постига откровен „неймдропинг“ (name dropping). Буквално „хвърляне на имена“. Това е комуникационна техника, при която се използват постоянно имена на важни и известни хора, цитати на авторитети, названия на организации, стокови марки, специални термини и др.  . Налице е текст наситен и с мем-капани (мем- „нещо, което се имитира“). Мемовете се разпространяват, като прескачат от мозък в мозък чрез процес, който в най-широкия смисъл може да бъде наречен имитация. Мемовете следва да се разглеждат като живи структури не само в метафоричен, но и в технически смисъл.  .  . Понятията се изпълват със смисъл, който манипулаторът желае да се вкара в тях.   Според Елизабет Лопато от The Verge (американски уеб-сайт за компютърна техника) всички аспекти на терористичния акт в Нова Зеландия са били „продуцирани“ така, че да се обсъждат максимално в интернет. Журналистката нарича кървавия хаос в Крайстчърч „убийство във века на SEO“. SEO идва от Search Engine Optimization или казано на по-прост език – оптимизация за търсачки. Но както всичко друго и самите търсачки еволюират, техните алгоритми се развиват и се „научават“ да разпознават по-добре смисъла зад всяко едно търсене, не само ключовите думи, които то съдържа. Затова и оптимизацията за търсачки с времето претърпява метаморфоза и се превръща в оптимизация за хора (и техните намерения). Елизабет Лопато намеква, че терористичният акт е планиран сякаш по ключови думи от резултатите на търсенето.    . Повечето от академичните анализатори се потопиха в коментари на тези имена и събития, които са обект на дългогодишната им научна дейност. По този начин анализите на терористичния акт в Крайстчърч се разфокусират максимално и перфектно. Липсва най-същественото – синтезът, отдалечават се от същината, смисъла и целта на събитието. Ползата е, че общественото мнение си опреснява своите исторически или други познания в една или друга област. В резултат на надписите на грузински по патронните пълнители на Брентън Тарант се „активира“ рефлексивно и грузинският посланик в Австралия. Н. Пр. Георгий Долидзе реагира на имената на Давид Сослан и Давид Агмашенебели, грузински царе. Посланикът заяви публично: „Ние нямаме никаква официална информация за това, че тези надписи са автентични и действително фигурират върху тези пълнители“. Това е нагледен пример как грузинският дипломат попадна в мем-капан.  Балканската тематика е най-силно застъпена от австралийския терорист. Надписите по неговите оръжейни пълнители са на английски, руски, сръбски, български и грузински езици. „Историческите“ надписи по оръжието на Брентън Тарант са свързани с победите на християните над мюсюлманите. Малко има за победите на католическия свят над мюсюлманите, въпреки споменаването на битката при Поатие през 739 г. и морското сражение при Лепанто в залива на град Патра в Йонийско море, при нос Скрофа. При Лепанто главнокомандващ на съюзническия флот е 24-годишният Хуан Австрийски, извънбрачен син на испанския крал Карл V и доведен брат на управляващия Филип II. Тогава е сложен край на господството на турския флот в Средиземно море. Но акцентът на „меморандума“ на Брентън Тарант е поставен върху Балканския полуостров и нашествието на османлиите по нашите земи. Терористът Брентън Тарант „осъди на смърт“ в своя „меморандум“ Ангела Меркел, Реджеп Ердоган и Садик Хан, кмет на Лондон. Според австралиеца всички те са виновни за кризата с мигрантите. Има и други европейски политици, които са не по-малко отговорни за нахлуването на мигранти в Европа, но те са пропуснати.  . Практиката през изминалите години показа, че екстраполирането на черти от миналото води до груби грешки или най-малкото, позволява да бъдем лесно манипулирани в интерес на един или друг геополитически код, включително от страна на някои от нашите партньори. В това няма нищо неестествено.  Актуалната обстановка на Балканите е неспокойна. Конфликтите около и в Косово се активизират. Отново се говори за прекрояване на граници. Върху Белград се оказва огромен външен натиск. По улиците на сръбската столица народът се бунтува. Милорад Додик и Република Сръбска звучат в откровен дисонанс с плановете на глобалистите за нашия регион. Албанците искат да премахнат албано-косовската граница и да реализират идеите на Втората призренската лига и тези на Хасан бей Прищина. В Черна Гора също не е много спокойно. Западните Балкани като цяло с времето стават все по-напрегнати. На базата на разработената от Дмитрий Николаенко „Теория на социо-културните системи” /СКС/ могат да се направят интересни анализи и прогнози за настоящи и бъдещи балкански събития. В нашия регион от векове се наблюдава сблъсък и борба за надмощие между западната СКС, мюсюлманската СКС и руската СКС. Периодически, както и днес в нашия регион, се появява и китайската СКС.   Балканският конфликт е черна кутия, която може да се активира по всяко време и по различен повод, и да доведе до най-неочаквани резултати.  .  Конкретното огнище на напрежение в региона никога не е било същина на балканския конфликт.   България със свое то мюсюлманско малцинство и настоящата евроатлантическа ориентация ще се превърне в поле на конфронтация. Турция се дистанцира все повече от НАТО. В резултат на този процес на българска територия все по-ясно ще се очертава сблъсъкът между мюсюлманската СКС и западната СКС.   Съвременните балкански граници имат нестабилен характер и в бъдеще предстоят още промени. В резултат на терористичния акт в Нова Зеландия и „Голямата подмяна“ рязко се активизираха информационните ресурси на ислямистите. В множество джихадистки сайтове фигурират закани за разправа и предстоящи атаки срещу неверниците. Надписи на арабски гласят: „Нашият реванш е близко, ние скоро ще дойдем, чакай Нова Зеландия“. Очевидно е, че не става въпрос само за Нова Зеландия. Сайтовете на ислямистите са пълни със снимки на автомати с надписи за своите пълководци и обещания да се отмъсти за Крайстчърч. Ислямистите искат „реванш“.  . Отново се рециклира междуконфесионалната вражда, на която преди години Самюел Хънтингтън придаде академична обосновка. А после? После последваха идеите на адмирал Артър Цебровски, теорията за „Големия Близък Изток“ и бъдещата карта на Близкия Изток на полковник Ралф Питърс. След тях се появи „Арабската пролет“ и кървавият хаос в Близкия Изток, промените в Бразилия и Аржентина, събитията във Венецуела както и вълната терористични атентати по света, извършени от ислямски радикали.  Незабавен резултат и последствия от терористичния акт в Нова Зеландия се наблюдават в Турция. Британската медия The Times от 19 март излезе със статия на Анти Карасава и Бърнард Лаган. Нейното заглавие е:   Реджеп Ердоган бе категоричен, че атаката на 15 март срещу новозеландските джамии „не е индивидуален акт“. Брентън Тарант е влизал в Турция на 17-20 март и 13 септември 2016 г. Турската държавна телевизия TRT World цитира официални анонимни източници, които заявиха, че австралиецът е влизал в страната „с цел тероризъм или извършване на убийство“.  Вицепремиерът и министър на външните работи на Нова Зеландия Уинстън Питърс заяви, че коментарите на Реджеп Ердоган „поставят под заплаха бъдещето и сигурността на нашия народ и са абсолютно несправедливи“. Гърците, от своя страна, също реагираха и призоваха турския президент: „Такива недопустими заявления подкопават доверието, което се надяваме да създадем между нашите две страни, а тези исторически позовавания не съответстват на европейските възгледи, които уж поддържа турското ръководство“. На 31 март в Турция ще се състоят седмите за последните седем години избори. Нашите съседи ще гласуват за кметове на градове и региони. Ако острата реакция на Реджеп Ердоган за атентата в Крайстчърч е част от предизборната кампания на неговата партия, то той си играе с огъня. Вероятно турският президент е бил емоционално повлиян от факта, че австралиецът е бил два пъти в Турция. Непосредствено преди и след опита за преврат в нашата югоизточна съседка. Тогава една от целите на извършителите на преврата бе да елиминират физически Реджеп Ердоган.   „Манифестът“ на Брентън Тарант засяга и вътрешнополитическата битка, която се води между демократите и Доналд Тръмп. На въпроса „Поддръжник ли сте на Доналд Тръмп?“, австралийският радикал отговаря: „Като символ на обновената бяла идентичност и обща цел? Със сигурност.“  . Но най-мръсната атака на Брентън Тарант в неговия „манифест“ е насочена срещу Кaндис Оуенс. Тя е млада, интелигентна и красива чернокожа жена, непозната извън САЩ. През последните няколко години Кандис Оуенс е ключова фигура и глас на консерваторите. Тя успя да откъсне десетки хиляди млади афроамериканци от Демократическата партия. И естествено, стана прицел на медиите, които обслужват демократите. През декември 2018 г. Кандис Оуенс заяви, че тя лично няма проблеми с думата „национализъм“. Демократите набързо й лепнаха етикет „хитлеристка“. Брентън Тарант казва за Кандис Оуенс:  . С новозеландската трагедия в двете джамии стопанинът на Белия дом подло е ударен „с карамбол“ в гърба.    В новозеландския сайт nzherald.co.nz е посочено свидетелско показание, в което се твърди, че полицията е закъсняла твърде много, за да пристигне на мястото на престъплението. Очевидецът на кървавия хаос Халед ал-Нобани е силно разочарован от мудността на местната полиция. Той твърди: „Нямаше трафик по улиците. Необходими бяха две минути за реакция“. Полицията пристига със закъснение от 36 минути. Линейките са на мястото на стрелбата след час и половина. Мястото на терористичния акт не е отцепено от силите на реда. При подобни случаи това е първото, което полицията трябва да направи. Неадекватната реакция на местната полиция възбужда сериозни въпроси. Няма логично обяснение и за отказа на новозеландската полиция да предаде видеоматериалите от терористичната атака на американските власти, които са ги поискали за тренировъчни цели. Това също е един голям въпрос. Новозеландската премиерка Джасинда Ардърн е личност, която буди интерес. И насочва анализа в определена посока, към „дълбоката държава“ в САЩ и демократите. Джасинда Ардърн е завършила университета в Аризона. Тя е бивш лидер на Международния съюз на социалистическата младеж, който е към Социалистическия интернационал. А той се намира, както твърди Тиери Мейсан, под контрола на Хилъри Клинтън и Мадлин Олбрайт. Джасинда Ардърн е изключително близка до съпругата на Бил Клинтън. Хилъри Клинтън нарича новозеландската премиерка „superstar“.   Той хвали щедро Джасинда Ардърн: „Тя прави впечатление по света. Тя е човек, на който трябва да се обърне внимание“. Джасинда Ардърн също не остава длъжник след похвалите на Джон Подеста.  Джасинда Ардърн е била назначена за политически съветник на британския премиер Тони Блеър преди време със съдействието на Хилъри Клинтън.   Новозеландският политически коментатор Уейн Мап счита, че „Джасинда Ардърн повтаря профилите на френския президент Еманюел Макрон и канадския премиер Джъстин Трюдо“. „Тя е истински наследник на блеъризма, макар и адаптиран към XXI век“, твърди анализаторът. Джасинда Ардърн получава поста премиер на Нова Зеландия в резултат на успешно приложените аналогични манипулации на общественото мнение както при избирането на Еманюел Макрон. В определен период страната на кивитата е залята от публична кампания на феномена „Jacindamania“.  . Всички те заедно се борят яростно срещу Доналд Тръмп. Терористичният акт в Нова Зеландия е сложно и многовекторно мероприятие на структура с глобални задачи и цели. Последствията от 15 март в Крайстчърч приличат на светлините от цветен калейдоскоп.  . В обозримо бъдеще последствията от него ще се усетят на Балканите и в Европа. Увеличава се вероятността да зачестят терористичните акции на джихадистите на Стария континент.  Като се фокусира вниманието на общественото мнение върху „обективния ход“ на събитията и се изведе от вниманието на обикновените хора ролята на субективните фактори, които режисират това, което се случва в действителност. Западните Балкани навлизат в неприятна турбулентна зона, в която не са изключени драматични събития. Много е вероятно да станем свидетели на поредната промяна на границите на Балканския полуостров. След атентата в Нова Зеландия премиерът Бойко Борисов правилно свика незабавно Съвета за сигурност към Министерски съвет. Дано публично оповестеният извод, че атентатът в Нова Зеландия е резултат от действията на вълк-единак да е само за пред медиите. А всъщност държавните ни мъже да са наистина наясно с тревожната ситуация. Заедно с всичко това обаче, Тръмп паралелно ускорява зачистването на европейските елити от кадрите на „дълбоката държава“, американските демократи и отявлените привърженици на Хилъри Клинтън. Проекцията на този процес се наблюдава и в България. „Апартаментната драма“ сред управляващите е част от стартиралия процес на дехилъризиране и плавно тръмпизиране на българския политически елит. Партийните сблъсъци само прикриват същината на случващото се. Прави впечатление, че най-отявлените кадри на хилъристите у нас в последно време истерично обясняват своята евроатлантическа вярност, която е гарнирана с обилни русофобски тиради. Предстоят сериозни размествания на управленските слоеве на Балканите в това число и в България. Балкански политически фигури като Мило Джуканович, Хашим Тачи, Алексис Ципрас, Александър Вучич и други си отиват. Затваря се една напълно изписана страница от европейската и балканска история и се отваря нова... неясна, непрогнозируема, тревожна, с резки обрати и силно турбулентна.", "date": "2019.03.24", "title": "Новозеландските потайности"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393890-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%BE%D1%81%D1%82%D0%B0%D0%B2%D0%BA%D0%B8-%D0%B4%D0%B0-%D0%BF%D0%BE%D0%B4%D0%B0%D0%B4%D0%B0%D1%82-%D0%B8-%D1%86%D0%B2%D0%B5%D1%82%D0%B0%D0%BD%D0%BE%D0%B2,-%D1%80%D0%B0%D1%88%D0%B8%D0%B4%D0%BE%D0%B2-%D0%B8-%D0%BA%D0%BE%D0%BB%D0%B5%D0%B2%D0%B0", "text": "„Борисов да обясни откъде е тази корупция, защото той е главата и е на върха на тази пирамида. Не само Цецка Цачева трябва да си подаде оставката. Оставка трябва да подадат и г-н Цветанов, г-н Рашидов и г-жа Колева“. Това заяви водачът на листата на БСП за европейските избори и говорител на ПГ на \"БСП за България\" Елена Йончева пред „Дарик радио“. Според нея не става въпрос само за оставки - те трябва да напуснат политиката.         „Проблемът е много голям. Не става въпрос за няколко политици, които са си купили апартаменти на цена няколко пъти по-ниска от пазарната. Големият проблем е как се прокарват лобистки закони“, каза Елена Йончева. Тя обясни, че по информация на Българската стопанска камара 72 процента от законите в парламента се вкарват през задния вход. „Това са закони, които се правят за един или друг човек, една или друга фирма. На всички е ясно, че е вкаран лобистки закон през януари месец 2017 г., в резултат на което една фирма, вместо да построи сграда на осем етажа, построява сграда от 35 етажа. Това е начинът, по който се управлява България и всичко тръгва от българския премиер“, категорична бе Йончева. Според нея днес трябваше да откриваме „Южен поток“ и АЕЦ „Белене“, а вместо това откриваме асансьорите на Цветан Цветанов.     „Имаме правителство, което вече десет години не може да застане зад нито един значим за България проект. „Управляващите въобще не ни водят към Европа, а към Анкара. Кранчето на газта се държи от нашата южна съседка. След десет години ще имаме недостиг на електроенегрия, тогава вече и шалтерът ще се държи от Турция, защото те строят нови атомни електроцентрали“, коментира Йончева. Тя припомни и случая с концесията на Летище „София“. „Знаете ли какво подготвят там? Никое следващо правителство няма да може да развали този закон, защото направиха две поправки – че тази концесия може да бъде сключена в нарушение на българските закони и ако някой реши да развали сделката, ще трябва да отиде на арбитражен съд“, уточни водачът на листата на БСП. Елена Йончева посочи и данни от последните доклади на Европейската комисия, които показват, че тази корупция трудно се преодолява. „2/3 от сигналите за корупционни сделки, сред видни политици в България, не се разследват от съответните органи“, каза още Йончева.", "date": "2019.03.24", "title": "Елена Йончева: Оставки да подадат и Цветанов, Рашидов и Колева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393891-%D0%B4%D0%BE%D0%BA%D0%B0%D1%82%D0%BE-%D0%B5-%D0%BD%D0%B0-%D0%BC%D0%BE%D0%BB%D0%B8%D1%82%D0%B2%D0%B5%D0%BD%D0%B0-%D0%B7%D0%B0%D0%BA%D1%83%D1%81%D0%BA%D0%B0,-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BF%D1%80%D0%B0%D0%B2%D0%B8-%D1%81%D0%BA%D1%8A%D0%BF%D0%B0%D1%80%D1%81%D0%BA%D0%B8-%D0%BA%D1%80%D1%83%D0%B8%D0%B7-%D0%BA%D1%80%D0%B0%D0%B9-%D0%BC%D0%B0%D1%8F%D0%BC%D0%B8", "text": "Докато е бил на молитвена закуска в САЩ през февруари 2018 година, вторият в ГЕРБ Цветан Цветанов е направил скъпарски круиз край Маями. Това разказаха пред Фрог нюз близки до партийният функционер. По думите им компания му правили съпругата му Десислава, най-голямата дъщеря, депутатът от ГЕРБ Пламен Нунев, неговата жена, собственик на голяма частна болница, както и високопоставен служител на Външно о министерство. Източниците ни са категорични, че тузарската разходка била запечатана на множество снимки. Според запознати Цветанов и приятели използвали  компанията за круизи \"Royal Caribbian\". Те са качили на луксозния кораб  „Еnchantment of the seas“, където само кракът да ти стъпи трябва да се бръкнеш за около 1000 долара, в зависимост от месеца.  Всяко нещо, които ползваш по време на круиза се заплаща допълнително.  Твърди се, че Цветан Цветанов и семейството му се възползвало от  най-големите екстри.               „Луксът е невероятен. За да се качиш на този кораб, трябва наистина да си много богат човек“, разказа познат на Цветанов. Фрог опита да научи повече за крузите на  \"Royal Caribbian\", но не се оказа лесна работа. Първо трябва да се свържете агент на компанията и да си дадете банковата сметка. Фирмата предлага различни възможности за посещението на забележителностите на Карибите.     Твърди се, че на молитвените закуски Цветанов и Нунев отиват с партийни средства, сиреч с наши пари. Не е ясно, обаче  дали сами са си платили за круиза край Маями.", "date": "2019.03.24", "title": "Докато е на молитвена закуска, Цветанов прави скъпарски круиз край Маями"}
{"url": "http://www.classa.bg/%D1%81%D0%B2%D1%8F%D1%82/item/393882-%D0%BA%D0%B8%D1%82%D0%B0%D0%B9-%D0%BE%D1%82%D0%BA%D0%B0%D0%B7%D0%B0-%D0%B2%D0%B8%D0%B7%D0%B0-%D0%BD%D0%B0-%E2%80%9E%D0%BF%D1%80%D0%B0%D1%82%D0%B5%D0%BD%D0%B8%D0%BA%D0%B0%E2%80%9C-%D0%BD%D0%B0-%D0%B3%D1%83%D0%B0%D0%B9%D0%B4%D0%BE-%D0%BF%D1%80%D0%B5%D0%B4-idb,-%D0%BA%D0%BE%D0%B5%D1%82%D0%BE-%D0%BE%D1%82%D0%BB%D0%BE%D0%B6%D0%B8-%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5", "text": "Междуамериканската банка за развитие (IDB) отложи годишната си среща, насрочена за 26-31 март в Ченгду, Китай, и обяви, че ще пренасочи срещата на друго място, което ще бъде обявено през следващите 30 дни. \"Администрацията на IDB ще представи своите препоръки относно мястото и датите на годишното събрание за 2019 г. в рамките на 30 дни\", се казва в изявление на банката. Прекратяването на срещата стана след спор заради отказа на Пекин да приеме Рикардо Хаусман като \"представител на Венецуела \" пред многостранния орган, след като бе назначен от депутата от опозицията Хуан Гуайдо, който преди два месеца се самообяви за \"президент \". В отговор на мярката, администрацията на Доналд Тръмп заплаши да оттегли заедно с регионалните си съюзници \"кворума\" на срещата, ако Хаусман не бъде приет като \"легитимен представител на Венецуела\" в тази международна инстанция, според Ройтерс. Хаусман е венецуелски икономист, базиран в Съединените щати, известен в южноамериканската страна с насърчаване на неолибералните политики, преди управлението на Чавизма. Той е отговорен за обучението на съветниците, които са накарали правителството на Карлос Андрес Перес (1989-1994 г.) да приложи набор от икономически мерки, продиктувани от Международния валутен фонд (МВФ), довели до социалното избухване, наречено Ел Караказо. През 2017 г. Хаусман популяризира прилагането на ембарго върху петрола на Венецуела, а през 2016 г. президентът Мадуро го обвини, че е един от отговорните за възпрепятстване на достъпа на страната до международен кредит. \"Има един Рикардо Хаусман, който според мен трябва да се търси с червена бюлетина\", каза той по този повод.", "date": "2019.03.24", "title": "Китай отказа виза на „пратеника“ на Гуайдо пред IDB, което отложи годишното заседание"}
{"url": "http://www.classa.bg/%D1%81%D0%B2%D1%8F%D1%82/item/393883-%D1%82%D1%80%D1%8A%D0%BC%D0%BF-%D0%B0%D0%BD%D1%83%D0%BB%D0%B8%D1%80%D0%B0-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F,-%D0%B7%D0%B0%D1%89%D0%BE%D1%82%D0%BE-%D1%85%D0%B0%D1%80%D0%B5%D1%81%D0%B2%D0%B0-%D0%BA%D0%B8%D0%BC", "text": "Само часове след като в петък Министерството на финансите на САЩ обяви, че страната ще добави към съществуващите нови мащабни санкции срещу Северна Корея, американският президент Доналд Тръмп увери, че той е разпоредил отмяната на тази мярка. \"Днес поръчах оттеглянето на тези допълнителни санкции!\", посочи обитателят на Белия дом на личния си профил в Twitter. По-късно говорителят на Белия дом, Сара Сандърс, обясни внезапното изявление на президента, с факта, че \"президентът Тръмп харесва президента Ким и не вярва, че тези санкции са необходими\".", "date": "2019.03.24", "title": "Тръмп анулира санкции срещу Северна Корея, защото \"харесва Ким\""}
{"url": "http://www.classa.bg/%D1%81%D0%B2%D1%8F%D1%82/item/393884-%D0%BC%D1%8E%D0%BB%D0%B5%D1%80-%D0%BF%D1%80%D0%B8%D0%BA%D0%BB%D1%8E%D1%87%D0%B8-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D1%81%D0%B8-%D0%B7%D0%B0-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B0-%D0%BD%D0%B0%D0%BC%D0%B5%D1%81%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D0%B0%D1%89", "text": "Специалният прокурор Робърт Мюлер приключи разследването си за предполагаемата намеса на Русия в президентските избори в САЩ през 2016 г. Поверителният доклад е предаден на главния прокурор Уилям Бар, както бе обявено от Министерството на правосъдието на САЩ. В писмо до Конгреса генералният прокурор потвърди, че разглежда доклада и може да предостави на законодателите своите заключения \"този уикенд\". \"Оставам ангажиран с възможно най-голяма прозрачност и ще ви информирам за състоянието на прегледа\", пише Бар. Представител на Министерството на правосъдието определи окончателния документ като \"изчерпателен\". От своя страна, Белият дом твърди, че не е виждал заключенията на Мюлер, каза говорителката Сара Сандърс. \"Следващите стъпки зависят от главния прокурор Бар и се надяваме, че процесът ще продължи по пътя си. Белият дом не е получил и не е бил информиран за доклада на специалния съветник,\" каза Сандърс в изявление. Правният екип на Тръмп отбеляза, че президентът е \"доволен\", че Мюлер най-накрая е приключил разследването си и отбеляза, че главният прокурор \"ще определи подходящите следващи стъпки\". Преди това президентът, който отхвърля разследването като \"лов на вещици\", заяви, че няма да има нищо против, ако докладът бъде публикуван. Няколко медии съобщават, цитирайки висш представител на правосъдието, че Мюлер не препоръчва нови обвинения в разследването на Русия. От своя страна председателят на Комитета за разузнаване на Камарата на представителите, Адам Шиф, каза, че неговият екип е готов да цитира Мюлер, за да получи по-ясна представа за съдържанието на окончателния му доклад. Представянето на доклада на Мюлер поставя край на почти две години разследване на предполагаемата „намеса\" на Москва в президентските избори през 2016 г., за да се определи дали има тайно споразумение с Кремъл на предизборната кампания на Доналд Тръмп. Тръмп нееднократно е повтарял, че по време на кампанията за 2016 г. \"не е имало тайно споразумение с Русия\" и е предложил Министерството на правосъдието да се съсредоточи върху \"корупцията на демократите\". От своя страна Москва отхвърли като абсурдни обвиненията за намеса в президентските избори, като подчерта, че не са представени никакви доказателства за това.", "date": "2019.03.24", "title": "Мюлер приключи разследването си за предполагаема намеса на Русия в изборите в САЩ."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393886-%D0%B8%D0%BC%D0%B0-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%B3%D0%B5%D1%80%D0%B1,-%D0%B0%D0%BA%D0%BE-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81%D0%B5-%D0%BC%D0%B0%D1%85%D0%BD%D0%B5-%D0%B8-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8", "text": "Каквото и действие да предприеме Бойко Борисов по отношение на Цветан Цветанов, ще е лошо. Ако го защити, все едно ще поеме вината. Ако пък го махне, ще си нанесе удар, тъй като това е един от най-силните играчи. Такова мнение изрази в предаването „Тази събота” социологът Андрей Райчев. Според него пред премиера стои „смъртоносната опасност” Цветанов да започне да приказва, ако бъде изгонен. А това означава, че „ГЕРБ ще свърши”.     „По тази причина Борисов се старае да печели време и да не прави необратими ходове. Може да се разберат с Цветанов мълчаливо да слезе, но това не ми се вярва”, допълни Райчев. Според политическия анализатор Георги Харизанов обаче това, че някой ще се разприказва, когато бъде изхвърлен от партията, е стар сюжет и досега нищо такова не се е случило. Той е на мнение, че Борисов няма да изчака и ще предприеме действия, а последиците ще са в политически план. „Ситуацията в ГЕРБ с хората, замесени в тази публична драма, няма да останат без последствия. Това ще покаже огромната разлика в начините, по които реагират ГЕРБ и БСП по отношение на скандалите”, коментира Харизанов. „Ако имаше възможност между партиите да се правят трансфери като във футбола, Цветан Цветанов от години щеше да е най-скъпият играч, тъй като липсата на такава фигура в другите партии си личи. В такива ситуации решава лидерът и съм убеден, че ще се намери начин от създалия се проблем да се излезе с позитив”, на мнение е Харизанов.     „Едни трудни решения ще превърнат ситуацията в позитив за ГЕРБ. Ще се покаже двойният аршин при реакциите на ГЕРБ и БСП, което ще бъде умело използвано в кампанията. Така че се съмнявам Борисов да не постъпи по начина, по който заяви в Брюксел”, допълни политическият анализатор. Андрей Райчев обаче не се съгласи с тази теза и заяви, че не вярва, че ще има позитив за ГЕРБ от създалия се скандал с апартаментите на властта. С Цветанов е свършено     Оставката на Цецка е поискана от Борисов, за да не остави на Цветанов място за измъкване. Цветанов приключи курса, но оттеглянето му ще е по-сложен процес, който ще се договори между него и Борисов. Във всеки случай политическата кариера на Цветанов свърши.    ", "date": "2019.03.24", "title": "Има смъртоносна опасност за ГЕРБ, ако Цветанов се махне и проговори"}
{"url": "http://www.classa.bg/%D1%81%D0%B2%D1%8F%D1%82/item/393881-%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%B0%D1%82%D0%B0-%D1%80%D0%B0%D0%B1%D0%BE%D1%82%D0%B0-%D0%B2-%D1%81%D0%B2%D0%B5%D1%82%D0%B0", "text": "26-годишен австралийски милионер търси личен асистент, който да пътува с него по целия свят, с основна заплата от 52 000 долара годишно. Матю Лепре обяви предложението за работа във видеоклип, озаглавен „Най-готината работа в света\", публикуван на канала му в YouTube. \"Пътуването по време на работа ми позволи да живея идеалния живот и искам да дам на някого възможността да прави същото с мен\", каза той пред вестник \"Дейли Поул\". Окончателната заплата, която асистентът ще получи, ще зависи от неговия професионален опит, а всички пътни и квартирни разходи ще се поемат от работодателя. Лепре е един от най-успешните млади предприемачи в Австралия. Той натрупа богатството си благодарение на електронна търговия и коучинг компаниите и сега печели по около $ 120,000 на месец. Въпреки че е базиран в Сидни, той прави многобройни пътувания, за да провежда преговори и конференции в страни като Япония, Дубай или САЩ. Предприемачът предупреждава, че му трябва човек, който не само желае да пътува по света, но и да изпълнява различни задачи, като помага по всяко време в бизнеса му и го популяризира. Милионерът търси кандидати, които притежават компютърни умения, доминират социалните мрежи и са организирани, точни, амбициозни, готови да учат и, разбира се, с валиден паспорт. Тези, които искат да кандидатстват за тази позиция, трябва да попълнят въпросник на уебсайта на Лепре и да кажат защо смятат, че са идеалният човек за негов асистент.", "date": "2019.03.24", "title": "Милионер предлага \"най-добрата работа в света\""}
{"url": "http://www.classa.bg/%D1%81%D0%B2%D1%8F%D1%82/item/393876-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%82%D0%B5-%D0%B2-%D1%80%D1%83%D1%81%D0%B8%D1%8F-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82", "text": "Някои от тях обвиниха президента Владимир Путин за лично отговорен за корупцията в страната Развели червени знамена със сърп и чук, хиляди поддръжници на Комунистическата партия на Русия (КПРФ) излязоха на протест в центъра на Москва и в Санкт Петербург, съобщава АФП, цинирана от Канал 3. Акцията се провежда под мотото \"За социализъм и смяна на управлението\".    Демонстрантите се обявиха срещу провежданата от правителството политика, като някои обявиха президента Владимир Путин за лично отговорен за ширещата се корупция и за поскъпването на живота в страната.    Комунистическата партия призова руснаците в цялата страна да излязат на улицата в знак на протест срещу поредицата репресивни закони, приети от парламента и срещу все по-занижения стандарт на живот на обикновените хора.    Протестът в столицата Москва беше оглавен от 74-годишния Генади Зюганов – дългогодишен лидер на партията.  Според опозицията Кремъл оказва натиск върху дисидентите, за да се противопостави на все по-спадащото одобрение спрямо президента Путин на фона на задълбочаващата се икономическа криза.    През изминалата седмица Путин подписа няколко закона, с които позволи на съдилищата да глобяват и дори да задържат за кратко хора, които не проявяват необходимият респект спрямо властта, и да блокират медии за разпространението на \"фалшиви новини“.    Малко след като Владимир Путин беше преизбран за четвърти президентски мандат миналата година, неговото правителство повиши ДДС-то и увеличи възрастта за пенсиониране за пръв път от 1930 година – действия, които предизвикаха вълна от масови протести в цялата страна.    ", "date": "2019.03.24", "title": "Комунистите в Русия излязоха на протест"}
{"url": "http://www.classa.bg/%D1%81%D0%B2%D1%8F%D1%82/item/393877-%D1%81%D0%B5%D0%B4%D0%BC%D0%B8-%D0%BA%D0%B0%D1%80%D0%B4%D0%B8%D0%BD%D0%B0%D0%BB-%D1%81-%D0%BE%D1%81%D1%82%D0%B0%D0%B2%D0%BA%D0%B0", "text": "Рикардо Езати е седмият високопоставен служител на църквата в Чили, който подава оставка. Папа Франциск прие оставката му.     Чилийския кардинал Рикардо Езати се съгласи да се оттегли от поста заедно със своите високопоставени колеги заради ролята им в прикриването на скандала за сексуални посегателства, извършвани от свещеници. Информацията беше съобщена от Ватикана, цитирана от АФП и БГНЕС.     Скандалът, избухнал след разкритията за сексуални посегателства срещу малолетни от страна на служители на Светия престол. Според папата този скандал трябва да послужи като напомняне, че на всяка цена трябва да се поправят вредите, нанесени на жертвите и на репутацията на Римо-Католическата църква. ", "date": "2019.03.24", "title": "Седми кардинал с оставка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393878-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B7%D0%B0%D1%85%D0%B0%D1%80%D0%B8%D1%8F-%D0%BC%D0%BE%D0%BD%D0%B0%D1%85", "text": "Преподобни Захария бил син на египтянина Карион, който оставил жена и деца и отишъл в манастир, където приел монашество. Карион взел със себе си и Захария, понеже майката не могла да го изхрани. Макар и по-млад от много старци в манастира, Захария се удостоил с големи благодатни дарове. От благодатта Божия усещал като да му гори цялата вътрешност.     На запитването на св. Макарий, кое нещо прави монаха истински монах, Захари отговорил: - Онова, което непрестанно ни принуждава да изпълняваме заповедите Божии. А на запитването на стареца Мойсей, що значи да бъдеш монах, Захария хвърлил своята килимявка и я стъпкал с нозете си, като казал: - Ако човек не бъде тъй сърдечно съкрушен, не може да бъде монах. Захария е бил голямо светило между монасите в пустинята и млад се преселил при Господа.    ", "date": "2019.03.24", "title": "Св. преподобни Захария монах"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393885-24-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1201 г. - Цар Калоян превзема Варна, с което градът преминава от Византийската империя в България.   1449 г. - Арта е присъединена към Османски Епир.   1721 г. - Йохан Себастиан Бах завършва своите шест „Бранденбургски концерта\".   1801 г. - На руския престол се възкачва император Александър I.   1880 г. - В България е назначено либерално правителство начело с Драган Цанков.   1882 г. - Немският бактериолог д-р Робърт Кох обявява, че е открил причинителя на туберкулозата - Mycobacterium tuberculosis.   1900 г. - Започва строителството на Нюйоркското метро.   1901 г. - По нареждане на правителството започват арести на членовете на Върховния македоно-одрински комитет (ВМОК).   1921 г. - С Указ на цар Борис III се премахва наборната военна служба и се преминава към платена доброволческа служба на войнишкия състав.   1923 г. - Гърция е провъзгласена за република.   1924 г. - Подписано е споразумение с Антантата за окупационния дълг: 25 000 000 златни франка, платими за 10 години при 5% лихва.   1944 г. - Втора декларация на „10-те\" водачи на опозицията (без комунисти) за скъсване на съюза с Германия, отхвърлена от регентите.   1949 г. - За първи път на церемониите по връчване на наградите „Оскар\" за най-добър филм е избран чуждестранен - английската екранизация на „Хамлет\".   1959 г. - Възстановени са дипломатическите отношения със САЩ, прекъснати през 1950 г.   1976 г. - Мария Естела Перон е свалена от власт като президент на Аржентина чрез държавен преврат.   1986 г. - Гриша Филипов е освободен от поста министър-председател.   1989 г. - Край Аляска става една от най-големите в историята екологични катастрофи - от супертанкера „Ексон Валдес\" в морето се изливат повече от 240 000 барела суров петрол.   1993 г. - Открита е кометата Шумейкър-Леви 9.   1999 г. - Косовска война: НАТО предприема въздушни военни действия срещу Югославия, като така за пръв път НАТО атакува суверенна държава.          ", "date": "2019.03.24", "title": "24 март, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/393879-%D0%B2-%D1%8E%D0%B6%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D1%81%D0%B5-%D1%80%D0%B0%D0%B6%D0%B4%D0%B0-%D0%BD%D0%BE%D0%B2%D0%B0-%D1%80%D0%B5%D0%B3%D0%B8%D0%BE%D0%BD%D0%B0%D0%BB%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F", "text": "Форумът за напредък и развитието на Латинска Америка (Prosur) провежда първата си среща на върха в Сантяго, столицата на Чили. Подписана е декларация, която създава този организъм \"за обновяване и укрепване на интеграцията на Южна Америка\". Това ново пространство за интеграция на държавите от региона се ръководи главно от президента домакин Себастиан Пинера (който ще бъде президент на новия орган) и колумбийския му колега Иван Дуке. Когато той обяви, че насърчава формирането на тази нова организация, той обясни, че една от нейните цели е да замени Съюза на южноамериканските нации (Унасур). В този смисъл президентът на Колумбия твърди, че новото образувание \"ще бъде координираща агенция в Южна Америка, а не бюрократична организация в услуга на конкретно правителство\". В същия дух, говорителката на министъра на правителството на Чили, Сесилия Перес, заяви, че \"Унасур не се е събирала в продължение на 5 години и всъщносте форум, пълен с бюрокрация, без никакво споразумение\". Вместо това сега се предлага \"нещо различно, което ще даде сили на Южна Америка със своите различни идеологии и всеки е поканен да участва\". Всъщност между 9 и 10 страни потвърдиха присъствието си или с президентите си или с министри. Въпреки това, домакинът Пинера твърди, че правителството на Венецуела, водено от Николас Мадуро, не е било поканено да бъде част от Prosur. Според него това е така, защото той \"не спазва изискванията за пълната валидност на демокрацията, върховенството на закона и пълното зачитане на човешките права и свободи\". В този ред, въпреки че беше обявено, че представителят на опозицията и самопровъзгласилият се президент на Венецуела Хуан Гуайдо ще присъства на срещата на върха, той се отказа и съпругата му Фабиана Росалес ще го направи вместо него. През април миналата година Аржентина, Бразилия, Чили, Колумбия, Парагвай и Перу, шест от 12-те страни, които съставляват Унасур, изпратиха писмо до Боливия, страна, която бе председател на блока, за да поискат повторно активиране на организма, поради неговата \"парализа\". Тези страни посочиха, че докато дейностите не бъдат активирани отново, те няма да участват в различните инстанции на агенцията. Четири месеца по-късно и след като Дуке пое властта в Колумбия, тази държава обяви директно излизането си от регионалния блок. В допълнение, президентът на Еквадор, Ленин Морено, преди няколко дни обяви окончателното си оттегляне от организацията.", "date": "2019.03.24", "title": "В Южна Америка се ражда нова регионална организация"}
{"url": "http://www.classa.bg/%D1%81%D0%B2%D1%8F%D1%82/item/393880-%E2%80%9E%D1%81%D0%B2%D0%B5%D1%82%D0%B8%D1%8F%D1%82-%D0%B3%D1%80%D0%B0%D0%B0%D0%BB%E2%80%9C-%D0%BD%D0%B0-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%BD%D0%B0-%D1%81%D0%B0%D1%89", "text": "Изпратете голям обект в космоса, завъртете го в орбита около планетата, а след това, когато е необходимо, го пуснете обратно към повърхността със скорости, \"които ще дадат на попадението силата на ядрена бомба, но без цялата тази гадна радиация, превръщайки враговете на САЩ в кратер\": това е идеята зад оръжейната система, известна като \"Божи тояги\", с която ВВС на САЩ флиртуват от години. Това обяснява в статия за RealClearLife анализаторът Лий Феран. Идеята е създадена през 50-те години на миналия век от писателя на научна фантастика и експерт по космически оръжия Джери Пуренел, който нарича хипотетичната система „Тор\" и смята за любопитно, че „хората я преоткриват периодично\". Едно от тези преоткривания е през 2002 г., когато военният изследователски център RAND анализира тази концепция в дълбочина при проучване на космическите оръжия. Анализаторите посочиха, че идеята е \"да се направи малко, солидно, дълго и тясно средство за повторно навлизане, от материал с висока плътност, като волфрамов прът с дължина 1 метър и тегло около 100 килограма\". RAND обясни „Обектът трябва да е достатъчно голям, за да оцелее при триенето докато преминава през атмосферата на Земята, но за предпочитане е да е достатъчно малък, за да не предизвика масов мор\". Проучването също така показа, че „поради изключително високата им скорост защитата срещу тези оръжия е много трудна по време на краткотрайното им преминаване през атмосферата и следователно могат да бъдат особено интересни срещу силно защитени цели\". Проучването предупреди, че други нации също могат да развият този вид оръжие, за да противодействат на традиционното американско господство. Година след проучването на RAND, през 2003 г. в стратегически документ, ВВС на САЩ споменаха \"пакети с хипервръзки - концепция за бъдеща система, която ще осигури възможност за поразяване от космоса на наземни цели навсякъде по света \". Но има \"достатъчно причини, засега на орбитата все още няма десетки спътници пълни с волфрамови пръчки, които чакат да превърнат дълбоко заровените бункери в кратери\". Първо, според друг анализ, разпространен през 2012 г. от Техническия информационен център за отбрана на армията (DTIC), \"за запазване на скоростта, тяхната маневреност и прозорецът на целите, са силно ограничени\". В допълнение, те биха имали \"много ограничен обхват от цели във всеки даден момент, така че една ефективна система би изисквала голям брой спътници, способни да атакуват цели навсякъде по света в разумен срок\", което би увеличило вече значителните разходи за извеждане на такива оръжия в космоса. От друга страна, според проучването на RAND, необходимото гориво за поставяне и дез-орбитиране на тези тояги може да има маса „приблизително 50 пъти по-голяма\" от тази на самите оръжия. Причината, поради която експертите продължават да обсъждат концепцията, е, че американската армия \" отдавна е осъзнала, че доминацията и възможността за заплаха от космоса на всяка част от Земята е нов Свети Граал във военната и геополитическата стратегия\", подчертава авторът на статията.", "date": "2019.03.24", "title": "„Светият Граал“ на военната стратегия на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393873-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D1%81-%D0%B8%D0%BC%D0%BE%D1%82%D0%B8%D1%82%D0%B5-%D0%B4%D0%B2%D0%B5-%D0%BE%D1%81%D1%82%D0%B0%D0%B2%D0%BA%D0%B8-%D0%B8-%D0%B5%D0%B4%D0%B8%D0%BD-%D1%81%D1%82%D1%80%D0%B0%D1%85%D0%BE%D0%B2%D0%B8%D1%82-%D0%B2%D1%8A%D0%BF%D1%80%D0%BE%D1%81", "text": "Точно когато скандалът с имотите започна да пърли рейтинга на ГЕРБ, Борисов взе обичайните решения - оставки. Но този път те не решават темата. Въпросът за политическата съдба  на Цветанов все така виси страховито.       На четвъртия ден от избухването на скандала с луксозните апартаменти, купени на съмнително занижени цени от високопоставени кадри на ГЕРБ, първите две оставки вече са факт. Министърът на правосъдието Цецка Цачева се оттегля от поста, въпреки че 24 часа по-рано поиска от Комисията за противодействие на корупцията и за отнемане на незаконно придобитото имущество (КПКОНПИ) и от прокуратурата да направят пълна проверка на начина, по който е придобила луксозен апартамент от фирма “Артекс“.     Премиерът Бойко Борисов е приел оставката и на зам.-министъра на спорта Ваня Колева, сдобила се с жилище в сградата, на чийто връх цял етаж е собственост на нейния кум - зам.-председателя на ГЕРБ и лидер на парламентарната група Цветан Цветанов. Всъщност скандалът започна именно с неговия имот, който се оказа спазарен на цена, няколко пъти под пазарната за реномирания столичен квартал “Изток”. Най-естественият въпрос Затова и естественият въпрос е какви ще са последствията за втория човек в ГЕРБ, който на всички избори, печелени досега от партията, е бил и председател на предизборния щаб. От Брюксел премиерът Бойко Борисов вече обяви, че решенията ще бъдат тежки и всеки, сгрешил с купуването на апартаменти, ще си понесе последствията.     “Очаквам за Цветан Цветанов да има размествания”, прогнозира пред журналисти днес лидерът на “Атака” Волен Сидеров. Но ако оставката на Цецка Цачева, която премиерът прие, ще се гласува от 44-ия парламент заедно с новото предложение за правосъден министър, то при Цветанов думата има партията. Ако депозира оставки от двата поста - като зам.-председател на ГЕРБ и като лидер на парламентарната група, те ще трябва да бъдат гласувани съответно от Изпълнителната комисия и от депутатите на управляващата партия. И може да бъдат отхвърлени - едва ли някой се съмнява в подкрепата, която ще получи от областните и общински структури.     Разкритията за имотни придобивки на Цветанов го удрят за втори път, след като в първия мандат на ГЕРБ новината за шестте апартамента и два гаража го препъна по пътя към президентска номинация. А тази “шестица” изскочи след като рейтингът му като вътрешен министър надскочи този на премиера Борисов. Сега Цветанов разполага с два-три дни, в които да обмисли тактиката си, тъй като в разгара на -гейта замина за САЩ по покана на Американско-израелския комитет по обществени въпроси и ще се завърне в началото на идната седмица.  Затварянето на кръга Точно когато разгорялият се като летен пожар скандал започна да пърли рейтинга на ГЕРБ, Борисов взе обичайните решения - оставки. Това е негов традиционен похват, така се опитва да затвори темата и да обърне негатива в пасив - колко безкомпромисно действа ГЕРБ при всяко съмнение за корупция и нарушение. Този път обаче политика в стил “няма човек, няма и проблем” не ще може да приключи темата. Оставката на Цачева не впечатлява, както не впечатли и близо двегодишният й престой на поста министър на правосъдието. Тя го получи като награда за лоялността си и самоотвержеността, с която влезе в президентската кампания и я издържа стоически, въпреки вътрешнопартийното неодобрение. За кумицата Колева вече имаме повече от обосновано предположение защо е била на зам.-министерския пост - същото като за една вече бивша семейна приятелка и бивш председател на Софийския градски съд.   Заедно с оставката си тя депозира и молба да ползва годишен отпуск. Обясни мотивите си с убеждението, че докато вървят проверките на антикорупционната комисия и на Върховна касационна прокуратура не е редно да изпълнява функциите си на министър на правосъдието. Емилия Милчева Със заклеването на новия правосъден министър, Цачева ще остане в партийната история - но поне ще си запази апартамента, придобит “на шпакловка и замазка”. Дали ще доплати, както уверяваше, може и да не разберем. За репутацията и рейтинга В този скандал Цветан Цветанов е ключовата фигура и в негова защита от “Артекс” публикуваха днес на страницата си във Фейсбук становище, в потвърждение на изявленията му, че сделката е законна. От компанията обясняват, че с нотариален акт за замяна на недвижими имоти от 12.06.2018 г. дружеството е прехвърлило на Цветанови собствеността върху новопостроен апартамент в жилищна сграда на ул. „Латинка“ № 8, с площ от 239.90 кв.м, гараж и съответните идеални части от правото на строеж. В замяна Цветанови прехвърлили на “Артекс” собствеността върху два апартамента на ул. „Елемаг“ № 22, с обща площ 192.76 кв.м, заедно с два подземни гаража и идеални части от собствеността върху земята. А за да бъде “изравнена” стойността, Цветанов е заплатил и 100 000 лева.     Надълго и нашироко от “Артекс” обясняват как не е прав всеки, който твърди, че Цветанов е придобил луксозния апартамент за 342 852 лева - колкото е данъчната му оценка, че сделката е “законна” и “стандартна” и заплашват със съдебни действия всички, които уронват добрата им търговска репутация. Оставките, приети от премиера Бойко Борисов, уронват както репутацията, така и рейтинга на управляващите. Въпросът за политическата съдба на Цветанов - независимо какво ще решат проверяващите, защото в България никой не вярва на институции - все така виси страховито. Защото, знаем, тази партия отдавна не е само на Борисов.      ", "date": "2019.03.24", "title": "Скандалът с имотите - две оставки и един страховит въпрос"}
{"url": "http://www.classa.bg/%D1%81%D0%B2%D1%8F%D1%82/item/393874-%D0%B0%D0%B3%D1%80%D0%B5%D1%81%D0%B8%D1%8F%D1%82%D0%B0-%D0%BD%D0%B0-%D0%BD%D0%B0%D1%82%D0%BE-%D1%81%D1%80%D0%B5%D1%89%D1%83-%D1%8E%D0%B3%D0%BE%D1%81%D0%BB%D0%B0%D0%B2%D0%B8%D1%8F-%D0%BE%D1%81%D1%82%D0%B0%D0%B2%D0%B8-%D0%B7%D0%B0%D0%B2%D0%B8%D0%BD%D0%B0%D0%B3%D0%B8-%D0%BF%D0%B5%D1%82%D0%BD%D0%BE-%D0%BD%D0%B0-%D0%BF%D0%BE%D0%B7%D0%BE%D1%80%D0%B0-%D0%B2%D1%8A%D1%80%D1%85%D1%83-%D0%B0%D0%BB%D0%B8%D0%B0%D0%BD%D1%81%D0%B0", "text": "В резултат на нападението преди 20 години, пактът подкопа механизмите, които осигуряват мира и сигурността в Европа в продължение на много десетилетия, заяви Москва Бомбардирането на Югославия от страните от НАТО, което започна на 24 март 1999 г. и продължи 78 дни, е акт на агресия, който завинаги ще остави петно на срама на Съюза. Това се посочва в съобщението на руското външно министерство, публикувано в събота, цитирано от TACC и Агенция \"Фокус\".  \"Този акт на агресия нарушава основните принципи на международното право, залегнали в Хартата на ООН, Заключителния акт от Хелзинки, както и международните задължения на държавите-членки на блока. Действията на Aлианса противоречат на Северноатлантическия договор от 1949 г., в който страните от НАТО се ангажират да не застрашават международния мир сигурност и правосъдие, както и да се въздържат от употреба на сила или заплаха от нейното използване в международните отношения, ако това противоречи на целите на ООН. Тогава бе сложено началото на подмяната на международното право, за да се основава на някои произволни правила, за да бъдем точни - на правото на силния,\" се казва в изявлението на Министерството  По време на \"варварските бомбардировки, цинично и безсрамно наричани\" хуманитарна интервенция в полза на… \", са загинали около 2 хиляди цивилни, включително най-малко 89 деца, а сред жертвите са много косовски албанци, с чието \" спасение \" се занимаваше НАТО., напомниха от руското МВнР.  „Бяха унищожени хиляди граждански обекти в десетки градове, в резултат на използването на боеприпаси с обеднен уран, почвата и водата бяха заразени в много райони, което доведе до значително увеличение на раковите заболявания.  \"Под пропагандния претекст за предотвратяване на така наречената „хуманитарна катастрофа“, автономната провинция Косово бе насилствено откъсната от страната. Всъщност НАТО стана катализатор за истинска човешка трагедия, екранът, зад който се състоя анти-сръбското етническо прочистване, принуждавайки повече от 200 000 неалбанци да напуснат своите домове \", се посочва от руското външно министерство.  \"Ние заявяваме, че в резултат на нападението срещу Югославия преди 20 години, НАТО подкопа механизмите, които осигуряват мира и сигурността в Европа в продължение на много десетилетия. Освен това проблемът с Косово не е решен - напротив, регионът остава основният източник на нестабилност и криза на Балканите\" се казва в изявлението на руското дипломатическо ведомство.    Тежкото бреме на отговорност за тези действия и техните последици лежи изцяло върху ръководството на съюза и неговите държави-членки, участвали в агресията срещу Югославия, съобщиха от руското външно министерство.    \"Това петно на срам завинаги ще остане на репутацията на НАТО. То няма да бъде измито от засиленото приемане на страните от региона в съюза, задълбочаващо разделителните линии на Балканите и социалните противоречия\", се подчертава в изявлението.   \r\n  ", "date": "2019.03.24", "title": "Агресията на НАТО срещу Югославия остави завинаги петно на позора върху Алианса"}
{"url": "http://www.classa.bg/%D1%81%D0%B2%D1%8F%D1%82/item/393875-%D0%B2-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%D0%B4%D0%BE%D0%BA%D0%BB%D0%B0%D0%B4%D0%B0-%D0%B7%D0%B0-%D0%BD%D0%B0%D0%BC%D0%B5%D1%81%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D0%B0%D1%89-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D1%8F%D1%82-%D0%BA%D0%BB%D1%8E%D1%87%D0%BE%D0%B2%D0%B8%D1%82%D0%B5-%D0%B8%D0%B3%D1%80%D0%B0%D1%87%D0%B8", "text": "Демократите предупредиха: \"Не трябва да даваме на президента Тръмп, неговите адвокати или неговия персонал какъвто и да е \"предварителен преглед\" на констатациите или доказателствата на Мюлер\" Разследването на специалния съветник Робърт Мюлер относно намесата на Русия в изборите през 2016 г. най-накрая приключи и сега страната чака с затаен дъх да научи за констатациите на Робърт Мюлер, пише електронното издание на американския вестник The Washington Examiner, цитирано от Агенция \"Фокус\".    Mоже да отнеме известно време, преди американците да са готови да научат плодовете на труда на специалния прокурор, тъй като докладът вече е в ръцете на Министерството на правосъдието и главния прокурор Уилям Бар. Макар да не е ясно кога подробностите от доклада ще бъдат публикувани, се очаква Конгресът да научи за „основните заключения“ на Мюлер веднага след този уикенд.  Президентът Доналд Тръмп  Тръмп напусна Вашингтон в петък сутринта и замина за Флорида, където прекарва уикенда в резиденцията си в Палм Бийч, „Мар-а-Лаго“. Президентът не е казал нищо публично за края на разследването на Мюлер, което той нарича „лов на вещици“, водено от „ядосани демократи“.  Преди да напусне Белия дом, Тръмп повтори твърдението си пред репортерите, че между президентската му кампания през 2016 г. и Русия няма \"тайно споразумение\".  Засега президентът мълчи в социалната мрежа „Туитър“, която е основното му оръжие.  Главният прокурор Уилям Бар и заместник-главният прокурор Род Розенщайн  Бар е бил забелязан от репортери да напуска дома си и той пристигна в Министерството на правосъдието малко след това. Розенщайн също е в Министерството на правосъдието.  В писмо, изпратено до лидерите на Конгреса в петък, Бар каза, че може да представи \"основните заключения\" на специалния прокурор още през този уикенд. Не е известно обаче кога тази информация ще бъде изпратена на Капитолийския хълм.  Бар каза пред депутатите, че планира да се консултира с Розенщайн и Мюлер, за да \"определят каква друга информация от доклада може да бъде предоставена на Конгреса и обществеността в съответствие със закона\".  Специалният прокурор Робърт Мюлер  Разследването на Мюлер е обвито в тайна, а слуховете за предстоящото й заключение достигнаха до обществеността в края на седмицата.  Край на слуховете сложи обявяването на доклада, като стана ясно, че допълнителни обвинения не се очакват  След като докладът беше предаден, Мюлер бе забелязан в ресторант във Вашингтон, в петък вечер.  Питър Кар, говорител на канцеларията на специалния прокурор, каза, че Мюлер \"ще приключи дейността си през следващите дни\".  „Малък брой служители ще останат да съдействат за приключване на дейността на офиса за определен период от време“, каза Кар.  Демократите от Конгреса  Законодателите на Капитолийския хълм са в процес на изчакване, като очакват публикуването на основните заключения на доклада.  Според докладите, председателят на парламента Нанси Пелоси и демократите от Конгреса ще имат в събота следобед конферентен разговор, за да обсъдят стратегията си около доклада и следващите стъпки. Редица демократи, включително Пелоси и лидерът на малцинството в Сената Чък Шумър, призовават Бар да представи пълния доклад на Мюлер на разположение на обществеността и да предаде на Конгреса основната му документация.  Бар, Пелоси и Шумър предупредиха: \"Не трябва да даваме на президента Тръмп, неговите адвокати или неговия персонал какъвто и да е \"предварителен преглед\" на констатациите или доказателствата на Мюлер\".        ", "date": "2019.03.24", "title": "В очакване на доклада за намесата на Русия в изборите в САЩ - какво правят ключовите играчи"}
{"url": "http://www.classa.bg/%D1%81%D0%B2%D1%8F%D1%82/item/393871-%D0%BA%D1%8A%D0%B4%D0%B5-%D0%B6%D0%B8%D0%B2%D0%B5%D1%8F%D1%82-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D1%85%D0%BE%D1%80%D0%B0-%D0%B2-%D1%81%D0%B2%D0%B5%D1%82%D0%B0", "text": "Със своите частни самолети и многобройни къщи най-богатите хора в света могат да обикалят безпроблемно земното кълбо. Но основният дом на близо половината от това елитно население се намира в група от едва десет града, показва Докладът за богатството за 2019 г. на консултантската компания Knight Frank. Най-много хора с богатство от поне 30 млн. долара живеят в Лондон – 4944. Следват Токио с 3732 и Сингапур с 3598. Десетката се допълва от Ню Йорк, Пекин, Париж, Сеул, Тайпе, Цюрих и Сао Пауло. Въпреки че САЩ са най-голямата икономика в света, Ню Йорк е единственият американски град в топ десет на консултантската компания.         Данните показват, че най-богатите хора в света живеят в най-големите градове. Възможностите за бизнес, начинът на живот, качествените болници и транспортната инфраструктура са все фактори, които карат най-богатите хора в света да влагат пари в жилища в големи градове. „Лондон предлага уникални условия. Никой друг град не може да се сравнява с него като глобален хъб за толкова много различни сектори“, казва Лиъм Бейли, глобален ръководител на отдел „Изследване на жилищни имоти“ в Knight Frank. Миналата година в света е имало близо 200 хил. души със свръхголямо нетно богатство, показва изследването на компанията. Над две трети от тях се намират в Азия, Европа и Северна Америка. Европа е най-големият регионален център за това население в света, а ръстът на азиатските икономики означава, че тази година ще се появят още над 20 млн. души с имущество от поне един милион долара. Уиски и коли Икономическият растеж на Азия е превърнал континента в най-големия източник на нови милиардери и е подкрепил инвестициите в луксозни стоки в цял свят. Миналата година купувачи от Китай и Хонконг са съставлявали около една четвърт от придобитите жилища в Лондон на стойност най-малко 2 млн. паунда (2,6 млн. долара), сочат данните на Knight Frank. Това е почти два пъти повече спрямо две години по-рано. Богатите хора в региона са стимулирали и търсенето на луксозни колекционерски стоки, с което индексът на Knight Frank Rare Whisky 100 е отбелязал ръст от 40% миналата година.     Продажбите на произведения на изкуството и на луксозни коли също са достигнали нови висоти през 2018 г. Сред най-забележителните експонати, закупени на търг миналата година, са били Ferrari 250 GTO от 1962 г. за 48 млн. долара и картина на Дейвид Хокни за 90,3 млн. долара – най-голямата сума, платена на търг, за произведение на жив художник. Независимо от Brexit това важи особено за Лондон – политическият и финансов център на Великобритания, където са концентрирани едни от най-богатите хора в света. Но чуждестранните купувачи на имоти в британската столица са подложени на критики за това, че тласкат цените нагоре.Сред най-богатите жители на Лондон са членовете на семейството милиардери Раузинг, което притежава компанията за пакетиране Tetra Laval, и земевладелецът от квартал „Челси“ Чарлз Кадоган.       „Директните полети между Единбург и Пекин показват растежа на уискито като клас активи“, казва Бейли, имайки предвид въведените миналата година маршрути от китайската авиокомпания Hainan Airlines. „Заможните хора все още имат желание да заделят част от парите си за осезаеми предмети“, допълва той.", "date": "2019.03.24", "title": "Къде живеят най-богатите хора в света?"}
{"url": "http://www.classa.bg/%D1%81%D0%B2%D1%8F%D1%82/item/393872-%D0%B7%D0%B0%D0%B1%D0%BB%D1%83%D0%B4%D0%B8%D1%82%D0%B5-%D0%B7%D0%B0-%D0%BD%D0%B0%D0%B9-%D1%81%D0%BA%D1%8A%D0%BF%D0%B8%D1%82%D0%B5-%D0%B3%D1%80%D0%B0%D0%B4%D0%BE%D0%B2%D0%B5", "text": "Едва ли сте пропускали да прочетете новини със заглавия от типа \"Най-скъпият град в света е...\", за да видите къде се класира София и как се е променило позиционирането й в сравнение с миналата година. Такива класации се правят ежегодно от Economist Intelligence Unit, от Mercer, от ECA International и от почти всяка голяма консултантска компания.     Но преди да кликнете на следващото заглавие по темата, трябва да знаете няколко важни неща: за кого изобщо са предназначени тези класации, какви критерии се прилагат и как да разберете кой стандарт на живот се отнася за самите вас.     Класацията на класациите  Истината е, че класациите за най-скъпите градове по света не са предназначени за ползване от местните жители. Те се създават за нуждите на мултинационални компании, които планират командироването на свои служители в офиси в чужбина. Затова големите градове по света се подреждат под общия знаменател \"стандарт на живот\" - за да се прецени какво възнаграждение би трябвало да се плати на задграничните служители.     Например, ако сте мениджър, който се готви да изпрати анализатор в Куала Лумпур, трябва да знаете колко би му струвало да живее в Малайзия и каква би била справедливата месечна заплата. Много по-лесно е да прегледате една готова класация, отколкото тепърва да се занимавате със собствено проучване на терен.     Повечето компании, които ползват тези списъци, командироват екипи от квалифицирани професионалисти или мениджъри - т.е. хора на висока позиция, които получават по-високи доходи от средната местна работна заплата. Този важен фактор играе огромна роля в начина, по който се структурират класациите на най-скъпите градове по света.     Конкретните критерии се различават в зависимост от това кой прави подредбата, но има някои общи черти във всички от тях. Базата за съставянето им разчита на изследователи на терен от стотици градове по света, които събират данни за цените на множество продукти и услуги, които влизат в \"потребителската кошница\". В този обхват може да попаднат хранителните стоки, фризьорските услуги, билетите за кино, цените на дрехите, електрониката или мебелите.     Някои фирми включват и разходите за наем или покупка на автомобил. Поради тази причина Сингапур, например, изпъква доста често в челото на подобни класации - притежанието на лек автомобил тук е изключително скъпо удоволствие, затова един конкретен фактор допринася за рязкото изместване нагоре. Към важните променливи могат да се добавят и валутните курсове, данъчните ставки, и т.н.     И така - за да се сравнят потребителските кошници от различни населени места, се използва стандартна мярка. Например Economist Intelligence Unit преобръща всички валути в американски долари и взима Ню Йорк за отправна точка, спрямо която подрежда всички големи градове по света. Според това колко по-евтина или по-скъпа е кошницата, се преценява къде ще се позиционира град като София, например.     С други думи: да, класацията показва кой е най-скъпият град в света, но тя се отнася за една специфична група хора. Специалният клиент Класациите за стандарт на живот са много полезни за глобалните компании и експатите, които работят за тях. Една от основните им цели е да покажат на бъдещите командировани служители ориентировъчна месечна сума на разходите според техния стандарт на живот и разходните навици, с които са свикнали до преместването.     Всъщност изследователите не разглеждат населението на града като цяло, а обръщат внимание на потреблението, което класата на международните мениджъри и квалифицирани професионалисти би реализирало. Експатите не винаги получават услуги и стоки на цените, които важат за местните жители. Обикновено чужденците ползват стоки и услуги от търговци, към които се обръщат предимно хора като самите тях.     Ключът към разбирането на тези класации е, че цените се определят на база на специфични продукти, със специфично качество, насочени към специфична група от хора, които идват от чужда страна и чужд пазар. Това са експатите, които се опитват да възпроизведат вече съществуващ разходен профил на ново място. Последно - скъпо ли ще ми излезе? Тогава - ако не сте експат, който живее на служебни разноски по специална фирмена политика, как да разберете дали стандартът на живот в София се е повишил драстично или не? И как да се ориентирате дали Париж, Лондон, Прага или Будапеща са прекалено скъпи за вашия портфейл?     За съжаление, този тип класации не вършат особено полезна работа при подобни въпроси. Просто си направете сметката и се замислете: защо бих искал да живея там? Какво бих могъл да правя, за да се издържам? Какъв тип начин на живот бих искал да имам? Дали ще трябва да издържам само себе си, или искам да се преместя заедно със семейство, деца, приятели? Всички тези фактори са важни, за да дадат отговор на въпроса ви \"Скъпо ли ще ми излезе да живея в ...?\". Няма лесен отговор. Тук всеки би трябвало да се потруди, за да направи своя собствена сравнителна порверка. От значение е кварталът, близостта до обществен транспорт, данъчните ставки, наличието на ДДС върху хранителните стоки, дрехите и други продукти от всекидневна необходимост, и др.    Най-добре е да приложите своя собствена методология, която се отнася до вас, а не до строго определена група хора, която няма допир до масовия потребител. Ако искате да живеете в голям град, ще се наложи да платите малко по-скъпо, както и да го смятате. В това отношение няма значение дали сте високо ценен професионалист или икономически имигрант. В замяна ще получите всички удобства и връзки, които градовете предлагат на своите жители. В крайна сметка, може да се окаже, че преразходът наистина си е струвал, независимо къде точно се намира новият ви дом в класацията на най-скъпите градове по света.", "date": "2019.03.24", "title": "Заблудите за най-скъпите градове"}
{"url": "http://www.classa.bg/%D1%81%D0%B2%D1%8F%D1%82/item/393870-%D0%BA%D0%BE%D0%B9-%D0%BF%D0%B5%D1%87%D0%B5%D0%BB%D0%B8-%D0%B8-%D0%BA%D0%BE%D0%B9-%D0%B3%D1%83%D0%B1%D0%B8-%D0%BE%D1%82-%D1%81%D1%83%D1%81%D0%BF%D0%B5%D0%BD%D0%B4%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%84%D0%B8%D0%B4%D0%B5%D1%81-%D0%BD%D0%B0%D0%BB%D0%B8%D1%86%D0%B5-%D1%81%D0%B0-%D0%B4%D1%8A%D0%BB%D0%B1%D0%BE%D0%BA%D0%B8-%D1%80%D0%B0%D0%B7%D0%BD%D0%BE%D0%B3%D0%BB%D0%B0%D1%81%D0%B8%D1%8F-%D0%B2-%D1%80%D0%B5%D0%B4%D0%B8%D1%86%D0%B8%D1%82%D0%B5-%D0%BD%D0%B0-%D1%81%D0%B0%D0%BC%D0%B0%D1%82%D0%B0-%D0%B5%D0%BD%D0%BF", "text": "Асамблеята на основната дясноцентристка партия в Европарламента – Европейската народна партия (ЕНП) суспендира, тоест, временно прекрати, участието на управляващата партия в Унгария в т.нар. християндемократическо семейство. ФИДЕС няма право да присъства на партийните срещи; няма право на глас; няма право да предлага кандидати за длъжности. Под ръководството от бившия председател на Европейския съвет Херман ван Ромпой се създава „тричленка“ – комисия от която да наблюдава как ФИДЕС съблюдава ценностите на ЕНП и да изработи становище дали унгарската партия трябва да бъде изключена. Президентът на ЕНП Жозеф Дол призна, че решението било прието  , но подчерта, че не може да се допускат компромиси с демокрацията, върховенството на закона, свободата на словото, академичната свобода, правата на малцинствата, както и с анти-европейската реторика.   заяви Дол. А председателят на Европейския съвет Доналд Туск уточни:      Новината, макар и очаквана от някои, провокира повече въпроси отколкото отговори. Само преди седмица проучванията сочеха, че от общо 262 делегати на ЕНП, едва 58 биха гласували против ФИДЕС; 48 обявиха, че подкрепят партията на Орбан; докато останалите 156 не се бяха определили. Въпросът е какво е станало през тези няколко дни до сряда, та 190 делегати гласуваха за суспендиране, само 3 се обявиха против, а останалите 69 изглежда ги е хванала липсата? Иначе казано, налице са дълбоки разногласия в редиците на самата ЕНП. Но дали наистина ФИДЕС и лично унгарския премиер губят позиции?     На пресконференция, непосредствено след гласуването, излъчена на живо от унгарските медии, Орбан подчерта, че е постигнат „компромис“.  .  каза Орбан. И допълни, че ФИДЕС ще излъчи собствена тричленка, която да преговаря с тричленката на „старейшините-мъдреци“. Едва ли резултатът от гласуването може да се нарече добра новина за дясноцентристкия блок два месеца преди изборите за Европарламент. В ЕНП членуват 80 партии, но нито една не е доминираща сила в страната си. Докато ФИДЕС има мнозинство от две трети в унгарския парламент и е реална политическа сила в Унгария. Много десни, антиимиграционни партии, виждат в лицето на Виктор Орбан герой, заради изобличителните му речи срещу порочните практики на Брюксел. Някои дори го наричат европейския Доналд Тръмп, тъй като алармира за заплахата, която грози Евросъюза от масовия приток на мигранти. И сега, партията на Орбан ще бъде подлагана на оценки от трима „старейшини-мъдреци“ дали нарушавала ценностите на ЕНП! За какви ценности иде реч обаче? Според Жозеф Дол и Доналд Туск ценностите на ЕНП (макар някои да са твърде обтекаеми) са по правилата на Брюксел; а патент за оценка за съблюдаването на тези правила има само Европейската комисия. Всяка критика срещу порочни практики на Брюксел се дамгосва като „анти-европейска реторика“.     Впрочем, в коя евросъюзна страна има истинско народовластие? В коя евросъюзна страна има партия, действително представляваща интересите на народа, с абсолютно парламентарно мнозинство, при това за трети пореден мандат? В коя евросъюзна страна практикуването на двойни стандарти не се нарича съблюдаване върховенството на закона? В коя евросъюзна страна има свобода на словото извън диктата на медийните магнати? В коя евросъюзна страна, платени от чуждестранни фондации агенти на влияние не са наричани неправителствени организации? и т.н. На какво основание искането за закриване на университета, създаден в Будапеща с парите на международния спекулант Джордж Сорос, се интерпретира като „антисемитизъм“ – при това дни, след решението на унгарското правителство да установи търговското си представителство в Йерусалим, оспорваната столица на Израел – единствената държава, в която организациите на Сорос за забранени като заплаха за националната сигурност? Накрая, но не на последно място, на какво основание се лансират обвинения в „антисемитизъм“, след като са публикувани данни, че Сорос е бил колаборатор на нацистите в Унгария? Къде е тук истината? И кой разпространява фалшиви новини: ЕК или Орбан? Ако Орбан следваше рецептите на Брюксел той определено щеше да бъде „наш кучи син“. Но той следва унгарските национални интереси. И определено е загрижен за бъдещето на европейските народи. За него, автентични са ценностите в защита на християнската култура като необходимо условие за свободата на европейските народи. Този акцент той отново постави в речта си на унгарския национален празник.  , каза той.  Орбан изрази надежда, че на предстоящите избори за Европарламент антимиграционните партии ще спечелят ново мнозинство срещу либералите; и подчерта, че икономическите резултати на страните от Централна Европа свидетелстват за „ново европейско възраждане“. Седмица преди асамблеята на ЕНП, председателят на ЕНП в Европарламента Манфред Вебер бе в Будапеща за среща с Виктор Орбан. Разговорите били конструктивни, но разногласията оставали. Унгарският лидер продължава да отстоява възгледа си, очакваният електорален успех на антиимиграционните партии на предстоящите избори да изправи ЕНП пред необходимостта да приеме позицията на ФИДЕС. Той обаче се извини за изцепката, с която квалифицира като „полезни идиоти“ 13-те партии в ЕНП, които искат изключването на ФИДЕС. Според Орбан, нагнетявайки спора с Унгария точно преди изборите за Европарламент, те обективно обслужват либералните и крайно левите опоненти на ЕНП. А Вебер, който се надява след изборите да наследи Жан-Клод Юнкер като председател на Европейската комисия, е най-заинтересован от оставането на ФИДЕС в редовете на ЕНП. Ако унгарската партия бъде изключена, той ще загуби гласовете на ФИДЕС, които в момента са 12 и шансовете му за председателския пост чувствително намаляват. До изборите за Европарламент остават два месеца. Тогава окончателно ще се разбере кой губи и кой печели. Но при всички случаи, в дългосрочен план „загубата“ на ФИДЕС може да се превърне в печалба за европейците.  ", "date": "2019.03.24", "title": "Кой печели и кой губи от суспендирането на ФИДЕС? Налице са дълбоки разногласия в редиците на самата ЕНП"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393864-pluse-size-%D0%BC%D0%BE%D0%B4%D0%B5%D0%BB-%D0%BF%D0%BE%D0%BA%D0%B0%D0%B7%D0%B2%D0%B0", "text": "Известният американски модел с размер pluse size Ашли Греъм показа разкошни форми пред камерата и публикува съответното видео в Instagram.                В тези кадри 31-годишната звезда позира в затворен розов бански костюм. Накрая се смее, демонстрира красива усмивка и бели зъби. Феновете започнаха в коментарите да заливат Ашли с комплименти и да я хвалят за нейната естествена красота.", "date": "2019.03.24", "title": "Pluse size модел показва..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393865-%D0%B8%D0%B7%D1%83%D0%BC%D0%B8%D1%82%D0%B5%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8-18", "text": "Големите гърди могат да бъдат благословия, но също така и проклятие като някои от надарените жени страдат от проблеми с гърба. Една част от едрогърдите дами са открили и някои особени преимущества на тези форми, пише \"Дейли Мейл\".      Жени от целия свят използват пазвите си за съвсем практични цели, за което ще ви убеди следната подборка от весели кадри от цял свят, публикувани в социалната мрежа. Някои от представителките на нежния пол балансират напитки между гърдите си като дори шофират и танцуват по този начин. Други рационални жени пък си държат химикалки или телефони в пазвите.                              ", "date": "2019.03.24", "title": "Изумителни СНИМКИ 18+"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393866-%D0%BA%D0%BE%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D1%81%D0%B0-%D0%BD%D0%B0%D0%B9-%D0%BB%D0%B5%D1%81%D0%BD%D0%B8-%D0%B7%D0%B0-%D0%BA%D1%80%D0%B0%D0%B6%D0%B1%D0%B0", "text": "Никой не би се зарадвал да узнае, че колата му е открадната. Разбира се, автопроизводителите правят всичко възможно, за да предпазят автомобила ви от кражба. Предполага се и че закупуването на нова кола, е свързано с по-малко притеснения в тази връзка.В много отношения това се улеснява от модерните технологии, които в същото време, обаче, допринасят за намаляване на нивото на защитеност.      Британски експерти от нетърговската организация Thatcham Research, които изучават безопасността и защитеността на автомобилите, провериха 11 нови коли.Като цяло резултатите не са добри. Експертите са концентрирали вниманието си върху системата за безключов достъп, работеща на основата на предаването и приемането на радиосигнал.      Съответно, той може да бъде прихванат, което допълнително позволява, при определени манипулации, да бъде получен достъп до превозното средство.Audi e-tron quattro, Jaguar XE, Range Rover Evoque и Mercedes B-class са се представили по най-добрия начин в рамките на теста. Тези автомобили използват надеждни и добре защитени радиоканали за предаване на данни.     Според експертите от Thatcham Research, слаба защита срещу прехващането на информацията от ключовете са показали водородният кросоувър Hyundai Nexo, Kia ProCeed, компактният Lexus UX, скъпият Porsche Macan и Toyota Corolla Hybrid. А най-слаба е била защитеността при всъдехода Suzuki Jimny.", "date": "2019.03.24", "title": "Кои автомобили са най-лесни за кражба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393867-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-24-%D0%BC%D0%B0%D1%80%D1%82", "text": "ОВЕН ( 21 март - 20 април ) Днес във всичко, ще ви помагат приятелите. Някои от тях, може да ви дадат алтернативни идеи за финансовите проблеми. В личната сфера, не всичко ще е гладко, но ако сте по-отстъпчиви и безкористни, всичко ще е наред. В семейния живот не търсете виновни, помислете може би вие създавате сами проблемите. ТЕЛЕЦ ( 21 април - 21 май )  Днес трябва задължително да изпълните всичко, което сте обещали. Особено ако се отнася за децата или близките. Отложете временно работата и новите проекти и се заемете с разрешаването на конфликтите. Ако сте притеснени за нещо, от гледна точка на здравето, тогава не трябва да отлагате посещението при лекар. Възможни са сериозни усложнения. БЛИЗНАЦИ ( 22 май - 21 Юни ) Прекрасен ден, за да внесете красота в ежедневието и да се погрижите за здравето. Ако не сте обременени с работа, тогава може да посетите козметик, да си направите прическа или масаж. Опитайте се, да не бъдете прекалено активни в личния си живот. Не променяйте нищо, само ще си загубите времето. Пътуванията, ще бъдат успешни.   РАК ( 22 юни - 23 юли ) Трябва да бъдете по-активни в общуването с противоположния пол. Това ще помогне драстично да промените личния си живот и да започнете бурен роман. Семейните трябва да бъдат изключително внимателни в изразяването по-адрес на близките. Не е изключено, че в пристъп на гняв и недоволство, да кажете такива неща, за които да съжалявате по-късно. ЛЪВ ( 24 юли - 23 август ) Очаква ви ден на успешни открития и изключителни постижения. Сега не е време за почивка, така че работете и не се отпускайте. Ако в сферата на любовта, сте успели да се сбогувате с илюзиите, тогава ще бъдете наистина щастливи. За съжаление, нищо положително не може да се каже за финансовото ви състояние, прекалено сте разточителни. ДЕВА ( 24-ти август - 23 септември ) Трябва да започнете да реализирате, дългогодишните си планове. Дори да са стари и неактуални, въпреки това се заемете с тях. В личния живот, ви изглежда, че всичко върви добре. Всъщност, връзката с любимия е твърде напрегната. Време е да проведете един с друг, откровен разговор. Вечерта чакайте, приятна изненада от роднини. ВЕЗНИ( 24 септември - 23 октомври) Външните обстоятелства, ще ви принудят да се отклоните от предвидения път. Дори ако сте ужасно уморени от притеснения и проблеми, ще трябва да ги решите сами. Амбициозните планове в семейния живот, лесно може да поставите върху раменете на други хора. Ако продължавате да действате необмислено, в отговор ще получите не похвали, а обвинения и упреци. СКОРПИОН ( 24 октомври - 22 Ноември ) Очаква ви ден на такива огромни възможности, че лесно ще забравите за дребните неща и по-уверено ще погледнете на живота. Възможна е рязка смяна на местожителството или нова работа. Най-важното е да бъдете по-настоятелни и да не показвате публично слабостите си. Приятна изненада чакайте от избраника, която ще ви донесе много емоции и радост.   СТРЕЛЕЦ ( 23 Ноември - 21 Декември ) Днес ще бъдете недоволни от всичко, което се случва наоколо. Дори приятните малки неща няма да ви развеселят и всичко ще е толкова тъжно и скучно. Приятелите и роднините, няма да ви познаят. Във финансовата сфера трябва повече да се довериявате на себе си, а не на бизнес партньорите. Вечерта се откажете, от мазни и солени храни. КОЗИРОГ (22 Декември - 20 януари ) Очаква ви радостен ден, но само ако ехото от миналото не предизвиква мрачно настроение. Опитайте се да бъдете по-реалистични и не се занимавайте с неща, които не може да промените. Промяната на ситуацията ще бъде от полза, особено на работното място. Не пречи да се отървете от това, което ви пречи да живеете пълноценно и да общувате с хората.  ВОДОЛЕЙ ( 21 януари -  19  февруари ) Трябва да се съсредоточите върху действията си, а не върху думите, които казвате по адрес на приятели и роднини. Ако сте наранили някого, помолете за прошка. Днес е труден ден в емоционален план, не влизайте в конфликти. От смели решения ще се нуждаете в бизнеса. Ако трябва да инвестирате, не бъдете стиснати в това отношение.   РИБИ ( 20 февруари - 20 март ) Не е препоръчително да изследвате под микроскоп, недостатъците на хората наоколо. Вие също сте далеч от съвършенство, така че бъдете по-честни в това отношение. Това което ви пречи да работите, днес ще ви бъде от помощ. Изненадващо, дори рутинните задачи ще способстват за подобряване на финансовата ситуация. Бъдете внимателни, по време на път.", "date": "2019.03.24", "title": "Дневен хороскоп 24 март"}
{"url": "http://www.classa.bg/%D1%81%D0%B2%D1%8F%D1%82/item/393868-%D0%BC%D0%BD%D0%BE%D0%B3%D0%BE%D1%85%D0%B8%D0%BB%D1%8F%D0%B4%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%BB%D0%BE%D0%BD%D0%B4%D0%BE%D0%BD-%D1%81%D1%80%D0%B5%D1%89%D1%83-%D0%B1%D1%80%D0%B5%D0%BA%D0%B7%D0%B8%D1%82", "text": "Стотици хиляди британци излязоха на протестно шествие по улиците на британската столица Лондон. Те настояват за нов референдум за излизането на Великобритания от Европейския съюз. Протестът идва след поредната тежка седмица в преговорите около Брекзит. Тя завърши с решението на лидерите на страните от ЕС да дадат отсрочка на Великобритания от първоначално предвидена дата за напускане на съюза - 30 март.     Демонстрантите искат решението за Брекзит отново да бъде оставено в техни ръце, след като британските депутати продължават да не достигат до консенсус за това как страната да осъществи излизането от ЕС. Към протестиращите се присъедини дори кмета на Лондон Садик Кан. Същевременно онлайн петиция на сайта на парламента настоява за отмяна на Брекзит. До момента тя е събрала рекордните 4,3 милиона подписа.     Следващата седмица Тереза Мей отново ще предложи на гласуване в парламента сделка за напускане на Европейския съюз. Ако депутатите я приемат, то ЕС ще отложи срока за Брекзит до 22 май. Ако ли не, Великобритания ще трябва да напусне общността на 12 април.    ", "date": "2019.03.24", "title": "Многохиляден протест в Лондон срещу Брекзит"}
{"url": "http://www.classa.bg/%D1%81%D0%B2%D1%8F%D1%82/item/393869-%D1%82%D1%80%D1%8A%D0%BC%D0%BF-%D0%B8-%D0%B3%D0%BE%D0%BB%D0%B0%D0%BD%D1%81%D0%BA%D0%B8%D1%82%D0%B5-%D0%B2%D1%8A%D0%B7%D0%B2%D0%B8%D1%88%D0%B5%D0%BD%D0%B8%D1%8F-%D0%BE%D0%BF%D0%B0%D1%81%D0%B5%D0%BD-%D0%B8-%D0%B3%D0%BB%D1%83%D0%BF%D0%B0%D0%B2-%D1%85%D0%BE%D0%B4", "text": "Голанските възвишения, завладяни от Израел през 1967 и анексирани през 1981, според международното право все още се числят към Сирия. Доналд Тръмп обаче обяви, че те били израелски.  Това е опасен и глупав ход.         Човек се изкушава да види ситуацията в положителна светлина: ето на, най-после идва американският президент и прави стъпка встрани от твърдо установената дипломация в Близкия изток. Президент, който смело поема друга посока, вместо твърдо да се придържа към валидността на неефективните резолюции на ООН, които от десетилетия се опитват да доведат до политическо решение в региона и очевидно не успяват. За едно нещо Доналд Тръмп е прав: израелската власт над Голан е факт. Това няма да се промени толкова бързо - а може би и никога. Така че защо да не признаем тази реалност? Не трябва ли безпощадният анализ на реалността да стои в началото на всяко политическо решение? Пробив в международното право Не е толкова просто. Не е изключено обаче арогантното външнополитическо поведение на Тръмп да доведе до успех, подобен на този спрямо страни като Северна Корея или Китай. Въпреки това намерението му да признае анексирането на Голанските възвишения, които според международното право безспорно принадлежат на Сирия, е от съвсем различно естество. За да направи подарък на своя съюзник Бенямин Нетаняху и да подпомогне изборната му кампания, Тръмп с готовност налива още масло в огъня на многобройните близкоизточни конфликти, поставяйки под въпрос съществуващото международно право. Защото всеки, който признае израелския суверенитет над Голанските възвишения, анексирани през 1981 г., занапред трудно ще може да осъди руската анексия на Крим. По този начин нарушаването на международното право се превръща в общоприета норма с благословията на Съединените щати.     Опасни са и регионалните последици. Както и при американското решение за признаването на Йерусалим за израелска столица - против волята на палестинците и на мнозинството в Обединените нации, Тръмп едностранно взема страната на Нетаняху, като категорично отхвърля арабската позиция. Така той не само си създава политически врагове като сирийския режим, Иран и Хизбула, но и подхранва тези сили във все по-успешната им антиамериканска и антиизраелска пропаганда. Тръмп предава и продава законните интереси на арабите и мюсюлманите - ето така повечето хора в региона отново ще видят ситуацията. Политическо самоубийство Без да има нужда Тръмп отслабва своите арабски и мюсюлмански съюзи в региона. Държавите от Персийския залив вече осъдиха неговите изказвания и подчертаха, че Голан остава сирийска територия. По същия начин коментира изявлението партньорът на Вашингтон Египет. Дори силите на сирийската опозиция, които са в съюз със САЩ, едва ли ще се съгласят с отнемането на собствената им територия.     Това би било равносилно на политическо самоубийство. Въпреки това може да се предположи, че управляващите в Кайро и Рияд са толкова безразлични към суверенитета на Голанските възвишения, колкото и към съдбата на палестинците в Газа - в момента те имат съвсем други приоритети, преди всичко намаляването на иранското влияние в региона. Все пак на арабските владетели ще им бъде много по-трудно от преди да убедят населението в достоверността на идеята за създаването на един “нов” Близък изток заедно с американците и израелците. Тъй като новото извъртане на Тръмп спрямо Голанските възвишения ги принуждава да прибегнат към антиамериканска реторика. Това също е реалност, която в този регион не бива никога да се забравя. В този смисъл, ходът на Тръмп спрямо Голан е не само опасен. Той е също глупав и контрапродуктивен на фона на собствените му интереси и планове в Близкия изток.  ", "date": "2019.03.24", "title": "Тръмп и Голанските възвишения: опасен и глупав ход"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393863-%D0%BA%D0%BE%D1%88%D0%BC%D0%B0%D1%80-%D0%BE%D1%82-%D0%BB%D0%BE%D1%81-%D0%B0%D0%BD%D0%B4%D0%B6%D0%B5%D0%BB%D0%B8%D1%81", "text": "Полицията в Лос Анджелис е спасила брата на скандалната бизнес дама Ружа Игнатова. Той е направил опит да се самоубие в ареста. В момента се намира в болница в Лос Анджалис. Полицията в САЩ подготвя прехвърлянето на милиардера в Ню Йорк. \"Игнатов очевидно е искал да предотврати прехвърлянето си и затова е направил опит за самоубийство\", твърдят разследващи в Лос Анджелис, цитирани от местните медии.      Обвиненията срещу него са сериозни - измама, пране на пари и ръководене на престъпна организация. Прокурорът в Ню Йорк, който води делото срещу Игнатов, е събрал достатъчно доказателства, изслушани са и потърпевши от дейността на Игнатов свидетели. Очаква се Константин Игнатов да получи общо до 100 години затвор, което означава доживот. \"Да, имало е сериозен инцидент, затворникът е спасен, сега е в болницата\", е единственият коментар от полицията в Лос Анджелис. Той е издебнал надзирателите и е застанал на такова място в килията си, към което няма видеонаблюдение. Не е ясно какво е състоянието на Константин Игнатов, когото медиите наричат \"Едно от най-лошите момчета в САЩ.\"    ", "date": "2019.03.24", "title": "Кошмар от Лос Анджелис!"}
