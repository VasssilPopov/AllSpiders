{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401116-%D0%BA%D0%BE%D0%BC%D0%B1%D0%B0%D0%B9%D0%BD%D0%B5%D1%80%D0%BE-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D1%81%D0%BA%D0%B0-%D0%BD%D0%BE%D0%B2%D0%BE%D1%82%D0%BE-%D0%B1%D1%80%D0%B0%D0%B7%D0%B4%D0%B8", "text": "Няма \"Не искам!\", няма \"Недей!\" - броени дни ни делят от момента, в който новият телевизионен проект на Слави Трифонов - \"7/8 ТВ\" (Седем осми ТВ, познат и като \"7/8 тиви\" или \"Седем наклонена черта осем тиви\") - ще огрее лицата на българите, които все още гледат телевизия. \r\n И, както водещият обещава, ще предложи \"entertainment и свободно мнение\". Но как точно? \r\n За момента се знае името само на едно от . Напук на очакванията, че ще изостави телевизионния шоубизнес за политическия шоубизнес, Трифонов отново ще води \"Шоуто...\" - пардон - \"Вечерното шоу на Слави Трифонов\". Всичко ново е добре забравено (дали?) старо, ама все пак не върви предаването да носи досегашното си име, а и вероятно правата са проблем. \r\n За да не го бъркате с \"онова шоу\" от bTV, то ще се излъчва в различен час - от 22, а не от 22:30 ч. Чакаме да видим дали ще е в същото студио и дали ще има бенд, балет и Иво Сиромахов за водещ от време на време. Ама, нали, ново е! \r\n             Първоначално няма да е трудно петчасовата програма на 7/8 ТВ да бъде напълнена - един час за \"Вечерното шоу на Слави Трифонов\", един час за повторението му и останаха някакви си три часа за партийна пропаганда и/или Best of селекция с клипове на Ку-Ку Бенд. \r\n Ние обаче се вдъхновихме от този малък телевизионен бунт и решихме да помогнем с предложения за предавания, които да запълнят ефирното време и да ни \" ентъртейнват \" със свободното мнение в тях. \r\n За щастие, през годините Слави и Ку-Ку Бенд се утвърдиха като майстори на песнокръщението. Ето защо предаванията, които предлагаме за богата и разнообразна програма, са базирани на заглавия на техни песни: \r\n \"Едно Ферари с цвят червен\" – Българският Top Gear, само че без спортните автомобили, че родните пътища разбиват камъни в бъбреците и брони. \r\n \"Ръгай чушки в боба\" - Предаване за кулинарни магии и гастрономическо удоволствие. \r\n \"Комбайнеро-интелигентска\" - Новото \"Бразди\"! С други думи – предаване за земеделие. Все пак всяка политическа партия търси подкрепа и в провинцията, а чрез подобно предаване родните земеделци хем ще бъдат инфлуенсвани, че няма смисъл вече да гласуват за БЗНС и БСП, хем ще получават полезна информация за грижата за своето стопанство. \r\n \"Жива рана\" - Медицинското предаване на 7/8 ТВ. Подобно на песента с това име, ще се гледа най-успешно след няколко питиета и със сълзи в очите заради сърцераздиращите кадри в него. \r\n \" Пружината \" - Предаване за дома и бита. От съвети как да ремонтираме сами банята до препоръки за избиране на най-издръжлива спалня. По-малко инциденти под душа и повече бебета като начин за борба с демографската криза. \r\n \"100 SMS-a\" – Телевизионна лотария на принципа \"Ние печелим, вие губите\". Само със SMS-и, защото пазарът за талончета и без това е препълнен. С отговарянето на въпроси през телефона българите ще бъдат възпитавани и да изразяват своята позиция по важни въпроси, един вид загрявка за следващия референдум. \r\n \"Камикадзе\" - Българско риалити ала \"Биг Брадър\" и \"Къртицата\", в което лидерите на малки партийни формации ще се подлагат на емоционални и физически унижения по пътя към голямата награда – евентуална коалиция с ПП \"Няма такава държава\" на следващи избори. \r\n Много по-интригуваща и смела би могла да бъде програмата на 7/8 ТВ след 00:00 ч. Това, което нито една друга партийна телевизия не се осмелява да направи, е да предложи хардкор еротична програма на зрителите. \r\n И разбираемо – твърде близко до ума е посланието \"Гледайте какво ще ви правим, като ни дадете властта\" от един подобен ход. \r\n Еротичните филми могат да бъдат подбирани така, че да отговарят на всеки от среднощните блокове на телевизията: от груповия \"Седем-осем и ще си легнала (Тайсън кючек)\", през посветения на темата \"една с много\" \"Реквием за една мръсница\", до садомазохистичния блок за обичащите камшици, връзване и щипки \"Нека ме боли\". \r\n Броят на възможностите е безкраен, нищо че каналът е едва седем-осми. \r\n", "date": "2019.10.22", "title": "\"Комбайнеро-интелигентска\" - новото \"Бразди\"!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/401108-%D0%B7%D0%B0%D1%89%D0%BE-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%B8%D0%BD%D1%82%D0%B5%D1%80%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D1%8A%D0%BC-%D0%B7%D0%B0%D0%B3%D0%BB%D1%8A%D1%85%D0%BD%D0%B0-%D0%B8-%D0%B2%D1%8A%D0%B7%D1%85%D0%BE%D0%B4%D0%B8-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%BD%D0%B5%D0%BE%D0%BB%D0%B8%D0%B1%D0%B5%D1%80%D0%B0%D0%BB%D0%B5%D0%BD-%D0%B3%D0%BB%D0%BE%D0%B1%D0%B0%D0%BB%D0%B8%D0%B7%D1%8A%D0%BC", "text": "Това е кардиналния въпрос на историческото движение на човечеството през последните 30 години след края на “Студената война”. Всички други са свързани с реализацията на този процес или са следствия, ефекти и по-удачни или неудачни реакции на ставащото. Изминаха малко повече от 170 години от публикуването на “Манифест на Комунистическата партия”(1848) написан от К. Маркс и Фр. Енгелс, 155 години от създаването на I Комунистически интернационал (1864) и 136 г. от смъртта на К. Маркс, на чиято надгробна плоча в гробището “Хайгет” в Лондон е изписан заключителния призив от Манифеста: “Proletari alles Lеander vereignet sich!”( Пролетарии от всички страни, съединявайте се!).     Въпреки отстъпленията на редица социалдемократически и социалистически партии от този призив, който трябваше да доведе до световна социалистическо/ комунистическа революция и раждането на нов обществен строй свободен от експлоатация на човек от човека, на поробване на едни народи от други, при създаването на първата социалистическа държава – СССР, заложените принципи на държавното управление на икономиката и обществените процеси, на образуването на съюзните републики показват по категоричен начин, че Партията на болшевиките, впоследствие КПСС в лицето на В.И. Ленин и Л. Троцки беше извършила съдбоносна ревизия на идеите и принципите, обявени от К. Маркс не само посочените в Манифеста и в Програмата на I Комунистически Интернационал, но и в “Критика на Готската програма” и “Критика на Ерфуртската програма”, а също в “Гражданската война във Франция”.     Акцентът в тази ревизия беше, че социалистическа революция може да се прави и в слабо развити общества, чрез силово, насилствено променяне на обществените структури и отношениая в името на диктатурата на пролетариата, при почти пълното отсъствие на пролетарият, което се последваше от несменяемост на управляващите фигури на завзелата властта комунистическа партия. Тук смени можеше да стават само следствие от борбите на различните фракции и течения на съответната управляваща партия. Стана така, че издигнатият в средата на XIX век призив за ново историческо движение на човечеството, макар че загуби още в края на века яркия си заряд, продължи да действа в слаборазвитите общества с милиони безпросветни селяни. Това в голяма степен осигури победата на болшевиките в Русия в революцията от октомври 1917 г- и последвалата Гражданска война. Под влияние на тези хаотични процеси и еуфорията от някои пирови победи беше сформиран 1919 г. нов III –ти Комунистически Интернационал, влезнал в историята като Коминтерн. В програмните документи и в стратегията на Коминтерна не залегнаха принципите и идеите на автентичния Марксов комунизъм, че социализмът трябва най-напред да победи в развитите капиталистически общества, прилагйки демократични принципи на управление, а неговата ревизия от В.Ленин, ,че социалистическата революция може да победи и в слаборазвити и полуколониални общества и чрез средствата на една диктатура на пролетариата, експроприирала експроприаторите да се построи социализъм. Това означаваше, че водещо в утвърждаване на новия исторически проект на общественото развитие ставаше революционното насилие. Но всичко това, взето вкупом с публичната антикомунистическа пропаганда, отблъскваше пролетариите и масовите граждани от комунистическите идеи, още повече, че под натиска на профсъюзите и зримия пример на социалните придобивки в първата страна на социализма, управляващите буржоазни партии в развитите страни правеха отсъпки и в една или друга степен демократизираха и социализираха развития капитализъм. В същото време идеите, а по-точно лозунгите на Коминтерна се разгръщаха в пространствата на бившите колонии и в слаборазвитите общества с илюзията, че вземат ли властта и одържавят всичката собственост народите ще постигнат благоденствие подобно на това в метрополиите и развитите капиталистически страни. Историята правеше рязък завой и зареждаше с нови рискове и опасности общественото развитие.. През 50-те и 60-те години на ХХ век освен подконтролните на КПСС европейски социалистически страни към социализъм тръгнаха две азиатски полуколониални страни – Китай и Виетнам и една латиноамериканска – Куба. Следвайки идеологията на Коминтерна, приспособена към неговите условия Китай се опита чрез “Големия скок” и “Културната революзия”да съкрати вековната изостаналост като в същност провали първите 30 години на социалистическо строителство. Спасителни за многомилионния народ и за човечеството се оказаха реформите, опряни на мъдростта, хилядолетната култура и свободната инициатива на народа, които КПК, поде под ръководството на Дън Сяопин от края на 1978. Куба също издържа благодарение на огромния авторитет на лидера на революцията от декември 1959 г.Фидел Кастро. Но червените кхмери на Камбоджа под ръководството на Пол Пот демонстрираха на света ужасите на “революционното” насилие, избивайки най-интелигентната половина от народа си. “Трудовите армии” на севернокорейския народ въплътили пък идеите на друг болшевишки вожд – Л. Троцки също издържаха до днес, създавайки даже ядрено оръжие. Но това, в епохата на глобалните медии, не привличаше никой, а напротив, отблъскваше масите. Фатални за идеологията на комунистическия интернационализъм се оказаха 70-те и 80-те години на ХХ век, когато в света се разгърна научно-технологическата и производствена революция. Изправени пред дълбока криза, поради надпреварата във въоръженията либералният капитализъм и държавният социализъм трябваше да предприемат радикални реформи на своите икономики и общества. Новата вълна на научно-техническата и технологическа революция даваше огромни шансове за интензификация на производството и демократизиране на обществените процеси. Водещите страни на западния либерален капитализъм – САЩ и Великобритания избраха най-простите рецепти – оттегляне на държавата от икономиката и свиване на всякакви социални програми, свободен до предел пазар и контрол само над паричната маса в обръщение. Целта на всяка обществено необходима дейност ставаше печалбата, при това постигана по възможно най-бързия начин. Рецепти на един прост, манчестърски капитализъм, които обаче в условията на глобализираните от информационните, комуникационните и финансови потоци пространства на планетата работеха ефективно. Идеите на неолибералния глобализъм започнаха своя мондиален (световен) възход. Вместо да приложат новите технологии в съответствие със социалистическо/комунистическите принципи за свобода, социална справедливост и демократично управление/самоупроавление страните на държавния социализъм, водени от СССР започнаха една объркана “перестройка”, хвърлайки се от традициите на десетилетията централизирано планиране в пространствата на пределно свободния пазар, следвайки рецептите за “шокова терапия”, т.е. отново пак бързо да догонят зрелия капитализъм. На практика тази “перестройка”, както писа в онези години Ал. Зиновиев се превърна в катастрофа (“катастройка”). Защото хвърлянето на едно общество десетилетия следвало едни правила на управление и поведение в условията на “свободен пазар” означаваше все едно да изведеш един слаб възрастен мъж, години наред не напускал жилището си, леко облечен , навън на 30 градусов студ , за да се закалява. Изходът е известен за всеки мислещ човек. Всъщност, дали съзнателно (поради предателство) или не (поради глупост), хората, които подеха “перестройката” по такъв начин доведоха до гибелта на държавния социализъм и главно на всяка идея за комунизъм в тези общества и превръщането им в нови колонии и полуколонии на Запада Така получил неочаквано този подарък от самоповалилия се опасен комунистически противник политическия елит на Запад прегърна здраво принципите на неолибералния глобализъм. Бързо се изпариха всякакви поддържани изкуствено от СССР комунистически партии в Западна Европа и дори САЩ и Канада. Заедно с тях претърпяха крах и такива мощни компартии като тези на Франция, Италия, Гърция. По такъв начин един велик исторически проект за справедлив и свободен обществен строй и един велик призив за братство между народите бяха смъртоносно повалени. Дали са убити окончателно времето ще покаже. В годините на възхода на неолибералния глобализъм и разгръщане на геополитическите апетите на Запада, особено на неговия ментор САЩ да погълне целия свят като едноличен хегемон неочаквано се възправи “съсредоточената и набираща сили” след шока от разпада на СССР Русия. Опряна на своето огромно пространство, огромни подземни и надземни ресурси, на своята евразийскост на хилядолетната си култура и преживелия всякави нашествия народ Русия заяви твърдо своята “суверенност”и своето право за отстояване на националните си интереси. (2007| Това обаче предизвика шок в самозабравилия се Запад. При това ударен от мигрантската вълна, следствие от неговите непомерни апетити да завземе отново всички пространства на бившите си колонии от Близкия изток и Северна Африка богати на нефт и газ. Сега вече, под напора на многохилядните тълпи, изповядващи исляма и под заплахите от ислямския тероризъм сам Западът трябваше да мисли за своите пространства и културна идентичност. Така постепенно исповядващите американския мултикултурализъм и неолиберален глобализъм политици започнаха да отстъпват пред възраждащите се патриотични, националистически и нацисти партии и групи. Междувременно набраллият икономическа, финансова и технологична мощ Китай в тези две десетилетия на 21 век заяви открито своята геополитическа инициатива “Един път – Един пояс”. Процесът вече се реализира и въпреки нервниченето на американския и западноевропейския елит на капитала той овладява нови пространства на планетата Земя. Основанията на този възход авторът на текста показва в последната си книга за Китай – “Пътят на Китай в 21 век ( Един път, много пояси, една планета)”- 2018/2019 г. Всъщност, следвайки своя ПЪТ на велика култура и вярност към хилядолетни традиции и цености, вярност към “великата китайска мечта” за свобода, суверенност , благоденствие, просперитет и напредък, с уважение към другите народи и учейки се от напредналите, Китай показва и на другите народи, че само като бъдат верни на себе си, следват своя път, своята история и култура те могат да успеят в своето историческо развитие!  ", "date": "2019.10.22", "title": "Защо комунистическият интернационализъм заглъхна и възходи капиталистическият /неолиберален/ глобализъм?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401109-%D0%B8-%D1%8F%D0%B4%D0%BD%D0%BE-%D1%82%D1%83%D0%BF%D0%B0%D0%BC%D0%B5-%D1%81-%D0%BA%D1%80%D0%B0%D1%87%D0%B5", "text": "Къде беше националното радио преди и докъде го докараха сега Кой точно управлява БНР в момента не е ясно. СЕМ освободи шефа му Костов, тури друг за и.д., досегашният не ги признава и ще ги съди. Преди това главният прокурор Цацаров докладва пред телевизионните камери що е свършило ведомството му в разследването на хиперскандалите в националното ни радио. Накратко и не във възвисен юридически стил: Силвия Великова твърди, че директорът я причакал в Борисовата градина и й казал да си обира крушите, защото много знае, а на него ще му пребият дечицата, ако се заяде с кандидата (единствения) за бъдещ главен прокурор. Генералният директор твърди, че никога не е водил подобен разговор, просто случайно в Борисовата градина минал край детска количка, близо до която пак случайно била Силвия Великова.  Компетентните органи ще преценяват на кого думата тежи повече. Казус щ 2, пак с участието на гендира: Българското радио мълчи 5 часа и народът естествено се безпокои да не би да е бомбардирано, най-вероятно от Путин. Оказва се, че... комай е имало планова профилактика, само че дори редовните профилактики никога, дори по време на войната, не са причинявали такова онемяване. И тук отново гендирът твърди, че просто е одобрил предложение на техническия директор за профилактиката и прекратяване на емисиите. Техническият директор пък се кълне, че не е правил такова предложение, а е получил съответна заповед от гендира. Сякаш стрина Пена е рекла на стрина Гена да си варди кокошките да не влизат в градината й, да не кълват доматите. И тъй като документи по случая няма, ще се прави очна ставка между двамата директори и пак ще се преценява чия дума повече тежи. Резил. Останалото го знаем: сезиран бе никому ненужният СЕМ, който поиска оставката на генералния директор, той пък не я даде и заплаши, че ще съди лъжците и зложелателите. Подминаваме с досада подробности като административните хватки за смяна на ресора на Великова (поради несъответствие с длъжностната й характеристика). Сетили се... В българския език има много изразителна дума - мижитурка. Читателят да преценява дали на някое от действащите лица в тази бездарна комедия приляга да го наречем така. Тук вече просто не мога да не направя сравнение с предишни ръководители на националните радио и телевизия, някои от които познавам лично и под чието ръководство съм работил. Независимо от днешните приказки за задушаващата медиите атмосфера в нашето соцобщество, никой от тези жени и мъже не би могъл да бъде наречен \"мижитурка\". Боян Трайков, генерален директор на БНР, който е създателят на програма \"Хоризонт\". Тя накара хората да не търсят чуждите радиостанции, защото предложи интересни, живи предавания, съответстващи на всички изисквания на модерното радио. Той беше не само прозорлив ръководител, но и първокласен журналист. Именно Боян се изправи срещу световно известни журналисти като Клеър Стърлинг в защита на Сергей Антонов - българския дипломат, върху когото беше хвърлено обвинението за организиране на атентата срещу папа Йоан Павел II. Боян предаваше на живо, като редови репортер, важни вътрешни и международни събития, като например драматичния полет на Георги Иванов в Космоса. А дълги години беше и кореспондент в Париж, преди това в Полша. С \"пукването\" на демокрацията Боян Трайков беше изключен от Съюза на българските журналисти. Това му тежеше до последния му ден, макар че не се тръшкаше заради въпиющата несправедливост. Лалю Димитров, един от председателите на КТР, беше преди това, през 1966 г. сред създателите на възобновения \"Поглед\", превърнал се в най-популярния вестник. Но и той набързо се раздели с ръководните си постове в медиите, защото на всякакви идеологически съвещания повтаряше, че трябва да се подобри рязко качеството на програмите на БНТ, понеже \"скоро по покривите на къщите ще се появят телевизионни \"чинии\" и хората ще превключват на по-интересни чуждестранни програми\". Приказки, които не се харесваха на стожери на идеологията като Милко Балев. И Лалю \"премина на друга работа\".  Имам лични впечатления от деликатния, но твърд в изискванията си за професионализъм, Стефан Тихчев. Да не говорим за Иван Славков, под чието ръководство телевизията ни достигна върхове, които трудно ще бъдат надскочени.  Кой от тези ръководители на националните телевизия и радио може да бъде наречен мижитурка, да шикалкави, да бяга от отговорност, да се кахъри как дечицата му ще ходят гладни... Няма да се връщам още по-назад в годините, когато начело на националните медии са хора като поетесата Леда Милева, популярният писател, публицист, преводач Алберт Коен - бивш ремсисит, който през 1967 г. е уволнен от директорския пост на БНР. Или уволненият от същия пост след събитията в Чехословакия в 1968 г. Богомил Нонев - писател, военен кореспондент, първи носител на наградата \"Сирак Скитник\"!  А сега: \"Няма, няма пък да подам оставка, дечицата ми ще ходят гладни\". И тупане ядно с краче.    ", "date": "2019.10.22", "title": "И ядно тупаме с краче"}
{"url": "http://www.classa.bg/%D1%81%D0%B2%D1%8F%D1%82/item/401110-%D0%B4%D0%BE%D0%BA%D0%B0%D1%82%D0%BE-%D0%B5%D1%81-%D1%81%D0%B5-%D0%B1%D0%B0%D0%B2%D0%B8,-%D1%80%D1%83%D1%81%D0%B8%D1%8F-%D0%B4%D0%B5%D0%B9%D1%81%D1%82%D0%B2%D0%B0-%D0%B2-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8", "text": "Докато Брюксел се бави и не смее да „привърже“ Западните Балкани към Европейския съюз, Москва действа, съобщава Deutsche Welle. Въпреки че на пръв поглед посещението на премиера на Русия Дмитрий Медведев в Белград може да изглежда \"рутинно\", отбелязва германският телевизионен канал. Докато Брюксел е бавен и не смее да „присъедини“ Западните Балкани към Европейския съюз,   - например в Сърбия, пише журналистът на немския телевизионен канал Миодраг Зорич в статия на сайта на Deutsche Welle. На пръв поглед визитата на руския премиер Дмитрий Медведев в столицата на Сърбия може да изглежда като  . Този уикенд сърбите празнуват 75-годишнината от освобождението на Белград от германските нашественици от съветските войски, пояснява Зорич. Въпреки това експертите смятат, че този път ръководителят на руското правителство доведоха в Сърбия на първо място  , отбелязва авторът на статията. По-конкретно, Медведев, според експерта по Балканите Иван Преображенски, беше най-заинтересован от напредъка в изграждането на газопровода „Турски поток“, който се полага от Турция до Сърбия. Така Москва планира да доставя газ за всички Западни Балкани, обяснява журналистът Дойче Веле. Освен това за Русия е особено важно Сърбия да подпише споразумение за свободна търговия със страните от Евразийската икономическа общност, казва на свой ред директорът на Фонда за прогресивна политика Олег Бонадаренко. В момента Сърбия вече се възползва от факта, че Европейският съюз няма право да доставя храни и други селскостопански продукти за Русия. Взаимните санкции на Москва и Брюксел доведоха до това, внася яснота Зорич. За да запечата споразумението за свободна търговия със страните от Евразийската икономическа общност, сръбският премиер Ана Брнабич ще пристигне в Москва след няколко дни с ответна визита, съобщава авторът на статията. Москва се отнася към Сърбия като приоритетен партньор и това е сигнал за Европейския съюз, убеден е Иван Преображенски. Според него Кремъл по този начин демонстрира, че разполага с не само военни, но и икономически средства за поддържане на влияние в чужбина.    ", "date": "2019.10.22", "title": "Докато ЕС се бави, Русия действа в Западните Балкани"}
{"url": "http://www.classa.bg/%D1%81%D0%B2%D1%8F%D1%82/item/401111-%D0%B4%D1%8A%D0%BB%D0%B3%D0%B8%D1%8F%D1%82-%D1%81%D0%BF%D0%B8%D1%81%D1%8A%D0%BA-%D1%81-%D0%B6%D0%B5%D0%BB%D0%B0%D0%BD%D0%B8%D1%8F-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "Турският президент Реджеп Тайип Ердоган продължава да атакува. През уикенда той декларира, че Турция ще „смаже“ главите на кюрдските бойци, ако не се оттеглят от зоната за сигурност, която Анкара планира да изгради, до вторник вечерта, когато приключва петдневното прекратяване на огъня. Тогава той се обърна към руския президент Владимир Путин, с когото иска да говори за зоната на сигурност този вторник. Ако няма решение за частите на сирийската армия, разположени в района, заявен от Турция, Анкара ще „наложи собствените си планове\", каза Ердоган. Русия обаче има какво да направи срещу режима в Дамаск и кюрдите. Кремъл бе посредник между сирийските кюрди, които в началото на турската военна операция на 9 октомври след изтеглянето на американските войски от Северна Сирия привикаха сирийската армия на помощ, и режима в Дамаск. Оттогава сирийската армия в Манбиж и Кобане пое контрола над ръководените от кюрдите Сирийски демократични сили. И двата града се намират извън 120-километровата ивица между Рас Ал-Аин и Тал Абяд, в която нахлу турската армия. Но Турция иска да контролира зона за сигурност, дълга 440 километра, която минава от Манбийк на запад до границата с Ирак на изток и е широка 30 километра. Турция обаче очевидно разчита на Москва да подкрепи операция „Мирна пролет“. След операциите „Ефратски щит“ и „Маслинова клонка“ това е третата турска офанзива в Северна Сирия от 2016 г. насам. С подкрепата си за Турция Москва постигна няколко цели. Така например кюрдите трябваше да се концентрират първо върху защитата срещу Турция и оставиха оспорвания Алепо на режима. В турската кампания срещу Африн през 2018 г. Русия пусна Турция да нападне кюрдите, така че те първо извикаха сирийския режим за помощ. Сега Москва иска, от една страна, кюрдите да се откажат от стремежа си за автономия, а от друга - Турция да признае сирийския режим. По този начин владетелят Башар ал Асад ще си върне контрола над цяла Сирия до голяма степен - осем години след началото на войната, пише в свой анализ германският FAZ. За Турция изграждането на зоната за сигурност се фокусира върху три точки. Първата точка, репатрирането на сирийски бежанци, не е в интерес на сирийския режим. Неведнъж владетелят Асад заявяваше, че стабилността в Сирия е възможна само при „хомогенно\" население. С това той изключва завръщането на сирийците, които са подкрепяли или са се борили с бунтовниците. В Турция обаче се оказва натиск върху президента Ердоган да върне голяма част от очакваните четири милиона сирийски бежанци в родината им. Моделът е завръщането след първите две военни операции „Ефратски щит“ и „Маслинова клонка“. Според турското правителство 260 000 бежанци са били заселени в провинция Африн и в района на Джабарабулус. Това е било постигнато постепенно и едва след възстановяването на сигурността и почистването на зоната от мини. Освен това са били върнати само сирийци, дошли от тези райони, така че да няма обмен на население, подчертават правителствените служители. Турция обаче била наясно, че условията на живот и жилища трябва да бъдат достатъчно атрактивни, за да позволят доброволно репатриране. Второ, след оттеглянето на кюрдската милиция в Северна Сирия трябва да се създадат „сирийски градове\", което може да е в интерес на режима и Русия. Както в Африн и Джабалабулус, сирийците, които са били обучавани от Турция за полицаи, трябва да осигурят обществена сигурност. С материална, финансова и кадрова подкрепа, така поне гласи планът на Анкара, трябва да бъдат възстановени съдебната система, здравеопазването и образователната система. Освен това Анкара работи, за да гарантира, че „Националната сирийска армия“, която произтече от Свободната сирийска армия и се състои от бунтовници, ще се превърне в редовна армия под командване и ще се подчинява на кодекс за поведение. Режимът в Дамаск едва ли ще приеме това. Турското правителство обмисля свикването на международна донорска конференция за събиране на средства за заселване на бежанците и възстановяване на инфраструктурата. В края на септември президентът Ердоган каза пред ООН, че са необходими 26 милиарда долара. Анкара признава, че няма да има средства, докато има опасност сирийският режим отново да атакува региона. Затова Анкара се надява руските гаранции да предотвратят това. Планът може да се провали, ако Западът отхвърли международното правно основание за турската инвазия. Турското правителство обаче не вижда нарушение на международното право. То се позовава на правото на самозащита съгласно член 51 от Хартата на ООН и Споразумението от Адана от 1998 г., което предоставя на Турция правото да преследва временно до пет километра в Сирия терористи. Освен това Турция твърди, че резолюцията на Съвета за сигурност на ООН, според която западните държави в Сирия водят борба с бойците на Ислямска държава (ИС), е валидна и за настоящата турска операция. Турция моли за подкрепа и по отношение на третия важен момент - борбата срещу ИС, като гарантира, че нито един боец на терористичната организация няма да избяга от лагерите за интерниране. Целта на Турция е да изпрати обратно в родината им несирийски и нетурски бойци от Ислямска държава и техните роднини. Въпреки това Анкара не можела да носи отговорност за лагери, които са извън териториите с нейно присъствие.", "date": "2019.10.22", "title": "Дългият списък с желания на Ердоган"}
{"url": "http://www.classa.bg/%D1%81%D0%B2%D1%8F%D1%82/item/401112-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B7%D0%B0-%D0%BD%D0%BE%D0%B2-%D1%80%D1%83%D0%BD%D0%B4-%D0%B2-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D1%82%D0%B0%D0%B7%D0%B8-%D0%B2%D0%B5%D1%87%D0%B5%D1%80", "text": "Британският премиер Борис Джонсън ще разбере по-късно днес дали има някакъв шанс да прокара сделката си за Brexit в парламента - и дали той може да го направи преди поставения от него краен срок 31 октомври, пише Bloomberg. След като сделката му на два пъти беше отхвърлена за гласуване, Джонсън въведе законопроект за сделката за излизане от Европейския съюз (ЕС), който му позволява да узакони споразумението, и планира да го прокара през парламента възможно най-бързо.  Моментът на истината за Джонсън ще дойде около 19:00 ч (21 ч българско време), когато ще се проведе гласуването на второ четене - дали парламентът е съгласен с общите принципи на законопроекта. Веднага след това ще има ново гласуване за предложения бърз график за приемане на закона. Ръководството на ЕС дава своя актуална информация за състоянието на Brexit в Европейския парламент (ЕП) в Страсбург. Председателят на Европейската комисия (ЕК) Жан-Клод Юнкер повтори, че ЕП ще може да ратифицира сделката за Brexit едва след решение на британския парламент. Това заплашва амбицията на Джонсън да напусне блока на 31 октомври. В същото време председателят на Европейския съвет Доналд Туск заяви, че обсъжда искането на Великобритания относно крайния срок на Brexit с лидерите на останалите 17 страни членки на ЕС, като се очаква да бъде постигнато решение през „следващите няколко дена“. \"Brexit без сделка никога няма да бъде наше решение\", заяви категорично Туск пред ЕП в Страсбург. В понеделник вечерта председателят на британския парламент  . Бъркоу се позова на парламентарна конвенция от 1604 г., според която премиерът не може да иска от депутатите да отговарят на един и същи въпрос в опит да ги накара да променят мнението си. Обосновавайки решението си, той заяви, че няма промяна както по същество, така и в обстоятелствата, откакто Джонсън се отказа от първи опит за гласуване на сделката му за Brexit през уикенда. Бъркоу заяви пред Камарата на общините, че за да придвижи Brexit, британското правителство ще бъде легитимно в целите си, като предложи необходимите закони за излизането на Великобритания от ЕС, вместо да провежда още едно „да или не“ гласуване.  ", "date": "2019.10.22", "title": "Борис Джонсън се подготвя за нов рунд в британския парламент тази вечер"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/401113-jp3-%D1%81-%D0%BA%D0%BE%D0%BD%D1%86%D0%B5%D1%80%D1%82-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%B4%D0%B6%D0%B0%D0%B7%D0%B8%D0%BA%D0%BE%D0%BB%D0%BE%D1%80%D1%81-%D0%B2-%D0%BF%D0%B0%D1%80%D0%B8%D0%B6-%D0%BF%D1%80%D0%B5%D0%B7-%D0%BD%D0%BE%D0%B5%D0%BC%D0%B2%D1%80%D0%B8", "text": "      / 22.10.2019 / М узикантите от група   Живко Петров, Веселин Веселинов-Еко и Димитър Семов, ще участват със самостоятелен концерт на един от най-интересните фестивали за джаз музика в Париж –  JAZZYCOLORS  /Джазиколорс/. По покана на Българския културен институт в Париж, съорганизатор на събитието, на 29 ноември т.г. те ще свирят на 17-тото издание на международното събитие в самото сърце на френската столица, в концертната зала на авеню Рап 1.    Всяка есен през ноември, от 2003 година насам, фестивалът  JAZZYCOLORS  представя съвременната джаз музика от различни страни. Той се организира от  FICEP  /Форума на чуждестранните културни институти в Париж/, чийто член е и българският културен център. Традиционно, от 1-ви до 30-ти ноември, събитието превръща различни локации в Париж в отворени джаз сцени, инициира музикални срещи с най-добрите джаз-артисти на държави от четирите континента.    На парижка сцена музикантите от групата ще изпълнят както вече познати композиции на триото, така и няколко от подготвяния нов, четвърти албум на триото с работно заглавие “ Changetheway ”, който се очаква да излезе през 2020 г.   През 2007 Живко Петров създава  JP 3 заедно с Димитър Семов /барабани/ и Веселин Веселинов „Еко” /контрабас/, което скоро се превръща и в едно от най -разпознаваемите джаз триа в България.  Издават три албума: Understandable - 2007, It’s a dream - 2012, Between the worlds - 2015.  През годините триото има постоянни клубни и фестивални участия по света и у нас.  ", "date": "2019.10.22", "title": "JP3 с концерт на международния фестивал ДЖАЗИКОЛОРС в Париж през ноември"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/401114-%D0%BD%D0%B5%D0%B4%D1%8F%D0%BB%D0%BA%D0%BE-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%B6%D1%83%D1%80%D0%B8%D1%80%D0%B0-i-%D0%B2%D0%B8%D1%8F-%D1%80%D0%B5%D0%B3%D0%B8%D0%BE%D0%BD%D0%B0%D0%BB%D0%B5%D0%BD-%D0%BA%D0%BE%D0%BD%D0%BA%D1%83%D1%80%D1%81-%D0%B7%D0%B0-%D0%B4%D0%B5%D1%82%D0%BA%D0%B0-%D0%BF%D0%BE%D0%B5%D0%B7%D0%B8%D1%8F-%D0%BD%D0%B0-%D1%82%D0%B5%D0%BC%D0%B0-%E2%80%9E%D0%B0%D0%B7-%E2%80%93-%D0%B4%D0%B5%D1%82%D0%B5%D1%82%D0%BE-%D0%BD%D0%B0-%D0%BC%D0%BE%D1%80%D0%B5%D1%82%D0%BE%E2%80%9C", "text": "За първи път Център за млади таланти организира регионален конкурс за детска поезия на тема „Аз – детето на морето“. А новината е, че председател на журито ще бъде не някой друг, а големият български поет, драматург и бургазлия Недялко Йорданов.   Недялко Йорданов е носител на награда „Златен Орфей“ за цялостно творчество през 1997 г., автор е на множество стихове, пиеси и роман в стихове за деца и юноши, познат и обичан от много поколения бургазлии.    Конкурсните стихове ще бъдат оценявани още и от известната поетеса Роза Боянова, заместник-председател на дружество „Български писател“ в Бургас и заместник главен редактор на вестник „Автограф“. Съставител на близо 20 книги с творчество на деца от цялата страна. Нейни стихове са превеждани на руски, македонски, френски, английски и други езици; Ваня Желева - магистър по български език и литература, участник в двугодишен проект на МОН за работа с талантливи ученици и дългогодишен преподавател в центъра за млади таланти, както и от Надежда Динева – журналист, писател, автор на нашумелия роман „Орденът на скорпионите“ и ръководител на най- новия творчески проект за малки писатели \"Моите първи истории\" за деца от 7 до 12 г. към центъра.     Целта на конкурса е да открие, популяризира и подпомогне развитието на детски таланти в областта на литературата и да им осигури възможност за творческа изява. Събитието е част от инициативите на единствения център за работа с талантливи деца в града, в подкрепа и усъвършенстване на дарбите на подрастващите. Конкурсът за написване на стихотворение е за деца от 7 до 12 години, разделени в 3 възрастови групи.     „Вече десет години подкрепяме и развиваме най-големия потенциал на страната ни – талантите на нашите деца. Най-новият ни конкурс за поезия е част от усилията ни в тази насока и има за цел да стимулира детското въображение, да насърчи интереса на най-малките към поезията и да открие още в най-ранна възраст дарбата на участниците. Щастливи сме, че поканата ни за сътрудничество приеха толкова изтъкнати бургаски граждани и творци Сърдечно благодарим на г-н Недялко Йорданов, г-жа Роза Боянова, г-жа Ваня Желева и г-ца Надежда Динева, че ни подкрепят в мисията ни да даваме шанс на таланта“, споделя г-жа Лилиана Славова, председател на Фондация „Шанс за децата и природата на България“ и основател на центъра за таланти в Бургас. В конкурса могат да вземат участие всички деца от Бургас и региона на възраст от 7 до 12 г. като крайния срок за изпращане на стихотворенията е 29 ноември 2019г.   на имейл адрес:  \n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n   Творбите могат да се носят и на място в Център за млади таланти, гр. Бургас, пл. Атанас Сиреков 4. Финалистите ще бъдат обявени на 6 декември 2019г. на уебсайта на организаторите, а награждаването ще се състои в Актовата зала на центъра за талантливи деца на празника по случай деветата годишнина от създаването му. Предвиден е награден фонд за финалистите от трите възрастови групи. Организаторите призовават всички малки писатели да не се притесняват, а смело да дадат воля на въображението си. ", "date": "2019.10.22", "title": "Недялко Йорданов журира I-вия регионален конкурс за детка поезия на тема „Аз – детето на морето“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401115-%D1%82%D1%80%D0%BE%D1%82%D0%B8%D0%BD%D0%B5%D1%82%D0%BA%D0%B8%D1%82%D0%B5-%D1%80%D0%B5%D0%B3%D1%83%D0%BB%D0%B8%D1%80%D0%B0%D0%B9-%D1%82%D1%80%D1%83%D0%B4%D0%BD%D0%BE", "text": "Два месеца след като тротинетките под наем стъпиха на българския пазар, електрическите скутери вече са част от градския облик на София. Те са навсякъде около нас, разполагат със собствени паркоместа, но и понякога са спрени на най-необичайни точки. Можем да ги видим оставени по средата на тротоар или велоалея, подпрени на стълб или почиващи си на пейка. Тротинетки могат да бъдат видени \"паркирани\" в контейнери за боклук, в езерото \"Дружба\", в асансьора в мола и дори във фонтаните на НДК. В столицата вече има три фирми, които предлагат е-скутери под наем - Lime, Bird и Hobo. Както компаниите, така и Столична община ги промотират като устойчива алтернатива на автомобилите, която предлага по-чист и модерен превоз чрез облекчаване на трафика, без да замърсява въздуха. Вместо да улеснят придвижването на много места в София обаче, за 2 месеца тротинетките сякаш направиха точно обратното - водачите им влизат в конфликтни ситуации както с пешеходци, така и с шофьорите на автомобили. Според мобилните приложения Lime, Bird и Hobo тротинетките могат да се карат само по велоалеите. Щом тротинетката попадне в зона, която не е велоалея, приложението започва да алармира, че водачът се намира на неподходящо място и се налага да преустанови маршрута си. Това не означава, че е \"изключено\" да се кара на други места - например по пътя, наравно с колите, или по тротоарите, с маневри между пешеходците. Нарушението на правилата е почти неизбежно за всеки, който реши да премине през града с е-скутер, тъй като големите велосипедни трасета в столицата все още не са свързани помежду си. Много градове в чужбина вече се опитаха да наложат правила за движение на електрическите тротинетки. В Мадрид забраниха движението им по тротоарите, а 10 дни след навлизането на Bird в Люксембург компанията се сдоби със срок да изнесе тротинетките от столицата заради опасностите за другите участници в движението. Временна забрана за е-скутерите беше въведена и в Сан Франциско заради оплаквания. Франция също подготвя проектозакон, който засяга движението на тротинетките. В някои страни липсата на правила за движение на е-скутерите предизвиква дори фатални инциденти. През юли влогърката Емили Хартиридж загина в Лондон, след като беше ударена от камион, докато кара тротинетка. Миналата година в Барселона е-скутер блъсна и уби 92-годишна жена. В Берлин са регистрирани 74 пътни инцидента с участието на тротинетки. В София по последна информация инцидентите с тротинетки са общо 11 (по данни на Института за пътна безопасност). От Съюза на слепите във Варна поискаха допълнително изискване към производителите да монтират постоянна звукова сигнализация при движението на тротинетки в градска среда. От КАТ обещават, че ще изготвят регулация, като вече има наредба, която е внесена за обществено обсъждане. Според документ, публикуван на сайта на държавна агенция \"Безопасност на движението по пътищата\" преди месец, се предвиждат законови промени, засягащи тротинетките. Е-скутерите ще бъдат третирани като \"индивидуално електрическо превозно средство\". Така те се приравняват на велосипедите според някои точки, и на мотопеди и мотоциклети - според други. Наредбата предвижда и възрастови ограничения. Според нея лицата от 14 до 16-годишна възраст ще могат да управляват тротинетки само по велоалеи. Хората, навършили 16 г., ще могат да карат и по улици и пътища, но плътно вдясно, като се съобразяват с автомобилите. Ако проектозаконът влезе в сила обаче, той вероятно би засегнал само тези, които са си закупили лично електрическа тротинетка. За тротинетките под наем ще трябва да се направят и допълнителни промени, защото устройството, чрез което се отключва е-скутера, няма как да знае на каква възраст е водачът. Според промените ограничението на скоростта на тротинетките ще бъде 25 км/ч, като всяка община ще може да определи и по-ниска скорост на движение. Тротинетките под наем се контролират от приложението, например в паркове и градски градини софтуерът на Lime ограничава скоростта им до 10 км/ч. Предвидени са и глоби за водачи, които нарушават правилата, като те ще бъдат съобразени Закона за движение по пътищата. И докато властите се опитват да регулират движението, потребителите регулират пазара... или не точно. Търсенето на тротинетки не просто расте, но и те се оказват честа жертва на опити за кражби и „хакване\". В YouTube дори има видеа, които насърчават потребителите на мобилните приложения за тротинетки да правят \"хакове\", като показват в лесни стъпки как могат да карат безплатно. Групи в социалните мрежи от своя страна се превръщат в платформи за споделяне на промо кодове и идеи как пътуването с тротинетка да стане безплатно. Докато предстои регулациите все още са във фаза \"обсъждане\", лятното часово време ще се смени със зимно. Броят на тротинетките по улиците на София вероятно ще намалее по естествени причини - трудно ще се кара през сняг, поледица или киша. Времето до следващия активен сезон обаче ще е напълно достатъчно за създаване на базови правила за движение, така че е-скутерите да изпълнят ефективно обещанието си за адекватна и сигурна алтернатива за транспорт в града.", "date": "2019.10.22", "title": "Тротинетките - регулирай трудно"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401107-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B0%D0%BA%D0%BE-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B2%D0%BB%D0%B5%D0%B7%D0%B5-%D0%B2-%D0%B5%D1%81,-%D0%B0%D0%BD%D1%82%D0%B8%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B9-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D1%89%D0%B5-%D0%B5%D1%81%D0%BA%D0%B0%D0%BB%D0%B8%D1%80%D0%B0", "text": "Проблемът с политиката на Македония спрямо България е от 50 години, не е от вчера. И за съжаление ако Македония не се поправи и влезе в този вид в Европейския съюз, тя ще продължава да води тази антибългарска политика, но от вече много по-високо ниво, което ние няма да можем да спрем, посочи още той. Това заяви Красимир Каракачанов в ефира на Нова телевизия. Приоритет на България е Македония да стане член на Европейския съюз, но след като изчисти своята политика и практика да създава идентичност на населението на базата на насаждане на омраза към България, на фалшифициране на българската история и унижаване на българския народ, каза още й. Това е нашият национален интерес. И като вицепремиер по сигурността ще ви кажа, че за мен България стои над някакви клишета за европейски семейства, европейски ценности и всякакви други клишета. Интересът на България, на българския народ и то не сега само, а в перспектива, смята вицепремиерът. Каракачанов коментира и местните избори.Той подчерта, че най-важното за него е не дали партията му ще има един-двама кметове повече, а това след края на мандата на сегашното правителство \"ВМРО да излезе с лицето си, да каже какво е направено и отново да поиска подкрепата на избирателите\". Каракачанов отрече от ВМРО да са правили договорки с ГЕРБ за местния вот в София и Пловдив. Не сме правили компромис. Елате да видите как и те си водят кампанията – и те се бият, както и ние. Подобна сделка няма, категоричен е лидерът на ВМРО. Той обясни, че с показването на среден пръст в ефир е онагледил какво е направил с българското общество предсрочно освободеният от затвора австралиец Джок Полфрийман, осъдени на 20 години лишаване от свобода за убийството на студента Андрей Монов. Обяснявах, че когато излизаше от затвора, с един ехиден тон Полфрийман отправяше поздрави към директора на затвора, защото той е дал отрицателно становище за освобождаването му, само че демократичният, либералният съд не се съобразява с неговото мнение, а с мнението на едни неправителствени организации, които защитават убийци и сатрапи. С този акт исках да онагледя, че хладнокръвният убиец от Австралия е показал среден пръст на българските институции. Всъщност не аз, а съдът показа среден пръст на обществото. Това, че съм вицепремиер не ме лишава от правото като човек и гражданин да имам позиция и емоции и да ги изразявам, заяви Красимир Каракачанов.", "date": "2019.10.22", "title": "Каракачанов: Ако Македония влезе в ЕС, антибългарската й политика ще ескалира"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401099-%D1%84%D0%B5%D0%BD%D0%BE%D0%BC%D0%B5%D0%BD%D1%8A%D1%82-%E2%80%9E%D0%BC%D0%B0%D0%BD%D0%BE%D0%BB%D0%BE%D0%B2%D0%B0%E2%80%9D-%D0%B8%D0%BB%D0%B8-%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0%D1%82%D0%B0", "text": "      Не само политолозите, но и всички граждани на София виждат, че  интригата на предстоящите местни избори е в столицата. Именно там съвсем реална е възможността да бъде направен пробив в тридесет годишния монопол на десницата в управлението на града. И по-важното – че може да бъде направен пробив в порочния модел на управление, съчетаващ показно развитие на идеалния център на града за сметка на крайните квартали, на ширеща се корупция и непрозрачност в харченето на парите на данъкоплатците, с некачествено изпълнение на неоправдано оскъпени ремонти. Резултатът на този модел е видим за всички софиянци – затъване в проблемите, арогантен грабеж от страна на монополите, бавна и некомпетентна администрация, рушащо се общинско здравеопазване, недостиг на места в училищата и детските гради, водещ до корупция, която засяга най-тежко достойнството на хората – плащаш подкуп, за да си осигуриш най-естественото право – това на образование за детето си. София се задъхва от мръсен въздух, от отпадъци, от бездомни кучета, от разбити тротоари, от липса на зелени площи, от алчността, която доведе до презастрояване. Дълги години управлението на София е на СДС, после на ГЕРБ, а днес на коалицията ГЕРБ-СДС. Тези кметски администрации намираха различни начини да оцелеят и да си осигуряват преизбиране – от „усмивката” на Софиянски през народняжкото говорене и показните антикорупционни акции на Бойко Борисов, които не дадоха резултат, защото не измениха модела, продължил да властва в града. В последните години моделът се символизира от Йорданка Фандъкова –учителка и училищна директорка , издигнала се до министър и кмет. Но дали Фандъкова управлява реално София, дали има контрол над  случващото се в общината, дали тя чертае стратегиите за града, или това правят други хора – премиерът Борисов и кукловодите в сянка, каквито са няколко несменяеми общински съветници със задкулисно административно и икономическо влияние? Отгорът, уви, не е в полза на госпожа Фандъкова… Това лепкаво статукво в София вече става неприемливо за мнозинството столичани. Безспорно, София е градът с най-високи доходи, с най-ниска безработица, с добри възможности за професионална реализация, тук са големите фирми и банки, администрацията, търговските вериги, тук са културните институции и местата за социални контакти и забавления. Накратко – София е едно от малкото места в България, където се оформи средна класа, където не личат в чист вид бедността и последното ни място в Европа по социални блага, здраве, доходи. Но именно този относително висок стандарт, който доскоро бе алибито на корупцията и некомпетентността в Общината, накара много столичани да поискат промяна. Защото средната класа осъзнава и започва да търси правата си, започва да изисква повече от хората, които избира да ги управляват, защото не изпитва този страх от натиска на властимащите, който е характерен за по-малките общини. Комбинацията между изчерпването на модела „Софиянски-Борисов-Фандъкова” и събуждането на средната класа за промяна, е факторът, който изисква нов кмет на София. И според принципа, че историята намира винаги точните хора на точното място, в София се появи граждански кандидат за „ Кмет на промяната” в лицето на доскорошния омбудсман Мая Манолова. В новата историята на София, от осем поредни избора на кмет, опозиционен кандидат се е класирал на балотаж едва три пъти (1995 г., 2003 г., 2005 г.), в другите пет случая десницата е печелила на първи тур с голямо мнозинство; същото важи и за състава на Общинския съвет, където за 30 години има само десни еднопартийни или коалиционни мнозинства. В името на тяхното оцеляване, на разпределението на пайовете от тлъстата общинска трапеза, десните се обединяваха, по думите на един техен знаков лидер „гласуваха един за друг с отвращение”, но продължаваха да управляват София, да усвояват огромен материален и властови ресурс, да пълнят гушата на монополистите, на свои обръчи и кръгове от фирми. Днес социолозите са единодушни, че балотаж ще има, и че Мая Манолова и Йорданка Фандъкова имат абсолютно изравнени шансове за първо място на първи тур, и че едно достойно представяне на Манолова ще отприщи ефекта „Радев” – на балотажа за нея ще гласуват симпатизанти на отпадналите кандидати, безпартийни и недоволни от статуквото, които не са гласували на първи тур, но ще го направят, съзирайки шанса за ново начало за града си. По същество вълната на промяната няма да може да бъде спряна – нито с компромати, нито със заплахи, нито с изтърканото „Ако не сме ние, идва БСП”, нито с купуване на гласове и щедри обещания. И тогава промяната ще се случи! Какво прави именно Мая Манолова този уникален за 30 години кандидат, който има всички шансове да промени статуквото, а с това и хода на политическите процеси в страната. Днес са популярни сравненията с Истанбул и Будапеща, където млади кметове от опозицията победиха партиите на силни лидери, каквито са Ердоган и Орбан. Победата на Мая Манолова ще е много по-голям пробив – ще покаже, че не просто опозиционен, а граждански кмет може да смени модела, който на столично равнище задушава София, а на национално е факторът, който ни държи на последните места в ЕС – от социално-икономическите показатели до свободата на словото. Феноменът „Манолова” Какво стои в основата на феномена „Манолова”? Накратко това може да се опише така – лидерски качества и силен характер на биткаджия, който няма да се страхува да каже нещата с истинските им имена, да потърси начин да се справи и със завиден хъс и упоритост – да ги промени, без да спре, преди да е успял. На второ място – компетентност на юрист, тоест – на човек, който познава законите, технологията на функциониране на институциите, който познава правата на гражданите и е доказал, че може да ги отстоява. И на трето място – като човек, доказал, че може да надгражда себе си, да се променя и развива в мисленето си. Днес Манолова е много по-зрял и опитен политик, поучил се от свои минали грешки, надмогнал тясно партийните си пристрастия, но не и изменил на социалните си идеи. Тази комбинация на черти от характера направиха Мая Манолова не просто успешен парламентарист и омбудсман, а и един от най-популярните политици, с рейтнинг равен на този на президента и много по-висок от този на премиера и водещите министри. Отделно от това, живеем във времената, в които жените заслужено заемат все повече и по-високи обществени постове. Много са дамите, които постигат завидни позиции в политическия, духовния и стопанския живот. Няма съмнение, че в последните години Мая Манолова е сред най-успешните национални лидери. Ролята ѝ на омбудсман доказва, че тя би станала и успешен кмет на София, именно затова би било интересно да анализираме основата на този успех. И тук идва едно неволно, но очевидно сравнение с Йорданка Фандъкова. Тя има своите постижения като кмет, своите чисто човешки позитиви и качества, но тя не е лидер, за 14 години в общината като заместник-кмет и кмет, не остана в историята с нито една собствена новаторска идеи и инициатива, никога не излезе от рамките на статуквото и границите на идващите отгоре инструкции. Не успя да се противопостави на схемите, управлявани от лидера на ГЕРБ, от знакови общински съветници с непропорционално на поста им икономическо влияние. Впрочем, страхът на ГЕРБ от провала на модела накара част от тези общинари да не се кандидатират отново, а на тяхно място бяха сложени известни лекари и архитекти, но това не намалява ролята на задкулисието, напротив – бетонира го по опасен за София начин. В рамките на предизборните дебати Манолова доказа, че Йорданка Фандъкова не е реалният кмет на София, даже я определи като „изпълнителен директор”, а не лидер на града. По крайната, но за съжаление правдива оценка, е че моделът на управление на София има своя фасаден кмет, а реалната власт е в Борисов, Цветанов и сие. И в това е огромната разлика с Мая Манолова – тя е доказала, че е екипен лидер, упорита и смела. Само такава като нея може да разчупи модела, да отвоюва София за гражданите й! Омбудсманът, който реално бранеше хората Тя бе доскоро третият по ред обществен защитник от създаването на институцията през 2005 година, преди нея на поста бяха бащата на съвременната ни конституция Гиньо Ганев и бившият председател на Върховния административен съд Константин Пенчев. Но Ганев бе вече възрастен и приемаше поста като почетна позиция, от чиято камбанария може да се развиват принципните постановки на защитата на правата на гражданина, Пенчев пък бе личност, абонирана от НДСВ и ГЕРБ за високи постове – депутат, председател на ВАС, а сега и конституционен съдия. При него институцията омбудсман бе пасивна, беззъба към управляващите. След двамата ветерани, Манолова е не просто първата жена и най-младият омбудсман, но и първият, който формулира нов характер, физиономия и философия за развитие на институцията. Казано накратко – тя вдигна летвата много нависоко, даде нова енергия и същност на институцията. Основното в тази философия е действието, динамиката и темпото на работа. Омбудсманът е не (само) защитник на абстрактните човешки права, а преди всичко адвокат на „малкия” човек в сложните му сблъсъци със силните на деня. В това Манолова успя – тя водеше битки с монополиста „Топлофикация”, с частните съдебни изпълнители, които оставят стотици софиянци дневно – а това са предимно възрастни, бедни, болни хора - със запориран доход. Води битки с банките, налагащи непосилни такси за буквално измислени услуги. Тя подкрепяше протести на медиците, на майките на деца с увреждания, издигнали исторически правдивият и покъртителен вопъл: „Системата ни убива”. Много преди да помисли да се кандидатира за кмет, бе с протестиращите срещу презастрояването в София. Във всички тези битки тя бе често сама – при бездушното и незаинтересовано отношение на ГЕРБ и правителството, изправяща се срещу икономически могъщи групировки, които имат медийното и силовото влияние да прекършат своя опонент. Но не и Мая! Тя не се уплаши, не се подаде, не се скри. Така ще бъде и в Общината, където ще има смелостта да съсече възлите на корупцията, зависимостите, задкулисията. Битката с монополите – днес това е каузата на София И още един нов момент – Манолова заложи на защитата на гражданина не само от държавните и общинските институции, но и на неговата социална защита, особено от наглостта на монополите – топлофикация, електроразпределения, водни компании, банки, частни съдебни изпълнители, колекторски фирми. След като четвърт век правителствата и стоящите зад тях мнозинства се грижеха предимно за средата на развитие на бизнеса, една институция поведе битки в името на обикновения гражданин. Факт е, че именно тези битки са най-актуални в София, че ако бъдат доведени докрай животът на софиянци ще бъде много по-лесен и нормален, лишен от стреса от изкуствено надутите сметки и бездушието на монополиста. А това безспорно не може да остане незабелязано. Темите, които Манолова поставя, са премълчавани и измъчени вопли на хората за справедливост. Защото наистина е факт, че уж европейска България е страната, в която всеки може да бъде осъден не само „задочно”, а без даже да е уведомен. Само у нас е възможно чиновникът в „Топлофикация” да вземе хонорар от няколко стотин лева за жалба, в която реално сменя само три имена и адреса. Само тук сметка от левче за парно може да набъбне до хилядарка, и само тук за неплатена сметка в столицата могат да запорират имота на смолянчанин, защото въпросният чиновник не се е потрудил да прочете внимателно ЕГН-то (случаи от 2017 г.). Само тук може събирачът на дългове да те третира като престъпник и да се държи с теб като мутра. Впрочем, въпреки претенциите и на Бойко Борисов, и на Йорданка Фандъкова да са хора от народа, борци с несправедливостта, по тези теми за 10 години не беше направено абсолютно нищо, обратното – проблемът се задълбочаваше, монополите трупаха свръхпечалби и укрепваха безконтролната си власт, хората оставаха незащитени. Социално ангажиран лидер Извън преките ѝ задължения на обществен защитник, забележима и успешна инициатива, която Мая Манолова предприе още в началото на мандата бе идеята „Великден за всеки”. В нея чрез парични помощи и ваучери за хранителни продукти бяха подпомогнати пенсионерите, чиито пенсии с малко надвишаваха формалния критерии за предоставяне на държавния бонус от 40 лева към парите за старост (но само за най-бедните пенсионери), който правителството отпуска по големите празници. А няма спор, че всички пенсии в България са унизително ниски и „гарантират” на възрастните българи само едно – бедност. Близо 20000 пенсионери бяха подпомогнати три години подред от успешната инициатива, в която се включиха Православната църква, Червеният кръст, общините, патриотичният бизнес. Не е маловажно, че под ръководството на Мая Манолова институцията престана да играе ролята на Бюро „Жалби”, и бе трансформирана в активен мотор за изработване на алтернативи по поставените от самата нея въпроси – Манолова само за първата година от мандата бе инициатор на четири национални кампании, четири сезирания на Конституционния съд, единадесет законодателни инициативи, 18 кръгли маси и конференции. През втората година темпото на работа в тази област не отслабна, а се увеличи, омбудсманът не легна върху рутината или славата от успешното начало, и неслчуайно отбеляза амбицията всяка година да постига по една голяма победа срещу тежка обществена несправедливост. Всички тези теми – и пенсиите, и трудовите права, и антимонополната политика, разбира се, не са откритие на Мая Манолова, но тя е първият овластен ръководител, който ги поставя ребром и води конкретни кампании – в парламента, в съда, пред медиите, срещу сложилото се статукво. Така постепенно, битка след битка, Манолова вдига доверието и утвърждава авторитета на държавата. Един конкретен израз на това доверие е отчетеното след година на поста удвояване на жалбите, петициите и писмата на граждани до нея. Общо 27000 са потърсилите помощ от омбудсмана само за първата от мандата й 2016-а година, 17000 от тях са получили конкретна консултация в приемните в София и страната, 11000 са писмените жалби. За сравнение – преди мандата на Мая Манолова броят на жалбите варират между 3800 и 7300. За година Манолова бе посетила 50 населени места, провела е 27 изнесени приемни – на практика във всяка област на Република България. Огромната част от постъпилите жалби са свързани със социални права или с неуредици, предизвикани от монополите. С малките победи по тези теми се вдига и обществената вяра, че в Системата може да бъде осъществен пробив. Стига хората да получат смелост и да има кой да ги чуе и подкрепи! Някой би казал – ударно начало, а след това-рутина. Обратното, ето какво сочат данните, изнесени непосредствено преди оставката на омбудсмана: 122 199 граждани са потърсили съдействие от омбудсмана на България Мая Манолова за близо 4-годишен период. 45 016 са постъпилите жалби и сигнали на гражданите, като в топ пет на жалбите и сигналите през годините са следните нарушения: права на потребители – 11 291 бр.; социални права – 6360 бр.; основни права и свободи – 5858 бр.; право на собственост – 4584 бр.; в изпълнителното производство – 3318 бр. Дава се и отчет на приключилите жалби и сигнали - 43 569. Отправените препоръки към държавни и общински органи, от които всяка втора е изпълнена, са 5 113, пише още в отчета на омбудсмана, изнесен в края на август 2019 година. Общественият защитник поставяше системно и други значими, но и съвсем конкретни теми – забавените заплати на работници в различни региони на страната. Със сълзи на очи в парламента през 2017 г. Манолова изрази възмущението си от дебелокожието и безразличието на управляващите към болката и унижението на тези хора, причинено от некоректни работодатели. Подкрепи и протест на родители и деца срещу непосилно тежките раници, с които учениците ходят на училище. За много други снимката как тичаш с препълнена с книги раница е просто пиар, за Манолова със сигурност е част от работата, поредна кауза, която поема с ангажимент да постигне резултат. А също така – дело срещу „Топлофикация” и публични разкрития за милионите, спечелени от дружеството от юристконсултски такси, внезапна проверка на условията на живот на пострадалите и останалите без дом след взрива в Хитрино от края на 2016-а година. И още много други инициативи, заявления, посещения… Това е още един съществен щрих от ефекта „Манолова”, който със сигурност гласи, че няма „малки” и „големи” теми, защото когато си безработен, беден или болен, за теб не важи фризираната правителствена статистика, докато безработицата, лошото здравеопазване или бедността за него са точно 100 процента. А и „малките” теми, скрити от медийния поток, всъщност се отнасят не за единици, а за хиляди българи, пръснати навсякъде в страната. Всичко това прави Манолова най-успешният омбудсман в историята на институцията, а и един от най-успешните омбудсмани в Европа. Това е залог, че ще бъде и успешен кмет. В поне 80 процента каузите и битките й като омбудсман ще бъдат надградени като кмет, защото практически ще продължи да прави същото, но с друг властови ресурс – ако досега поставяше гласно и публично тези проблеми, то днес ще има лостовете да ги решава. Лостове, които СДС и ГЕРБ също имаха, но които не използваха през годините. Стъпките в голямата политика Цялата обществена дейност на Мая Манолова – и преди, и след поемането на поста, се подчиняват на известната поговорка, че „шило в торба не стои”. Притежава природната дарба да бъде лидер във всяко начинание. Учила е в езикова паралелка в гимназията - руски и английски език, завършила е „История” в Москва, икономика и право в УНСС. В Българската социалистическа партия е от 1990 година – точно от момента, в който членската книжка в червено носи предимно проблеми, а не привилегии. Работи като адвокат, в листата на БСП и в Народното събрание попада през 2005 година. Десетки са народните представители, които влизат като нови лица, а кариерата им продължава един, максимум два мандата. Не и за Мая Манолова. Тя е сред малцината, които още в първия мандат се превърна в партийно и парламентарно „острие”, в национална политическа фигура. През 2007 г. е избрана за член на Изпълнителното бюро на БСП. През 2012 година на конгрес на партията е избрана за председател на Общопартийната контролна комисия на БСП – органът, отговарящ за партийната етика и отчетност, за спазването на Устава на БСП. Народен представител е и в следващите народни събрания, а в 42-то НС е заместник-председател. Със същата работоспособност и амбиция Мая Манолова в този период е и моторът на създаването на нов Изборен кодекс, поема на гърба си и воденето на най-острите полемики във време на тежко политическо противопоставяне между ГЕРБ и БСП – по предполагаемия опит за фалшификация на вота, по изборните правила, по текущото законодателство. Именно ярката й опозиционност е изтъкната от премиера и лидер на ГЕРБ Бойко Борисов като повод да бъде подкрепена от мнозинството за омбудсман, за да се „отърват” от нея. Като омбудсман Мая Манолова показа, че може реално да надмогва партийните различия. И това е естествено – под игото на „Топлофикация” се гърчат и „гербери”, и социалисти, и безпартийни. Мая Манолова бе ефективен и остър политически говорител, запази тези си качества, но ги фокусира в постигането на социални цели, в отстояването на човешки права. Това я прави един от малкото политици, които в годините на преход израснаха до ранга на държавници. Това гарантира, че тя ще бъде един успешен кмет на София. Кой се страхува от Мая Манолова!? Всеизвестни са опорните точки на властта, които се мултиплицират в жълтите и проправителствените медии.  Мнозина днес обвиняват Манолова, че е партийно оцветена, а се самозаявява като гражданска кандидатура. Да, но Манолова като омбудсман бе действително надпартийна, равно отдалечена от партиите, не използва институцията за опозиционна дейност, а само в защита на гражданите от проблемите, които им създава властта. Но това, че Манолова днес не е в БСП, че обещава да бъде независима и деполитизирана и като кмет, не означава, че се е отказала от идеите си. А те са преди всичко социални! Има два типа концепции за властта. Едната е „няма ляво, няма дясно, проблемите са конкретни”, другата е в това, че проблемите са конкретни, но може да им намериш леви или десни решения. Десните са в посока на бизнеса, икономическата целесообразност, а левите – в интерес на хората. Мая Манолова със сигурност не е политик, който би казал „няма ляво, няма дясно”, на проблемите тя търси решения в името на човека – доказа го категорично за четири години като обществен защитник. Зад атаките срещу Манолова личи само страх сред управляващите и техните медийни и политологически клакьори, които изсмукват от пръстите си компромати. Истеричната кампания срещу Манолова не промени хода на нейната кампания – тя остава позитивна, отворена към обикновения човек. Тя не се подаде на опитите за сплашване, на физическите атаки срещу нейни предизборни клубове и шатри, на дребнавия черен пиар със стикерите, които някой лепи на стъклата на колите на софиянци. Обратното – преходът многократно е показвал, че който компромат вади от компромат страда… През пролетта на тази година в разгара на „Апартаментгийт”, който показа истинското алчно лице на властимащия елит на ГЕРБ, премиерът Бойко Борисов смени рязко тактиката на кампанията – подкара джипа, раздаваше пари за болници, пътища, училища, мостове. Откриваше заводи, които се оказаха предимно отдавна работещи цехчета. Обещаваше стабилност и просперитет. И ГЕРБ спечели временна победа. Но случи ли се стабилността? Инвестициите са все така ниски, „Фолксваген” ни задмина и замина на юг, скандалите във властта са ежедневие, доплащаме за здраве годишно сума, равна с тази за изтребителите Ф-16, недоастигат просветни кадри и медици, цените на храни, лекарства и стоки от първа необходимост летят нагоре, а експертите са единодушни, че нова криза чука на вратата. Днес Борисов пак кара джипа, а Йорданка Фандъкова, ползвайки целия ресурс на общината и местната администрация, също открива обекти, реже ленти, обещава пари, преповтаря ангажименти, казани и преди 4, и преди 8 години, но все стоящи в бъдеще време. При това доста лицемерно, сякаш не ГЕРБ и СДС са управлявали София три десетилетия, сякаш не Борисов и тя самата са били кметове вече три петилетки. Дали софиянецът, пък и българинът пак ще се хване на същата въдица!? От нас зависи! Мая Манолова ще бъде успешният кмет на София Няма съмнения, че като кмет на София Мая Манолова ще покаже не само познатите от парламента и институцията на омбудсмана качества и знания. Тя ще покаже нова енергия, нов хъс да се справя с проблемите. И ще успее – защото е един от малкото хора днес, които искат, могат и ще го направят. Ще сменят модела на управление на София, ще ограничат корупцията, ще осъществяват железен контрол над администрацията и над изпълнението на обществените поръчки. Ще бъде не изпълнител на партийни повели, а  реален обединител на леви, центристи и десни, ще управлява общината с добри експерти. Ще формира политиката си на базата на една червена линия, стояща над всичко друго – грижата за обикновения софиянец, за социалните му права, за подобряване на социалния му статус. И затова ще има не богатство, а една много по-важна човешка награда – хората ще повярват в това, че някой в нашата Община ще ги чуе и ще опита да им помогне. Мая Манолова дава шанс на София, нека и София ѝ даде гласа си, за да стане кмет.  ", "date": "2019.10.22", "title": "Феноменът „Манолова” или лидерът на промяната"}
{"url": "http://www.classa.bg/%D1%81%D0%B2%D1%8F%D1%82/item/401100-15-%D0%B3%D0%BE%D0%B4%D0%B8%D1%88%D0%BD%D0%B0-%D1%80%D1%83%D1%81%D0%BA%D0%B8%D0%BD%D1%8F-%D1%81%D0%BF%D0%B5%D1%87%D0%B5%D0%BB%D0%B8-%D1%81%D0%BA%D0%B5%D0%B9%D1%82-%D0%B0%D0%BC%D0%B5%D1%80%D0%B8%D0%BA%D0%B0-%D0%B2-%D0%BB%D0%B0%D1%81-%D0%B2%D0%B5%D0%B3%D0%B0%D1%81-%D1%81-%D0%B4%D0%B2%D0%B0-%D1%87%D0%B5%D1%82%D0%B2%D0%BE%D1%80%D0%BD%D0%B8-%D1%81%D0%BA%D0%BE%D0%BA%D0%B0", "text": "15-годишната руска фигуристка Анна Щербакова спечели състезанието Скейт Америка в индивидуалната категория тази неделя, първи етап на Гран При на кънките на лед през този сезон.   По време на първия етап на тези международни състезания, проведен в Лас Вегас (САЩ), Щербакова на два пъти успешно извърши четворен Луц, считан за най-трудния скок, който й спечели 160.16 точки във волната програма. Общият й резултат, след като добави точките от кратката програма, беше 227,7 точки. \"Първите ми мисли след представянето? Бях много щастлива. До края на програмата се пързалях с мисълта:Търпение, търпение, не можеш да се отпуснеш \", заяви спортистката пред руския портал Sport24. В проведеното в Лас Вегас състезание „Скейт Америка\" участва и друга млада руска фигуристка, Елизавета Туктамешева, известна със своя „секси\" шоу танц, който изпълни под ритъма на песента „Toxic\" на Бритни Спиърс на Гран При 2018-2019 г. Тази неделя тя се окичи с бронз. Следващият етап от Гран при на 2019-2020 г., който ще се проведе тази година между 18 октомври и 8 декември в Канада, ще бъде последван от още пет етапа - във Франция, Китай, Русия, Япония и накрая в Италия.", "date": "2019.10.22", "title": "15-годишна рускиня спечели Скейт Америка в Лас Вегас с два четворни скока"}
{"url": "http://www.classa.bg/%D1%81%D0%B2%D1%8F%D1%82/item/401101-%D0%B0%D1%80%D1%85%D0%B5%D0%BE%D0%BB%D0%BE%D0%B3-%D0%BE%D1%82%D0%BA%D1%80%D0%B8-27-%D0%BE%D0%B1%D0%B5%D0%BA%D1%82%D0%B0-%D0%BD%D0%B0-%D0%BC%D0%B0%D0%B8%D1%82%D0%B5,-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B0-%D0%BE%D0%BD%D0%BB%D0%B0%D0%B9%D0%BD-%D0%BA%D0%B0%D1%80%D1%82%D0%B0", "text": "Изследовател е открил 27 обекта на маите, които са на 3000 години благодарение на безплатна онлайн карта. Става дума за дистанционна измерваща система генерираща 3D информация, известна като LIDAR, която позволява да се определи разстоянието от лазерен емитер до обект или повърхност с помощта на импулсен лазерен лъч. Такеши Иномата, археолог от Университета в Аризона, проучил 4440 квадратни мили (11 400 квадратни километра) от мексиканските щати Табаско и Чиапас. В района той успял да идентифицира поредица от структури, които бележат церемониални обекти на мезоамериканската култура. Картата е публикувана през 2011 г. от Националния институт за статистика и география на Мексико, така че да може да бъде използвана от компании и изследователи. Въпреки че разделителната способност на изображението е била ниска, Иномата е успял да открие местности, които по-рано са били напълно непознати. На пръв поглед местностите предлагат малко непосредствени доказателства за техния мащаб и история, защото останките всъщност са под земята. Новите открития обаче биха могли да дадат информация за произхода на цивилизацията на маите и могат да имат решаващо значение за разбирането на нейното развитие. Когато говори за един от терените археологът каза пред The New York Times \"Когато ходите върху него, не го осъзнавате. Той е толкова голям, че изглежда като част от природния пейзаж\", добави той. Според него, количеството извършена работа само на този терен, е огромно и обемът от земна маса, който е преместен при създаването му, е невероятен. „Тези хора са вършили луди неща\", заключи той.", "date": "2019.10.22", "title": "Археолог откри 27 обекта на маите, благодарение на безплатна онлайн карта"}
{"url": "http://www.classa.bg/%D1%81%D0%B2%D1%8F%D1%82/item/401102-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8%D1%82%D0%B5-%D0%B2-%D1%85%D0%BE%D0%BD%D0%BA%D0%BE%D0%BD%D0%B3-%D0%B8%D0%B7%D0%B2%D0%B8%D0%BD%D0%B5%D1%82%D0%B5,-%D1%80%D0%B0%D0%B7%D0%B1%D0%B8%D1%85%D0%BC%D0%B5-%D0%B3%D1%80%D0%B5%D1%88%D0%BD%D0%B0%D1%82%D0%B0-%D0%B1%D0%B0%D0%BD%D0%BA%D0%B0", "text": "Няколко протестиращи в Хонконг се насочиха към банки, които нямат седалище в специалния административен регион, с цел да изпратят съобщение до Пекин. Образът на любопитен извинителен надпис върху разбитите прозорци на финансова институция, предизвика страхопочитание в мрежата. В социалните мрежи се появиха снимки на клон на Източноазиатската банка (BEA) със седалище в Хонконг, с нанесени сериозни щети. Но онези, които извършиха вандализма и унищожиха витрините й, по-късно са разбрали, че това е местна банка. \"Съжаляваме, грешна банка\", написаха протестиращите със спрей върху наскоро разрушените стъкла. А банките, които нямат седалище в Хонгконг, не получиха същия жест на любезност. На снимките се виждат много съоръжения и оборудване, които бяха повредени по време на безредиците този уикенд. Стотици протестиращи се събраха в неделя в централен Хонконг (Китай) в нов ден на протестите, избухнали в началото на юни, след одобрението на противоречив законопроект. През деня е имало сблъсъци между полицията и протестиращите, които са пускали коктейли Молотов, организирали барикади и унищожавали магазини.", "date": "2019.10.22", "title": "Протестиращите в Хонконг: \"Извинете, разбихме грешната банка\""}
{"url": "http://www.classa.bg/%D1%81%D0%B2%D1%8F%D1%82/item/401103-%D0%BF%D0%B8%D0%BD%D1%8C%D0%B5%D1%80%D0%B0-%D1%87%D0%B8%D0%BB%D0%B8-%D0%B5-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D0%BC%D0%BE%D1%89%D0%B5%D0%BD-%D0%B2%D1%80%D0%B0%D0%B3", "text": "Президентът на Чили Себастиян Пиньера даде нови изявления пред пресата, след като одобри законопроекта на Камарата на депутатите на Чили, който отменя увеличението на цената на метрото в Сантяго. \"Воюваме срещу могъщ, непримирим враг, който не уважава нищо или никого, който е готов да използва насилие и престъпност без ограничения, дори когато това означава загуба на човешки живот\", заяви президентът във връзка с регистрираните безредици в различни части на страната. Пиньера обяви, че Хавиер Итуриага, генералът, който отговаря за извънредното положение, е разположил 9 500 войници, за да защити мира и да контролира безредиците. Освен това той благодари на членовете на силите, разположени за противопоставяне на „насилниците и престъпниците\". Президентът заяви, че противникът е готов да изгори болници, метростанции и супермаркети, с \"единствената цел да нанесе максимална вреда на всички чилийци\". Изправен пред тази позиция, Пиньера потвърди „пълната подкрепа на правителството за действията, предприети от Итурриага и хората под негово командване\". \"Не е време на неясноти\", каза президентът и предупреди, че денят ще бъде труден, \" защото има степен на организация, логистика, която е типична за престъпна организация\". С тези думи Пиньера призова да \"започнем да печелим тази битка\", като поясни, че няма да се допускат повече действия на вандализъм. Изявленията на президента обаче бяха силно критикувани от различни политически личности и дори думите му бяха сравнени в социалните мрежи със стари речи на Пиночет. Въпреки че Пиньера обяви спирането на покачването на цените на метрото в град Сантяго, демонстрациите не са спрели. Безредиците доведоха до смъртта на седем души, според вътрешния министър Андрес Чадуик. Тази седмица учениците и студентите започнаха да правят \"масово укриване\". В Сантяго, Чили, стотици и стотици млади хора прескачат оградите и влизат в метрото, без да плащат в знак на протест. Официалният отговор беше да се увеличи количеството на полицията в гарите и да се криминализира протеста, като се задържат студентите.", "date": "2019.10.22", "title": "Пиньера: Чили е във война срещу мощен враг"}
{"url": "http://www.classa.bg/%D1%81%D0%B2%D1%8F%D1%82/item/401104-%D0%BF%D0%BE%D0%BC%D0%BF%D0%B5%D0%BE-%D0%B8%D0%B7%D1%80%D0%B0%D0%B5%D0%BB-%D0%B8%D0%BC%D0%B0-%D0%BE%D1%81%D0%BD%D0%BE%D0%B2%D0%BD%D0%BE%D1%82%D0%BE-%D0%BF%D1%80%D0%B0%D0%B2%D0%BE-%D0%B4%D0%B0-%D0%B4%D0%B5%D0%B9%D1%81%D1%82%D0%B2%D0%B0-%D0%B2-%D1%81%D0%B8%D1%80%D0%B8%D1%8F-%D1%81%D0%BB%D0%B5%D0%B4-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89", "text": "Въпреки оттеглянето на САЩ от Сирия, Израел има \"основното право и запазва оперативна свобода да действа в района, изправен пред предполагаемата иранска заплаха\", заяви в петък държавният секретар на САЩ Майк Помпео в интервю с The Jerusalem Post. Той обяви, че Вашингтон ще следи отблизо сирийско-иракската граница, въпреки оттеглянето на американските войски. Часове след срещата с израелския премиер Бенямин Нетаняху и шефа на Мосад, Йоси Коен, американският дипломат заяви \"Израел има основното право да участва в дейности, гарантиращи безопасността на неговите хора, тъй като това е в самия център на онова, което националните държави имат не само правото, но и задължението да правят.\" Държавният секретар изключи загрижеността, изразена от израелски политици и служители на отбраната, че оттеглянето на САЩ от Сирия ще засили Техеран, подчертавайки, че настоящата администрация е въвела \"най-строгите санкции, които някога са били наложени срещу Ислямска република, и остават ангажирани да противодействат на заплахата от Иран, държава, която считат за основно виновна за фундаментална дестабилизация в Близкия изток. \" От друга страна, Помпео отхвърли критиките, породени от американското споразумение. с Турция, тъй като „то ще спаси животи\". В тази връзка той подчерта, че Израел няма причини за притеснение, тъй като САЩ ще го подкрепят в случай на бъдещи конфликти. В същото време дипломатът заяви, че иранските заплахи за заличаване на Израел от лицето на земята се приемат сериозно и заяви, че има вероятност Техеран да обмисля нападение срещу Израел.", "date": "2019.10.22", "title": "Помпео: \" Израел има основното право да действа в Сирия след изтеглянето на САЩ \""}
{"url": "http://www.classa.bg/%D1%81%D0%B2%D1%8F%D1%82/item/401105-%D0%B7%D0%BB%D0%B0%D1%82%D0%B5%D0%BD-%D1%89%D0%B8%D1%82-%D1%80%D1%83%D1%81%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%B4%D1%8A%D1%80%D0%B6%D0%B8-%D1%80%D1%8F%D0%B7%D1%8A%D0%BA-%D1%81%D0%BF%D0%B0%D0%B4-%D0%BD%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0", "text": "Русия е в състояние да се изправи срещу рязък спад на цените на суровия петрол, благодарение на златните си запаси и усилията на правителството да намали зависимостта от енергийните ресурси, заяви руският министър на финансите Антон Силуанов. В интервю за CNBC Силуанов призна, че руската икономика все още е свързана с производството и рафинирането на суров нефт, така че пазарната ситуация може да засегне страната. Но целта на Москва е да се опита да намали зависимостта от колебанията на световните цени на енергия. Поради тези причини руският бюджет се основава на бюджетни линии, които отчитат цената на суровия петрол на ниво 42 долара за барел, обясни Силуанов. По този начин, \"независимо от това какво се случва с цената на петрола, страната може да финансира задълженията си, защото е натрупала достатъчно златни резерви, повече от 7% от БВП\", каза той. \"Дори ако цените на петрола спаднат до 30 долара за барел или 20 долара за барел, ние можем да изпълним задълженията си за три години без сътресения или трудности за нашия бюджет\", каза министърът. В същото време Силуанов подчерта, че Русия е доволна от настоящата ситуация и е заинтересована да поддържа цените на петрола стабилни и предвидими. Русия активно увеличава златните си запаси, като през септември добави още около 12 тона от благородния метал. Общият арсенал злато в страната в момента възлиза на около 2,242 тона, на стойност около 108 000 милиона долара, сочат последните данни на Централната банка.", "date": "2019.10.22", "title": "\"Златен щит\": Русия може да издържи рязък спад на цените на петрола"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401106-%D0%BF%D1%80%D0%BE%D1%84-%D0%B8-%D0%B8%D0%BB%D1%87%D0%B5%D0%B2-%D0%B7%D0%B0-%D1%81-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%84%D1%80%D0%B0%D0%BD%D1%86%D0%B8%D1%8F-%D0%B8%D1%81%D0%BA%D0%B0-%D0%BF%D1%8A%D1%80%D0%B2%D0%BE-%D1%81%D1%8A%D1%80%D0%B1%D0%B8%D1%8F-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2-%D0%B5%D1%81", "text": "Отказът за започване на преговори със Северна Македония от страна на ЕС е грешка. Желанието на Франция е първо Сърбия да влезе в ЕС, а едва след това Северна Македония и Албания. Това каза в сутрешния блок на БНТ историкът проф. Иван Илчев, който е член на комисията по исторически въпроси между България и Северна Македония. По думите му френската политика в този регион винаги е била като руската. Той коментира и работата на самата комисия: Истината е, че още на втория ден зациклихме за пореден път по въпроса за Гоце Делчев. Трудно е да се говори за хора, които не те чуват, посочипроф. Иван Илчев. Проблемът е там, че докато нашата комисия е единна в своите възгледи, то от македонска страна комисията е разделена на две групи – едната е по-умерена, а другата просто е зациклила на едно място и не желае да помръдне и това се дължи на дългата и ефективна пропаганда, която е била упражнявана срещу нас, българите, добави проф. Илчев. След случилото се вчера и свикването на предсрочни парламентарни избори в страната аз вече не виждам светло бъдеще за нашата комисия, въпреки че има известен напредък, тъй като поне признаха, че Самуил е бил български цар, каза още той.", "date": "2019.10.22", "title": "Проф. И. Илчев за С. Македония: Франция иска първо Сърбия да влезе в ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401097-%D1%86%D0%B2%D1%8A-%D1%86%D0%B2%D1%8A-%D0%B8-us-%D0%BC%D1%8A%D0%BA%D0%B0%D1%82%D0%B0", "text": "Западните медии изпаднаха в горестна печал от арабската обиколка на Владимир Путин, а евроатлантическият център на Цвъ Цвъ още не се е центрирал как да реагира на събитието.  \"Посещението в Саудитска Арабия свидетелства за растящото влияние на Путин в Близкия изток\",  проплака агенция Ройтерс.  \"Благодарение на няколко години изкусна дипломация Русия се оказа в ново положение в Близкия изток: това е единствената страна, с която могат да преговарят всички страни\", изхлипа и \"Вашингтон пост\".  \"Путин пристига в Саудитска Арабия като \"създател на крале\" в Близкия изток\", през сълзи реди \"Индипендънт\" от Великобритания, която преди век се пъчеше, че е създателка на народи и държави в същия регион.  \"Абсолютно неутрално може да се каже, че Путин за разлика от своя американски колега Доналд Тръмп, се занимава с политика в Близкия изток. От Ер Риад най-главният в момента близкоизточен политик се отправи за Абу Даби\", с трезво примирение констатира австрийският \"Дер Щандарт\".      А центърът на Цвъ Цвъ вече трети ден не отронва и сълзица заради триумфалната обиколка на руския президент. Ами ако го заподозрят, че не е солидарен с американската жалба? Че не е съпричастен на евроатлантическите сълзи и безутешни ценности?  Никаква тъга не се центрира от центъра и по отношение на геополитическия стил на обиколката. Медиите в САЩ например не пропускат да отбележат, че в саудитската столица е бил оказан истински кралски прием на главния противник на Америка, на смъртния враг на нейната \"дълбока държава\", която подозирам, че е износила въпросния център у нас. А в Абу Даби емирски изтребители изрисували на небето цветовете на руския флаг... Та, българският Център за евроатлантическа сигурност още не е заридал от мъка, че в тези страни са приели Путин, както са посрещали  традиционните съюзници от Запада. Още не е изразил жал, че обиколката на Путин може да всее раздор в евроатлантическото пространство и в частност - да попречи на членството на Северна Македония в ЕС и НАТО. Дали няма да му спрат парите, ако продължава да не рони сълзи за американската горест?    ", "date": "2019.10.22", "title": "Цвъ Цвъ и US мъката"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401098-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%BF%D1%80%D0%B5%D0%BF%D0%BE%D1%80%D1%8A%D1%87%D0%B2%D0%B0-%D0%B4%D0%B0-%D0%BE%D1%82%D0%BF%D0%B0%D0%B4%D0%BD%D0%B5-%D0%BC%D0%BE%D0%BD%D0%B8%D1%82%D0%BE%D1%80%D0%B8%D0%BD%D0%B3%D1%8A%D1%82-%D0%BD%D0%B0%D0%B4-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "  ЕК прави тази препоръка, но тепърва ще бъде взето решение за приключване на механизма. Както и досега, ще се чака мнението на Съвета и Европейския парламент. Така краят на докладите не означава, че мониторингът пада, защото има много механизми за мониторинг в общността, защото всяка една процедура се състои от няколко компонента, които трябва да бъдат преминати. Припомняме, механизмът за сътрудничество и проверка беше уникална за ЕС мярка, въведена при присъединяването на България и Румъния през 2007 г. Причината – позицията на част от страните членки, че двете държави не са били напълно подготвени за Евросъюза в областите „Върховенство на закона”, „Борба с корупцията по високите етажи на властта” и „Справяне с организираната престъпност”. През следващите години Брюксел два пъти годишно остро критикуваше нашата страна заради липсата на резултати в битката с тежките закононарушения и заради проблеми с независимостта на съдебната система. Като правило, управляващите (без значение от партийния им цвят) обвиняваха опозицията, че използва докладите за свои вътрешнополитически цели. Така бързо се надигнаха и гласове с призив наблюдението да бъде прекратено – не при изпълняване на изискванията на ЕК, а веднага. Противниците на механизма намериха съмишленик в лицето на отиващия си председател на ЕК Жан-Клод Юнкер, който категорично настояваше евромониторингът да падне. През ноември 2017 г. Европейската комисия отправи 17 конкретни препоръки по шестте показателя, чието изпълнение ще доведе до приключването на механизма. В доклада се посочваше, че „с непрекъснато политическо лидерство и решимост за постигане на напредък в реформата, България би трябвало да може да изпълни оставащите неизпълнени препоръки в близко бъдеще”. Година по-късно, от Брюксел обявиха, че има напредък по голяма част от препоръките и половината от следените показатели вече няма да се следят. Днешното развитие не означава в пълна степен, че ЕК спира да се интересува от процесите у нас. Опитът, придобит по време на наблюдението на България и Румъния, както и проблемите с управляващите в Полша и Унгария, доведоха до решението на Брюксел да работи за нов мониторингов механизъм, който да следи върховенството на закона във всички страни членки. Сред предложенията по тази линия е обвързване на европарите именно с работата на съдебната система и борбата с престъпността. Правосъдният министър Данаил Кирилов обяви през лятото, че ще си подаде оставката при негативен резултат за България в европейския доклад. Дори и да се стигне до отпадане на наблюдението върху София и Букурещ, то най-вероятно ще бъде заменено с друг вид мониторинг. Бъдещият председател на ЕК Урсула фон дер Лайен настоява за въвеждане на общо наблюдение за върховенството на закона и свободата на медиите, който да обхване всички страни от ЕС. Целта е да се засили натискът върху Полша и Унгария, но в същото време да не се изпускат от контрол Румъния и България. Бъдещият мониторинг може да бъде обвързан и с достъпа до европейско финансиране, както предложи настоящата ЕК. За 12 години Европейската комисия така и не видя в България необратими успехи в борбата с корупцията по високите етажи на властта и създаване на независимо правосъдие. Настоящият председател на ЕК Жан-Клод Юнкер обеща на Борисов, че крайната цел е наблюдението върху България да бъде премахнато до 31 октомври 2019 година.  ", "date": "2019.10.22", "title": "Еврокомисията препоръчва да отпадне мониторингът над България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/401096-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%BA%D0%BC%D0%B5%D1%82%D0%B8%D1%86%D0%B0-%D0%BE%D1%82-%D0%B2%D0%BE%D0%BB%D1%8F", "text": "    Целият ден днес гледам порно снимки. Веднага уточнявам – не по мое желание и търсене, а разглеждайки кротко новинарският поток във фейсбук. И като изскочиха едни моми без дрехи от едната страна на снимките, а от другата – същите моми, ама във формат 18 +, онемях. Преди няколко седмици пък пик-лива медия излезе с цял порнофилм относно приятелката на един кандидат за кмет. Тъкмо си мислих докъде стига морала на Територията, и се оказа, че това било върхът на айсберга.     Веднага уточнявам, че не съм чак толкова задръстена. Да се снимат жените както им душа иска. И това е работа или пък удоволствие, ама като ги гледам, по-скоро е работа, доста са инвестирали в себе си. Но явно момите са в двоумение коя точно древна професия да изберат – проституцията или политиката. И най-накрая, явно неуспели да решат, се пробват и в двете поприща. Специално кандидатката на “ВОЛЯ”, чиито снимки се веят в еротични и по-хард еротични снимки във фейсбук, изумявам как изобщо на някого е хрумнало да предложи момата за политик. Че има таланти, е видно от снимките /не от плакатните, от другите/, ама все пак я предлагате да управлява община, а не бардак. За второто безспорно има таланти.     Познавам и доста жени политици /думата “политичка” нещо не ми допада/, които са се изкатерили до високия си партиен пост от легло на легло. Същото, само където няма фотографски доказателства за това. Но пък и обикновено хората ги знаят как са станали политици. Неуважаеми мадами, политиката НЕ Е ВАШЕТО ПОПРИЩЕ. Вярно, там най-добре се краде, но дори в политиката има нещо като морал и добър тон. А той изключва дибидюс голите ви снимки с вибратори! Останете там, където сте най-добри – в проституцията. Извън шегата, считам, че е недопустимо хора, върху чийто морал има дори сянка от съмнение, да участват в политиката, без значение на колко ниско ниво. Защото проститутката почтен човек не може да стане! Не можем да допуснем хора, които са се снимали в порносайтове, да ни представляват пред света и да управляват народа ни. ИМАЙТЕ МАЛКО СРАМ!    ", "date": "2019.10.22", "title": "Скандална кандидат-кметица от ВОЛЯ?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401091-%D1%81%D0%B2-%D1%80%D0%B0%D0%B2%D0%BD%D0%BE%D0%B0%D0%BF%D0%BE%D1%81%D1%82%D0%BE%D0%BB%D0%BD%D0%B8-%D0%B0%D0%B2%D0%B5%D1%80%D0%BA%D0%B8%D0%B9-%D0%B9%D0%B5%D1%80%D0%B0%D0%BF%D0%BE%D0%BB%D1%81%D0%BA%D0%B8", "text": "  Св. Аверкий бил трети епископ на град Йерапол, Мала Азия. Живял в края на първия и началото на втория век. Дейността му в Йерапол била свързана с много трудности. Тук в началото на неговото светителствуване християните били твърде малко. Той употребил всички усилия да увеличи броя на членовете на Църквата. Бог го подкрепял чрез много чудеса. При едно шумно езическо празненство той силно скърбял за заслепението на народа. Усърдно се молил на Бога да му помогне да просвети езичниците, да им отвори очите на правата вяра. На следващата нощ имал такова съновидение:     - Иди и съкруши със жезъла си началниците на заблуждението! – казал му един светъл момък, като му подал жезъла. Разбрал смисъла на видението, епископ Аверкий бързо отишъл в езическото капище и разтрошил на късове издигнатите там идоли. Езичниците узнали за това и с ярост се спуснали към дома на Аверкий. Устремили се да го бият. Епископът не избягал. Не се скрил. Спокойно излязъл на площада, като спечелил уважението на всички с осанката си. От площада почнал да учи народа в Кого да вярва. Пред очите на цялата тълпа излекувал в името на Бога трима болни. Яростта на езичниците преминала в почит към Божия човек. На тълпата вече било ясно, че истински Бог е Оня, Когото Аверкий проповядва. Все повече се сгъстявали слушателите, които искали да слушат словото му за великия и истински Бог. На другия ден приели от него Кръщение повече от 500 души. С проповедническа цел св. Аверкий обиколил Сирия, Киликия, Месопотамия. Бил и в Рим. Затова е наречен равноапостолен. Умрял в 167 г. на 72-годишна възраст.", "date": "2019.10.22", "title": "Св. равноапостолни Аверкий Йераполски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401092-22-%D0%BE%D0%BA%D1%82%D0%BE%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1575 г. - Основан е град Агуаскалиентес. 1721 г. - Руският цар Петър I се обявява за император. 1797 г. - Французинът Андре-Жак Гарньорен извършва първият регистриран скок с парашут от височина 1 000 м над Париж. 1877 г. - При взрив в мина в Шотландия загиват 207 миньори - най-голямата производствена катастрофа в тази страна. 1879 г. - Открито е Областното събрание на Източна Румелия, което избира за председател Иван Гешов. 1883 г. - В Ню Йорк е открита Метрополитан Опера - най-известният оперен театър в САЩ. 1906 г. - Положен е основният камък на сградата на Варненския аквариум. 1912 г. - Балканска война: Начало на Лозенградската операция 1914 г. - Първа световна война: САЩ обявяват, че няма да участват във войната, но ще оказват материална помощ на Франция и Великобритания. 1916 г. - Първа световна война: България в Първата световна война: Български военни части овладяват Кюстенджа (Румъния). 1935 г. - В СССР е въведено военното звание маршал.. 1937 г. - В България са насрочени първите парламентарни избори след Деветнадесетомайският преврат от 19 май 1934 г. 1941 г. - В Белград е открита антимасонска изложба. 1945 г. - Аржентина - сватба на Хуан Перон за Ева Мария Дуарте. 1952 г. - Еврейската свещена книга Тора е издадена за първи път на английски език. 1953 г. - Лаос придобива независимост от Франция. 1962 г. - Карибската криза: Американският президент Джон Ф. Кенеди съобщава, че американски разузнавателни самолети са открили съветско ядрено оръжие в Куба и че е дал заповед за морска „карантина\" на островната държава. 1963 г. - Държавите от СИВ - Народна република България, ГДР, Монголия, Полша, Румъния, СССР, Унгария и Чехословакия, учредяват Международна банка за икономическо сътрудничество със седалище в Москва. 1964 г. - Жан-Пол Сартър е удостоен с Нобелова награда за литература, но отказва да я получи по причини от етичен характер. 1968 г. - Програма Аполо: Аполо 7 успешно се приводнява в Атлантическия океан, след като обикаля в орбита Земята 163 пъти. 1987 г. - На аукцион в Ню Йорк е продадено първото издание на Библията, отпечатана от Гутенберг, за рекордната цена от 5,39 милиона долара. 1990 г. - Парламентът на Киргизия приема Закон за суверинитета. 2000 г. - В Афганистан са забранени колективните спортове. 2001 г. - Учени от Русия съобщават, че са открили органичен магнит. 2006 г. - Фернандо Алонсо за втори пореден път става Световен шампион във Формула 1. 2008 г. - Индия започва своята първа лунна мисия - Чандраян-1 2009 г. - Microsoft официално пуска на пазара Windows 7.", "date": "2019.10.22", "title": "22 октомври, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/401093-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D1%81%D0%B5-%D0%BE%D0%B1%D0%B5%D0%B7%D0%BB%D1%8E%D0%B4%D1%8F%D0%B2%D0%B0,-%D0%BB%D0%B8%D0%BF%D1%81%D0%B2%D0%B0%D1%82-%D0%BF%D1%80%D0%BE%D0%BC%D0%B5%D0%BD%D0%B8,-%D0%BA%D0%B0%D0%BA%D0%B2%D0%BE-%D0%B4%D0%B0-%D1%81%D0%B5-%D0%BF%D1%80%D0%B0%D0%B2%D0%B8", "text": "Един анализ в „Болкан инсайд“ за страните от Централна и Югоизточна Европа отрежда на България най-тежкото положение в перспектива до 2050 година. Прогнозата е направена на база на икономически растеж и условия, и екстраполиране на данните за емиграцията в последните 30 години. Според тях населението на България през 2050 г. ще намалее с 39% спрямо 1989 г. Това ще рече България да остане с население около 5,4 млн. души. Към момента спрямо 1989 г. населението у нас е намаляло приблизително с 20% и вече е малко под 7 млн. Процесът на емиграция продължава. Младите хора заминават, раждаемостта спада. Това е най-драстичното обезлюдяване в европейска страна въобще. За сравнение населението на Чехия ще намалее за този период само с 3%, затъналата в криза Гърция – също с толкова, толкова са предвижданията и за бедната Северна Македония. Анализът е озаглавен „Довиждане Балкани: регион с критичен демографски срив“. Всъщност най-критичен е сривът в България. На предпоследно място е Румъния, за която прогнозите са населението да намалее с 30%. Сърбия – минус 24%, Полша – минус 15% и т. н. – виж графиката. Същевременно населението на Австрия ще нарасне с 16%.     През Терминал 2 продължават да заминават българи за ЕС, за да работят в технологично развитите страни. До миналата година около 10% от елитните ученици в България заминаваха за чужбина, през тази година са 15 %, т. е. извличането на човешки капитал се засилва. на фона на прогнозите за драстичното обезлюдяване? Водещи инвеститори се въздържат да инвестират в България дори и при тези ниски лихви. Търпим разочарования за пропуснати стратегически инвеститори.  Засега правителството стимулира вътрешното потребление чрез увеличение на заплатите на държавните служители и на учителите. Но като се имат предвид глобалните тенденции в световната икономика, нещата логично ще се влошават и в България. Според BNP Paribas, Германия вече е в рецесия, а еврозоната се намира на прага й. МВФ пък понижи прогнозите си за световния икономически растеж – за четвърти път за девет месеца. Очаква се и голяма промяна в ЕС, като се финализира излизането на Великобритания и се преустроят бюджетът и финансите. Преди всичко – финансирането от ЕС по линия на еврофондовете. Там се очаква да има промяна, а България е силно зависима от европарите. Друго, което би повлияло, са плановете на ЕС за повече сигурност, което ще пренасочи европейски ресурси към сигурност и въоръжаване. За да спре обезлюдяването, трябва да видим и наченки за по-сериозни Първо –  административна реформа , т.е. промяна в публичните разходи, които се отнасят до издръжката на държавната администрация, на цялото чиновничество, което доста се разрасна напоследък. Друга важна област е  данъчната реформа . Не се вижда намерение за понижаване на ДДС, и/или да се въведе и диференциран ДДС за стоки и услуги от първа необходимост, лекарства, храни, също и книги, което е широка практика в другите европейски държави. Това би оставило у хората повече пари за потребление и ще намали възможностите за кражби от ДДС. Като антикризисни мерки трябва да ограничим преразпределението през държавата, като би било добре ограничаването до 35% и привеждане на данъчните ставки в съответствие с този показател. Много закъсняла за България мярка е въвеждане на необлагаем минимум малко над минималната заплата. Друга област е  реформа в образованието . Трябва да реформираме като цяло системата в образованието ни, така че да се наблегне много повече на качеството, а не на количеството. Реформа в здравеопазването  – ако монополът на НЗОК се запази и през следващите години, тези хронични проблеми ще продължат. Сега монополът на Здравната каса е една от основните причини да е винаги на дефицит. Пенсионна реформа . Демографията в България е неблагоприятна, трудовоактивното население намалява, това е проблем за осигурителните системи. Намалява населението, а при намаляващ брой на потребители би следвало много по-бързо, изпреварващо, да се движат нагоре доходите, за да се компенсира спадащото потребление. Иначе това, че се предвижда постепенно увеличение на минималната заплата, е добре, но в същото време България пак остава на последно място в ЕС по минимална заплата (и заплати въобще). Не се променя възможността у нас да се промени чувствително в обозримо бъдеще стандартът на живот и доходите. Това е причината за продължаваща емиграция от България. И по минимална пенсия ще останем на последно място, защото и там няма да има драстично покачване. Продължаваме в руслото на неголямо изменение. Просто се движим инерционно и за следващите години. Затова и прогнозите ни отреждат обезлюдяване до под 5,5 млн. жители към 2050 г. Не се виждат някакви мерки в посока увеличаване на преките инвестиции, а те са критично важни за развитието на икономиката ни, а не само да е зависима от еврофондове и от държавни поръчки. за първата половина на 2019г. А за същия период преките чуждестранни инвестиции у нас възлизат на 457 млн. евро. Българските емигранти имат по-голяма роля за икономическото развитие на България от чуждите инвестиции. Парите, които идват от българите, работещи в чужбина, всъщност са доста повече от отчитаната от БНБ статистика, тъй като в нея не се включват донесените пари в брой.  С парите в брой привлечените средства от емигрантите и сезонните, и временни работници, вероятно достигат между 1,5 и 2 млрд. евро годишно. Преводите от българи в чужбина през миналата година са се увеличили с 8,6% спрямо предходната година. Растежът на потреблението на домакинствата до голяма степен се дължи на парите, които емигрантите и гастарбайтерите вкарват в България. Стимулираното потребление с тези средства пък крепи възможността да отчитаме икономически ръст.  ", "date": "2019.10.22", "title": "България продължава да се обезлюдява, липсват промени, какво да се прави?"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/401094-%D1%84%D0%B0%D0%BD%D1%82%D0%B0%D0%B7%D0%B8%D1%8F-%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%82%D0%B5%D0%BB%D0%BD%D0%BE%D1%81%D1%82-%D0%B2-%E2%80%9E%D0%BB%D0%B8%D1%81%D0%B8%D1%86%D0%B0%E2%80%9C-%D0%BD%D0%B0-%D0%B4%D1%83%D0%B1%D1%80%D0%B0%D0%B2%D0%BA%D0%B0-%D1%83%D0%B3%D1%80%D0%B5%D1%88%D0%B8%D1%87", "text": "    От минните полета на Балканите, през Централна и Западна Европа, Русия и Япония, та чак до Гранд Каньон, от потънали в забвение имена на руския авангард, през Булгаков и Набоков, та чак до българска народна песен… Наслагват се пластове география, история, литература, традиции и култура. Дубравка Угрешич разсъждава за „това, как се създават разказите“ и как животът пише романи, за личностното съществуване като низ от бележки под линия. Фантазия и действителност преливат едно в друго, вплитат се автобиографични мотиви, елементи на есе, критическа статия, публицистична проза. „Лисица“ (Колибри, превод Русанка Ляпова) пленява читателя с бликащата оригиналност на авторката и изкусното преплитане на реално и въображаемо. Това мощно разножанрово повествование удивява с невероятната ерудиция на авторката, с умението й остро, проницателно и иронично да подлага на „дисекция“ социалния свят и човешкия манталитет, с искрящите асоциации и хрумвания. И току отнейде надникне рижа лисица – като символ или метафора, митично същество, „тотем на писателите“, като самотен боязлив обитател на запустели места.     Дубравка Угрешич е родена през 1949 г. в Кутина, Хърватия, в семейство на хърватин и българка. По време на етническите конфликти в бивша Югославия в началото на 90-те избира доброволното изгнаничество и интелектуална свобода и емигрира в Холандия. Творчеството й е щедро на критики към съвременното общество, често поднесени шеговито и иронично, разнищва проблемите с идентичността и имиграцията, както и порочното, често снизходително отношение към жените писателки. Преведени на повече от 20 езика, произведенията й са удостоени с престижни отличия, сред които наградата на Берлинската академия по изкуствата „Хайнрих Ман“, Международната литературна награда „Нойщадт”, наричана още „Американската Нобелова награда за литература“, и номинация за Международната награда „Ман Букър“. Дубравка Угрешич ще бъде удостоена с почетното звание „Доктор хонорис кауза” на Софийския университет на 23 октомври от 11:00 часа. Следва откъс. Н аистина, как се създават разказите? Сигурна съм, че много писатели си задават този въпрос, макар че повечето отбягват да му отговорят. Защо? Може би защото не знаят отговора или пък се страхуват, че ще заприличат на онези лекари (вярно е, че такива се срещат все по-рядко!), които при разговор с пациента използват предимно латински термини, за да демонстрират своето превъзходство над пациента (което имат, тъй или иначе) и да го държат в подчинение (в каквото той и бездруго се намира). Затова писателите предпочитат да свиват рамене и да оставят читателите да вярват, че разказите никнат като бурените, пък и сигурно така е по-добре. И без това от литературните разсъждения на тази тема може да се състави доста дебела антология на глупостта. А колкото по-очевидна е една глупост, толкова повече са почитателите на нейния автор; като на онзи известен писател, дето упорито повтаря, че моментът на епифания в творческата му биография бил някакъв бейзболен мач. В мига, в който топката полетяла във въздуха, той бил осенен от мисълта, че е романописец! След мача, щом се прибрал у дома си, тутакси седнал на бюрото и се захванал да пише, и не е спирал и до ден днешен. Руският писател Борис Пилняк започва своя „Разказ за това как се създават разказите“ (текстът е едва десетина страници) с изречението, че в Токио, на някаква случайна среща се запознал с писателя Тагаки, за когото някой му споменал, че станал известен с роман, в който описвал една „европейска жена“, рускиня. Вероятно въпросният автор щял да се изпари напълно от съзнанието на Пилняк, ако в японския град К., в архива на Съветското консулство писателят не се натъкнал на документите на София Василиевна Гнедих-Тагаки, която молела за репатриране. А нататък, какво станало по-нататък? Другарят Джурба, домакинът на Пилняк, негов земляк и секретар в Съветското консулство, завел своя гост в планината над града, за да му покаже храма на лисицата. „Лисицата е въплъщение на лукавството и предателството. Ако духът ѝ се всели в някой човек, неговият род бива прокълнат. Лисицата е тотемът на писателите“, пише Пилняк. Храмът се издигал в сянката на кедровите дървета, върху скала, надвиснала над морето, а на олтара му дремели лисици. Отгоре се откривала гледка към планинската верига и океа Японският храм на лисицата и автобиографията на София Гнедих-Тагаки (която другарят Джурба му дал да прочете) подтикнали Пилняк да напише споменатия разказ. София завършила гимназия, за да работи като учителка, но само докато „не се появял женихът“ (според коментара на Пилняк); тя била обикновено момиче, „каквито в стара Русия имало с хиляди“ (отново негов коментар); „глуповата като поезията, както и се полага на осемнайсет години“ (отново Пилняк). Женските биографии в Русия си приличат „като две капки вода: първа любов, загуба на невинността, щастие, съпруг, дете и твърде малко други неща“. Тази на София заинтригувала Пилняк едва „когато корабът акостирал в пристанището Цуруга“, именно тогава тя се превърнала в „биография кратка и необикновена, което я отделя от хилядите биографии на провинциални руски жени“. Впрочем как младата жена от Владивосток се озовала на кораб, пътуващ за Цуруга? Като използва фрагменти от нейната автобиография, Пилняк умело пресъздава живота ѝ във Владивосток през двайсетте години на миналия век. Тя наема стаичка в къщата, в която живеел и японският офицер Тагаки. За него се говорело, пише София в кратката си автобиография, че „се къпе два пъти на ден, носи копринено бельо и нощем си слага пижама“. Тагаки говорел руски, но вместо л изговарял р, което звучало смешно, особено когато четял на глас поезия от любимите си руски поети („Дишара нощ…“). Макар че по законите на японската армия офицерите нямали право да се женят за чужденки, София и Тагаки бързо се сгодяват, „по тургеневски“. Преди да замине за Япония – защото скоро след това във Владивосток нахлуват руснаците, – Тагаки дава на София указания и пари, за да може да отпътува и тя. София потегля от Владивосток за Цуруга, където японската Гранична полиция я арестува и разпитва за връзката ѝ с Тагаки. Тя признава, че двамата са сгодени. Полицията довежда и Тагаки, предлага му да разтрогне годежа и да върне София във Владивосток, ала той отказва. Вместо това я качва на влака за Осака, там трябва да я посрещне неговият брат и да я отведе на село, в дома на родителите му, докато той самият остава на разположение на Военната полиция. Случаят бързо бива решен в негова полза: естествено, изхвърлен е завинаги от армията и е осъден на две години изгнание, но получава разрешение да изтърпи присъдата на село, в къщата на родителите си, „потънала в цветя и зеленина“. Младоженците прекарват времето си в сладостно усамотение. Нощите им са изпълнени с бурни плътски страсти, а ежедневието им е спокойно, непомрачено от нищо. Тагаки е мил, но вглъбен и предпочита през деня да се уединява в своя кабинет.  „Тя обичала, уважавала и се бояла от мъжа си: уважавала го, защото бил всесилен, благороден, мълчалив и знаел всичко; обичала го и се бояла от него заради изпепеляващата му страст, която подчинявала и отслабвала волята – нейната, а не неговата“, пише Пилняк. И въпреки че не знае много за своя съпруг, София е напълно щастлива и доволна от съвместния им живот. Когато изгнанието на Тагаки официално приключва, младата двойка остава да живее на село. И тогава в усамотението на техния живот нахлуват репортери, фотографи, разни хора… София открива каква е тайната на ежедневното оттегляне на съпруга ѝ в кабинета: през тези две или три години Тагаки е написал роман. Въпреки че по това време вече знае малко японски, София не е в състояние да прочете романа. Моли съпруга си да ѝ каже нещо за него, но той избягва да говори на тази тема. Благодарение на успеха на книгата техният живот се променя; вече разполагат със слуги, които да им готвят ориз, и частен шофьор, който често откарва София в близкия град на покупки. Бащата на Тагаки „се кланял на жената на сина си по-почтително, отколкото тя на него“. София започва да се радва на славата на своя съпруг. Тя открива какво е съдържанието на романа, когато я посещава някакъв „журналист от столицата“, който говори руски. Тагаки е посветил целия си роман на София, описвайки всеки миг, прекаран с нея. Сякаш журналистът я изправя пред някакво огледало, в което „видяла самата себе си да оживява на хартия и нямало значение, че в романа с клинична точност било описано как се гърчи в страст и стомашно разстройство; страшното, страшното за нея започнало след това. Тя осъзнала, че всичко, целият ѝ живот е бил материал за наблюдение, че мъжът ѝ я е шпионирал във всеки един момент: оттук започнал нейният ужас, това било жестоко предателство спрямо всичко, което притежавала“. на и било странно тихо. Там, на това свято място, Пилняк се замислил как се създават разказите. Пилняк твърди, а ние би трябвало да му вярваме, че автобиографията на тази „глуповата жена“ в частите, които се отнасяли за нейното детство, гимназията и Владивосток, била напълно безинтересна, докато в описанието на дните, прекарани с мъжа ѝ, тя успяла да намери „точни, силни и прости думи“. Накратко, София „изоставила славата на съпруга на известен писател, любовта и еротичната възбуда на ясписовите времена“ и решила да се върне в родината, във Владивосток.", "date": "2019.10.22", "title": "Фантазия и действителност в „Лисица“ на Дубравка Угрешич"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/401095-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B8%D0%B7%D0%BD%D0%B0%D1%81%D0%B8%D0%BB%D0%B8%D1%85%D0%B0-%D0%BC%D0%BE%D0%BC%D0%B8%D1%87%D0%B5-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F", "text": "Две непълнолетни момчета от Афганистан са изнасилили момиче в центъра на София. Информацията потвърдиха за NOVA от МВР. Момчетата, които са от Афганистан, пребивават в България законно, а Софийският районен съд ги освободи, съобщава “24 часа”.   Криминалното деяние е извършено миналия вторник около полунощ. По случая е образувано следствено дело, тъй като жертвата на посегателството е непълнолетна.     Първоначално са били задържани три момчета. Оказало се, че едно от тях само е гледало какво вършат останалите две. По-късно то е освободено, а на останалите две е наложена мярка за неотклонение „надзор и контрол от инспектор в Детска педагогическа стая”. Пострадалото момиче е настанено в Център за настаняване от семеен тип, добавя Нова телевизия.", "date": "2019.10.22", "title": "Мигранти изнасилиха момиче в центъра на София"}
{"url": "http://www.classa.bg/%D1%81%D0%B2%D1%8F%D1%82/item/401087-%D0%B7%D0%B0%D1%89%D0%BE-%D0%B2-%D1%87%D0%B8%D0%BB%D0%B8-%D1%81%D0%B5-%D1%81%D1%82%D0%B8%D0%B3%D0%BD%D0%B0-%D0%B4%D0%BE-%D1%82%D0%B0%D0%BA%D1%8A%D0%B2-%D0%B2%D0%B7%D1%80%D0%B8%D0%B2-%D0%BD%D0%B0-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE", "text": "Протестите и насилието в Чили продължиха, въпреки че президентът Себастиан Пинера отмени повишението на цените на билетите за метрото, което доведе до протестите. По данни на представители на местните власти в района на столицата на Сантяго, най-малко трима души са загинали при пожар в два ограбени супермаркета. Около 60 магазина на Walmart станаха обект на вандалски прояви и много от тях не отвориха врати. Други петима души бяха открити мъртви в изгорял склад. Според властите те не са били служители на склада. Най-малко две авиолинии отмениха или отложиха полетите до столицата Сантяго. Засегнати са над 1400 пътници. Президентът Пинера обяви в събота, че отменя повишението на цените на билетите за метрото, което доведе до протести, при които бяха нанесени щети за милиони долари. „Демокрацията има не само правото, а и задължението да се защитава, използвайки всички необходими средства, дадени й от самата демокрация, за да се бори с тези, които искат да я унищожат“, заяви Пинера, цитиран от Франс прес, след среща с председателите на двете камари на парламента и на Върховния съд. Той обяви удължаване на извънредното положение в страната. Смятана за образец на политическа и икономическа стабилност в Латинска Америка, Република Чили въпреки това страда от сериозни социални трусове, подхранвали от години социално недоволство, което завърши с експлозия, но беше прогнозирано от редица анализатори. „Погледнато отвън, можехме да видим единствено успехите на Чили, но гледано отвътре, има повишени равнища на фрагментация, на разделение и една младеж, която, въпреки че не е живяла по времето на диктатурата, от доста години престана да гласува. На младите им дойде до гуша и излязоха на улицата, за да покажат гнева и разочарованието си „, обясни за АФП Лусия Дамерт, преподавателка от Университета в Сантяго. С годишна инфлация от 2 процента, равнище на бедност от 8,6 на сто и растеж, който се очаква тази година да достигне 2,5 процента от БВП, един от най-високите в район, обхванат от кризи, чилийският модел предизвиква благородна завист в Латинска Америка. Но няколко социални показатели – като здравеопазването, образованието и пенсиите, които в тази страна зависят почти изцяло от частния сектор, показват много силни неравенства. „Много латентни искания не получиха отговор. Напрежението се натрупа, чувството за неудовлетвореност се увеличава с всеки следващ ден във всекидневието на хората“, подчертава Октавио Аленданьо, социолог и политолог от Чилийският университет. За специалиста не е случайно, че генезисът на социалния взрив беше увеличаването с 3 процента на билетите за метрото, повишение, което засяга бита на твърде много чилийци. Доходът на глава от населението в Чили, който е над 20 000 долара, е най-високият в Латинска Америка. Но според някои анализатори, силно критикуваната пенсионна система, организирана така, че често предлага пенсия, по-ниска от минималната заплата от около 400 долара, високите разходи за здравеопазване и образование, както и прегряването на пазара на недвижими имоти, представляват експлозивна смес. За социолога Алберто Майол от Чилийския университет, „в общество, където социалната интеграция се осъществява чрез потребление, хората имат нужда да потребяват, а за да го правят, трябва да влизат в дългове“. Задлъжняването е една от големите злини, засягащи чилийските домакинства. Според проучване на университета в Сан Себастиан и американската кредитна компания „Екуифакс“, един от всеки трима пълнолетни не е в състояние да се справя сам с дълговете си. Много чилийци, които през последните години изплуваха от бедността, така или иначе са най-засегнати, защото социалните придобивки са недостатъчни за средната класа, към която сега принадлежат. Именно членовете на тези семейства разпалиха пламъците на този безпрецедентен бунт. По време на демонстрациите много протестиращи осъдиха също икономическата власт на управниците и несправедливостта на икономическата система, която облагодетелства преди всичко капитала. Самият президент Себастиан Пинера е един от най-богатите хора в Чили, а неговото правителство разчита на множество личности от света на бизнеса. Правителството на Пинера съсредоточава икономическата, политическата и институционалната власт. Това „триединство“ е в основата на съществен разрив между населението и неговите управници, смята Алберто Майол. Текстовете на много плакати, носени от демонстрантите по време на протестите, освен това визираха корупционни скандали, в които бяха замесени мощни икономически групировки, близки до държавния глава. В общество, силно разделено по класов признак, политическите лидери, които живеят в богатите квартали на Сантяго, най-често са възприемани като откъснати от реалността. „Политическият свят трябва да понесе своята вина“, смята Лусия Дамерт. Колкото до Алберто Майол, той смята, че за момента развитието на ситуацията остава „загадка“.  ", "date": "2019.10.22", "title": "Защо в Чили се стигна до такъв взрив на насилието"}
{"url": "http://www.classa.bg/%D1%81%D0%B2%D1%8F%D1%82/item/401088-%D1%82%D1%80%D1%8A%D0%BC%D0%BF-%D0%B5-%D0%BD%D0%B0%D0%BF%D1%8A%D0%BB%D0%BD%D0%BE-%D0%B3%D0%BE%D1%82%D0%BE%D0%B2-%D0%B7%D0%B0-%D0%B2%D0%BE%D0%B5%D0%BD%D0%BD%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D1%81%D1%80%D0%B5%D1%89%D1%83-%D1%82%D1%83%D1%80%D1%86%D0%B8%D1%8F", "text": "Американският президент Доналд Тръмп е готов да използва военна сила срещу Турция заради действията й в Сирия в случай, че такава е „необходима“, заяви държавният секретар на САЩ Майк Помпейо след изтеглянето на американски военни части от региона. „Предпочитаме мира пред война“, заяви Помпейо пред CNBC. „Но в случай, че са необходими кинетични или военни действия, трябва да знаете, че президентът Тръмп е напълно готов да предприеме такива“, допълни той. Тръмп е подложен на остри критики заради решението си да изтегли американските сили от Северна Сирия, изоставайки кюрдите, които ръководеха сухопътната война срещу ИДИЛ. Изтеглянето доведе до нашествието на Турция в граничната зона по-рано този месец, при което загинаха над 120 цивилни, сочат данни на базирания във Великобритания Сирийският център за наблюдение на човешките права. Помпейо отказа да определи червена линия за това какви действия биха предизвикали американски военен отговор, като заяви, че не иска да „изпреварва решение на президента за това дали да изпълни обещанието за използване на военната мощ на Америка“. „Посочихте икономическата мощ, която използваме. Ние със сигурност я използваме. Ще използваме и дипломатическата си сила. Това е нашето предпочитание“, каза Помпейо. Тръмп заяви пред репортери в понеделник, че САЩ „никога не са се съгласявали да защитават кюрдите до края на живота им“. „Няма да възприемем позиция. Да ги оставим да се сражават сами“, каза Тръмп. Миналата седмица САЩ наложиха санкции на Турция след нашествието на страната в северната гранична зона на Сирия, която е окупирана от кюрдските съюзници в борбата на Америка срещу „Ислямска държава“. Турция смята кюрдите за терористи. Миналия четвъртък американският вицепрезидент Майк Пенс обяви, че Турция се е съгласила на петдневна пауза на нападенията, докато САЩ улеснят изтеглянето на кюрдските бойци от региона. След пълното изтегляне САЩ ще отменят санкциите си върху страната, обяви Пенс. Помпейо защити споразумението, като изрази пълна убеденост, че то е спасило животи. „Не само животите на бойците (от Сирийските демократични сили), но и на етническите малцинства в региона“, добави Помпейо, имайки предвид ръководените от кюрдите военни сили „Нашите съюзници са съгласни. Имахме реални ангажименти да защитим етническите малцинства в региона от турците в  хода на преговорите по споразумението. Мисля, че работата, която свършихме, спаси животи“, каза Помпейо. Той опита да дистанцира действията на Тръмп в Близкия изток от тези на предшественика му. Бившият конгресмен от Канзас беше силно критичен, когато президентът Барак Обама наруши своята „червена линия“ от 2012 г. в Сирия, като не разреши военен удар срещу страната въпреки данните, че силите й са използвали химически оръжия. В отговор на въпрос дали действията на Тръмп са сходни с тези на Обама Помпейо заяви: „Напълно различно е“. Турция извърши нашествие в Сирия, която е суверенна страна. Работихме с кюрдските ни приятели по горното и долното течение на река Ефрат. Заедно премахнахме заплахата от Халифата на ИДИЛ“, каза Помпейо. „Това беше от полза за Сирийските демократични сили, за САЩ и за света. Изпълнихме изцяло ангажимента, който поехме, да работим с тях“, допълни той.  Държавният департамент отказа да коментира изказването на Помпейо.", "date": "2019.10.22", "title": "Тръмп е напълно готов за военни действия срещу Турция"}
{"url": "http://www.classa.bg/%D1%81%D0%B2%D1%8F%D1%82/item/401089-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D1%85%D0%B8%D0%BB%D0%B0%D1%80%D0%B8-%D0%BA%D0%BB%D0%B8%D0%BD%D1%82%D1%8A%D0%BD-%D0%B7%D0%B0-%D0%BB%D1%83%D0%B4%D0%B0", "text": "Президентът на САЩ Доналд Тръмп коментира изявление на бившата ръководителка на Държавния департамент Хилъри Клинтън относно \"проруските кандидати\" за президент на САЩ, като я нарече луда. Той също призна, че харесва руснаците. „Тя нарече конгресмена Тулси Габард “руската фаворитка”, а Джил Щайн -„ руски агент “. Както вероятно сте чували, аз също бях наричан голям любител на Русия (всъщност аз харесвам руснаците. Харесвам всички хора!). Хилари е луда!”, написа той в “Туитър”.. По-рано Клинтън обвини няколко политици, които могат да кандидатстват за президентството на САЩ, че имат връзки с Русия. Тя намери „Любимия руски кандидат“ сред съпартийците си демократи - Тулси Габард. В същото време тя нарече Тръмп \"мечтата на Владимир Путин\".  ", "date": "2019.10.22", "title": "Тръмп обяви Хилари Клинтън за луда"}
{"url": "http://www.classa.bg/%D1%81%D0%B2%D1%8F%D1%82/item/401090-%D1%83%D0%B4%D0%B0%D1%80%D1%8A%D1%82-%D0%BD%D0%B0-%D1%80%D1%83%D1%81%D0%B8%D1%8F-%D1%89%D0%B5-%D0%B1%D1%8A%D0%B4%D0%B5-%D1%81%D1%82%D1%80%D0%B0%D1%88%D0%B5", "text": "Различните неадекватни пропагандисти и либерали, избягали от Русия, не изоставят опитите да изплашат Киев със своето „ако“. Този път заместник генералният директор на канала ATR, известен с гнусното си поведение в ПАСЕ, Айдер Муждабаев реши да се отличи, като публикува своя „поглед“ към войната с Русия в своя канал в “Ютюб”. Той, както много киевски пропагандисти, все още обмисля варианта за пълномащабна агресия срещу Украйна от страна на Русия. Според Муждабаев Москва ще се възползва от предимството си в ракетните и във въздушните сили за нанасяне на въздушни удари. Той призовава Киев да се подготви сериозно за война и да засили противовъздушната и противоракетната отбрана. Твърди се, че руснаците няма да пощадят Украйна и ще покрият страната с „ракетен килим“. Според него руската авиация ще унищожи Киев с крилати ракети, така че украинците трябва да се сбогуват с илюзиите за братство. Любопитно е колко още от тези провокатори-подстрекатели ще излязат в Украйна? Колко хора ще повярват в тези ужасни истории за деца, че Москва подготвя едва ли не ядрен удар? Достатъчно, но, за щастие, все по-малко подобни лица се появяват, което огорчава Киев. Докато Върховната Рада планира конфронтация с Русия за още 50 години, по-голямата част от населението разбира, че войната с \"вятърните мелници\" е напразна. Ако тази война наистина беше необходима, Русия очевидно би се справила без ракети, след като успя да спечели тактическа победа над такава холера чума като “Ислямска държава” с малки сили. Какво да кажем за Украйна, бореща се срещу собствения си народ с разбойници, заредени с военна техника и оръжие от „по-големите си братя“ от Запада. Хиляди украинци са намерили убежище в Русия и сега не искат да се връщат у дома. Онези, които избягаха в Европа, осъзнаха, че мечтата за „светло бъдеще“, обещана през 2014 г., просто се разпадна. На тези, които останаха в страната, вече им е толкова омръзнало от вътрешната война, че не вярват на нито една дума на Киев. Въпреки това, мундщукът на пропагандата продължава да тръби дрезгаво , но само напълно видиотените представители на радикалните групировки я слушат.  ", "date": "2019.10.22", "title": "Ударът на Русия ще бъде страше"}
{"url": "http://www.classa.bg/%D1%81%D0%B2%D1%8F%D1%82/item/401086-%D1%82%D0%BE%D0%B7%D0%B8-%D0%BD%D0%B5%D1%83%D0%B4%D0%B0%D1%87%D0%BD%D0%B8%D0%BA-%D0%B1%D1%80%D0%B5%D0%BA%D0%B7%D0%B8%D1%82", "text": "След като не успя да вкара сделката за Брекзит в британския парламент, Борис Джонсън ще прави втори опит. Неговите шансове за успех не са по-големи и ще продължим да чакаме развръзката.       Британският премиер Борис Джонсън май не умее да губи. След като \"супер съботата\" в британския парламент, в която трябваше да се гласува споразумението за Брекзит, пропадна, неговите писма до Брюксел за удължаване на срока предизвикаха насмешки в ЕС. Подигравки заваляха и в социалните медии, където някои поискаха удължаване на срока за Брекзит с 20 години, за да има най-накрая достатъчно време за излизане от кризата. Междувременно се очаква становището на шотландски съд, който трябва да се произнесе дали министър-председателят не е проявил неуважение към парламента или към закона, след като освен писмото с молбата за удължаване на срока, е изпратил до лидерите на ЕС следващо, в което иска точно обратното. Според него това не било в интерес на двете страни. В навечерието на следващото гласуване Правният спор обаче е маловажен: В Долната камара е предвидено ново гласуване по сделката с ЕС за Брекзит. Но съвсем не е сигурно дали говорителят Джон Бъркоу ще го допусне, щом целта е да се преобърнат резултатите от събота. Правителството не може да подлага все едно и също на гласуване, докато не получи желания резултат, бе казал Бъркоу още през зимата на Тереза Мей. Тогава тя направи три неуспешни опита да прокара сделката през парламента, а тъй като на Бъркоу му остават само още няколко дни на поста (той напуска в края на месеца), той не се опасява отново да предизвика гнева на консерваторите. Т.е. - очаква се, че ще покаже червен картон на Джонсън.  В неделя двама от лидерите на торите се появиха пред камерите и заявиха, че са събрали достатъчно гласове, за да получи сделката мнозинство. Вицепремиерът Майкъл Гоув заплаши, че ще трябва спешно да се заеме с подготовката на излизането без сделка, ако депутатите най-накрая не кажат \"да\". А външният министър Доминик Рааб увери, че гласовете за победа в Долната камара вече са събрани. Освен това той отхвърли упреците на Лейбъристката партия, че правата на работниците ще бъдат нарушени при Брекзит. Според британската преса, и този път нищо не може да бъде сигурно - дори и само двама депутати да променят мнението си, изходът пак няма да е желаният. Сега се очертава \"супер вторник\" По-вероятен е сценарият, според който във вторник в парламента първо ще влезе законът за излизане от ЕС, на базата на който може да бъде извършен Брекзит. Това обаче ще даде възможност на опозицията да предложи нови изменения и да повлияе на вида на оттеглянето. Депутатите, например, могат да задължат Борис Джонсън след края на преходния период с ЕС да влезе в митнически съюз. Или да го принудят във всеки случай да запази равнопоставеността - еднаквостта в правилата и регулациите, определяни от достъпа до единния пазар. А може и да решат да проверят, дали междувременно не се е събрало мнозинство за втори референдум.  Ако друго не помогне, Шотландската национална партия (SNP)  заплашва с вот на недоверие, за да свали правителството. Което може да се окаже и добре дошло за Борис Джонсън: ако парламентът го принуди да сключи сделка за Брекзит, която е благоприятна за ЕС, и хардлайнерите му го изоставят, той няма да има друг избор, освен свикването на нови избори. И така - решителната битка за Брекзит започва тази седмица отново. Двете страни още се дебнат, а опозицията е подготвила цял пакет изненадващи предложения с намерението да атакува правителството и да попречи на неговия Брекзит. Яснота продължава да няма: дали Брекзит ще се състои на 31 октомври, дали в края на седмицата Борис Джонсън все още ще бъде министър-председател.  Май пак ще се наложи удължаване Въпреки недоволството на френския президент Еманюел Макрон е ясно, че и ЕС ще допусне поредно удължаване на срока. Европейците не искат да изглеждат нетърпеливи и да напрягат британците още повече - както вече бе заявено от страна на финландския премиер Анти Рине, който в момента е председател на Съвета на министрите на ЕС. Разбира се, за това трябва да има основателна причина - нови избори или втори референдум, но определено е почти невероятно нещата да продължат без едното или без другото. \"Не си губете времето\", предупреди Доналд Туск, когато през пролетта даде на Тереза ​​Мей още половин година. Точно това се случи - допълнително отпуснатото време бе пропиляно. Днес парламентът е толкова далеч от решение, колкото бе и тогава. Европейският съюз обаче отдавна наблюдава ужасено британското самоунищожение и се надява на скорошен край на драмата. ЕС при всички случаи няма да бърза с решението за удължаване на срока - до два дни преди датата на Брекзит. Напрежението отново расте и както обичайно - ще ескалира в последния момент. Може би трябва да се провери в бюрата за залагания - какви са сега шансовете за Брекзит на Хелоиун.", "date": "2019.10.22", "title": "Този неудачник Брекзит"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401080-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Днес е възможен, някакъв критичен момент в работата. Това може да бъде съкращение, намаляване на заплатата или отмяна на премия. Накратко, не очаквайте нищо благоприятно от този ден. Каквото и да става, ще бъде неочаквано. В любовните дела, имате всичко, за което сте мечтали. Време е да помислите за семейство, деца и собствено жилище. Трябва да свалите розовите очила и да погледнете на света по-реалистично. Спрете да строите илюзии, хванете се за работа. В любовта, сте не само творци, но също така и добри играчи. Ако станете по-инициативни, то няма да има човек, който да ви остави. Едно пътуване извън града, ще ви зареди със сила и изпълни с нови впечатления. Днес ще имате, много амбициозни планове, но трябва да сте много уверени, за да реализирате поне половината от тях. Енергията ви значително ще е намалена, така че не прекалявайте. Благоприятно ще се развиват отношенията с шефове, към които ще имате лични искания. Искате да вземете отпуск? Пишете заявление.   Ще трябва сами да се заемете с голям проект. Но парите, които ще получите, ще бъдат много. Естествено, такъв стимул ще ви изпълни с невероятна упоритост и желание да покажете талантите си на максимум. С парите бъдете икономични, отделяйте за “черни дни”. При общуването с роднини, не преигравайте с думите. Очаква ви натоварен ден, в който ще трябва да се разкъсвате между активни разговори, пътувания и работни дела. Ако решите да отидете някъде с личния си автомобил, проверете изправността му. Добре е да започнете да учите, да подобрявате уменията си и да създавате нови контакти. Семейните трябва да се пазят от конфликти, бъдете по-отстъпчиви. Трябва да се изолирате, от нови запознанства и ненужни срещи. Малко вероятно е всичко това да ви достави удоволствие или донесе крепко приятелство. Опитайте се да укрепите връзките, които вече сте създали. Влюбените трябва да решат, дали да направят следващата стъпка -към официален брак. Вечерта са възможни, много изненади. Не е препоръчително днес да купувате или продавате нещо. Можете да продадете не изгодно, а също и да попаднете в ръцете на измамници. По пътя, бъдете внимателни, видимостта ще е лоша. Здравословното ви състояние ще изисква не само грижи, но и лечение на хронични заболявания. Инвестициите в личен бизнес, ще са благоприятни и ще дадат резултати . Очаква ви проблематичен ден. Докато елиминирате един проблем, друг ще се появи веднага. Какво е това - лош късмет или нежелание да промените нещо? Ако се държите за миналото, то със сигурност ще се върне. Но вече с огромен товар, от който ще е трудно да се отървете. Успешно ще се развиват пътувания, до други градове.   Заемете се, с интелектуална дейност. И не казвайте, че сте уморени, имало е и по-трудни дни в живота ви. Добра новина ще получите от човек, с когото се познавате още от деца. Възможно е пътищата ви, отново да се преплетат. Трябва да се откажете от хазартни игри, както и да се абстрахирате от всичко, което „краде” вашата енергия. Ще се нуждаете от изключителна издръжливост, особено ако трябва да работите до вечерта. Не унивайте, а търсете подкрепа от колеги. Ако за тях сте истински професионалист, тогава и помощта им ще бъде ефективна. Трябва да се пазите от настинки, не стойте на течение. В противен случай, просто ще се разболеете. Очаквайте труден ден, когато всички ще се отвръщат, няма да ви слушат и няма да искат да вникнат в проблемите ви. Но това е съвсем разбираемо. Както се държите с хората, така и те се отнасят към вас. Възможни са стресови ситуации, свързани със семейството и децата. Трябва да бъдете по-строги към себе си и да не се отпускате.   Трябва да направите генерално почистване. Но, не на дома, а на хората около себе си. Ако сред вашите \"другари\" има неискрени и лицемерни личности, тогава е по-добре да се сбогувате с тях. Вредните навици, трябва да изоставите веднъж завинаги. Разбира се, няма да може да го направите изведнъж, но най-важното е да започнете борбата. Вярвайте, че ще излезете победител.", "date": "2019.10.22", "title": "Дневен хороскоп 22 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/401081-%D0%BE%D0%B7%D0%BD%D0%B0%D1%87%D0%B0%D0%B2%D0%B0-%D0%BB%D0%B8-%D1%82%D0%BE%D0%B2%D0%B0,-%D1%87%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B5%D1%87%D0%B5-%D0%B2%D1%81%D0%B8%D1%87%D0%BA%D0%BE-%D0%B5-%D0%BD%D0%B0%D1%80%D0%B5%D0%B4", "text": "В последните си дни тази Европейска комисия най-вероятно ще отмени Механизма за сътрудничество и проверка за България. Но дали това е свидетелство за достатъчна стабилност на правовата държава?       Тази седмица се очаква да отпадне един инструмент, наложен единствено на България и Румъния като условие за членството им в ЕС - Механизмът за сътрудничество и проверка (Cooperation and Verification Mechanism), по-известен като мониторинг върху правосъдието и вътрешния ред. Целта му бе двете държави да достигнат европейските стандарти на върховенство на правото - основна ценност за Европейския съюз, предвидена в чл. 2 на Договора за ЕС. Тогава в Брюксел все още вярваха, че това може да стане с помощ от тяхна страна, която да доведе до устойчиви практически резултати по отношение на нивата на корупция, медийната свобода, равенството пред закона в България и Румъния.  \"Защото Юнкер обеща на Бойко...\" Но 12 години след въвеждането на МСП такива резултати няма. А българските управляващи очакват председателят на Европейската комисия (EК) Жан-Клод Юнкер да спази обещанието си, дадено през февруари 2016 г., че \"по време на мандата на тази комисия България ще излезе от механизма\". До края на този мандат - 31 октомври, остава малко повече от седмица, а в това време ще бъде публикуван и последният доклад на ЕК по Механизма за сътрудничество и проверка (МСП) - с изгледи да бъде сложен неговият край. Какво би означавало това за България и българските управляващи в седмица, в която са насрочени два избора - на местна власт и на единствения кандидат за главен прокурор Иван Гешев? Бившият правосъден министър и лидер на \"Да, България\" Христо Иванов смята, че \"властта ще обвърже отпадането на мониторинга не просто като триумф за избора на Гешев като главен прокурор, а за да го превърне в ракета-носител за още по-голяма репресивност, беззаконие, \"пеевщина\" в медиите\". Отпадането на Механизма за сътрудничество и проверка бе обещано на Борисов както от Юнкер, така и от един от неговите заместници Франк Тимерманс, представител на другото голямо политическо семейство в ЕС - на социалистите. \"Като част от този и подобни политически пазарлъци механизмът загуби всякаква политическа тежест и отпадането му бе предизвестено\", коментира Христо Иванов. Според него с отпадането на мониторинга Брюксел би демонстрирал отказ \"да ни придърпва\" към себе си и България ще бъде изтласкана в някаква периферия. Брюксел няма да си затваря очите Ако видим \"сваляне\" на МСП, то това няма да означава, че България е решила проблемите с върховенството на закона, нито, че Брюксел възнамерява да си затваря очите за тях, коментира Весела Чернева, директор на българския офис на Европейския съвет за външна политика (ЕСВП).  Чернева отбеляза, че сегашният механизъм ще бъде преработен в друг, свързан с бюджета на ЕС, който до няколко месеца ще бъде представен от новата Европейска комисия. Този нов механизъм ще направи косвена връзка с Копенхагенските критерии (критериите, на които трябва да отговаря всяка страна-кандидат за ЕС - б.а.). Това означава, че в случаи на нарушения на свободата на медиите, на независимостта на съдебната власт ще бъдат намалявани европейски средства за отделни страни-членки, обясни Весела Чернева. \"Ситуацията в Полша и Унгария и особено авторитаризмът на Орбан доведе до желанието да се разшири механизмът, а не да бъде вдигнат\", посочи директорът на EСВП. Вариантът със спиране на евросредства би подействал като значително по-ефективна мярка при нарушения на върховенството на закона, в т.ч. при потъпкване на свободата на словото, отколкото годишните доклади по МСП. Не реформите, произтичащи от тях, които София така и не извърши - или манкира, а прегръдките между Борисов и Юнкер ще помогнат за свалянето на механизма. А дори и с него, България пак стигна до една-единствена кандидатура за главен прокурор. Такава безалтернативност нямаше дори през 2012 г., когато бе избран настоящият - Сотир Цацаров, пред останалите двама кандидати Галина Тонева и Борислав Сарафов. (Макар че вече бе известен като \"фаворит на управляващите\", а по-късно фразата на един прокурор към Борисов: \"Не ми се подсмихвай, ти си го избра!\", разсея и последното съмнение за нагласена победа.) В тази връзка той припомни промяната в хронограмата за избора, първоначално предвиден да се състои през ноември, след местния вот. Но през септември пленумът на Висшия съдебен съвет (ВСС) насрочи изслушването и избора за 24 октомври - в седмицата, когато се очаква да бъде обявено отпадането на мониторинга. \"Гешев е не просто избор на една персона за главен прокурор, Гешев е политическа програма за цялостно политическо затягане на режима в България\", заяви Христо Иванов. Бившият правосъден министър прогнозира, че България ще става \"все по-несигурна членка на ЕС\", тъй като върховенството на закона не съответства дори на минималните европейски стандарти. В дългосрочен план това означава проблеми за ЕС, който по геополитически причини трябва да поеме гаранции върху общата си сигурност, смята Иванов и дава пример с блокираното от френския президент Макрон разширяване на ЕС със Северна Македония и Албания. Отпадането на мониторинга ще запази Данаил Кирилов на поста правосъден министър - с който той обеща да се раздели, ако механизмът бъде запазен. За ГЕРБ това едва ли би било проблем, те разполагат с достатъчно данаилкириловци.", "date": "2019.10.22", "title": "Означава ли това, че в България вече всичко е наред?"}
{"url": "http://www.classa.bg/%D1%81%D0%B2%D1%8F%D1%82/item/401082-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BF%D0%BE%D1%81%D0%B5%D0%B3%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B2%D1%8A%D1%80%D1%85%D1%83-%D0%BC%D0%B5%D0%B4%D0%B8%D0%B8%D1%82%D0%B5", "text": "Големите вестници в Австралия публикуваха \"цензурирани\" челни страници в знак на протест срещу правителствените ограничения на свободата на печата. Те излязоха с почернен текст и червен печат с надпис \"секретно\".       В знак на протест срещу растящото ограничаване на свободата на печата най-големите вестници в Австралия публикуваха броевете си в понеделник с почернени заглавия и снимки. Няколко издания показаха на първите си страници зачернен, \"цензуриран\" текст и червен печат с надпис \"секретно\". Протестът им е насочен срещу закони за националната сигурност, които според журналисти цензурират публикации и създават атмосфера на секретност. “Sydney Morning Herald” призова за \"значителна законова реформа, която да спре опитите за цензуриране на информацията\", а “The Australian” написа, че става дума за \"непресекваща атака срещу правата на журналистите\". 19 медийни организации и журналистически съюзи изслязоха с кампанията \"Your Right to Know\" („Твоето право да знаеш“). Те заявиха, че през последните 20 години са били създадени над 60 законодателни акта, които ограничават свободното практикуване на журналистическата професия. Свободата на словото в страната е де факто силно ограничена вследствие на многобройни закони за борба срещу тероризма, приети от австралийския парламент след терористичните удари от 11. септември 2001 г. в САЩ.  Издателствата получиха подкрепа от австралийските телевизии и радиостанции. Генералният директор на обществения телевизионен оператор ABC Дейвид Андерсън заяви: „Австралия е загрозена от опасността да се превърне в най-мистериозната демокрация в света“. Сплашване на пресата Повод за протестите са извършените през юни полицейски обиски в обществения телевизионен оператор ЕйБиСи в дома на журналист. И в двата случая разследванията са свързани с публикуването на секретна информация, която хвърля лоша светлина върху правителството и службите за сигурност. Разследванията се базират върху строги закони за защита на националната сигурност. Австралийските медии обаче критикуват тези действия, тъй като смятат, че това е опит за сплашване на пресата - подобни действия внушават на журналистите, че могат да бъдат изложени на наказателно преследване, ако публикуват секретна информация. Редица информации се държат в тайна Правителството често посочва националната сигурност като причина за секретността на определени факти. Авторите на медийната кампания обаче твърдят, че властите отказват да дават информация и за безобидна наглед информация - например за това, че обитатели на домове за стари хора са били малтретирани или пък за това колко земеделска земя се продава на чуждестранни институции. \"Австралийците винаги трябва да са подозрителни към правителства, които искат да ограничат правото им да знаят какво се случва\", каза изпълнителният председател на News Corp. в Австралия, Майкъл Милър. Участниците в кампанията призоваха дясното консервативно правителство на премиера Скот Морисън да защити по-добре свободата на печата. По време на посещение в Джакарта той увери, че свободата на печата е висша ценност, но същевремено изтъкна, че журналистите не стоят над закона.", "date": "2019.10.22", "title": "Австралия: безпрецедентен протест срещу посегателства върху медиите"}
{"url": "http://www.classa.bg/%D1%81%D0%B2%D1%8F%D1%82/item/401083-%D0%B7%D0%B0-%D0%B2%D1%80%D1%8A%D0%B7%D0%BA%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D1%82%D1%83%D1%80%D1%86%D0%B8%D1%8F-%D0%B8-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "Дали Анкара - и в частност президентът Ердоган - поддържа връзки с екстремистите и ислямистите? Офанзивата в Северна Сирия за пореден път повдига въпроса: в какви отношения са Турция и \"Ислямска държава\"?       Преди началото на турската операция \"Извор на мира\" в лагерите и затворите в Северна Сирия се намираха около 11 000 бойци на терористичната организация \"Ислямска държава\" (ИД). Сред тях - над 1000 души от Франция, Германия, Белгия и други страни от ЕС. Те безпрепятствено преминаха през Турция, за да стигнат до районите, контролирани от ИД, и да се присъединят към терористичната организация. Бойците на ИД бяха под охраната на Сирийските демократични сили. Междувременно много от терористите на ИД са избягали или са освободени, други биха могли да ги последват. Отговорна за това е Анкара, пише американското списание “Foreign Policy”, цитирайки двама неназовани американски високопоставени служители. Те обвиняват турската армия, че умишлено е обстрелвала лагерите и затворите, давайки по този начин възможност за бягство на терористите от ИД. Освен това те твърдят, че ислямистките наемници, ангажирани от Турция за войната в Северна Сирия, са пускали на свобода бойци от ИД в завладените от Турция области. Турция отхвърля тези упреци. Но офанзивата в Северна Сирия, която Анкара започна на 9 октомври, отново повдига въпроса: какво е отношението на Турция спрямо терористичната организация “Ислямска държава”? Защото много от наетите от Анкара сирийски бойци са членове на екстремистки групировки. Какви са отношенията между Турция и \"Ислямска държава\"? В средата на август 2016 г. германското министерство на вътрешните работи написа в поверителен доклад, че Турция поддържа активни връзки с ислямистите в Сирия: \"В резултат от постепенно ислямизиращата се от 2011-а година насам вътрешна и външна политика на Анкара, Турция се превърна в централна платформа за дейностите на ислямистките групировки в региона на Близкия и Средния изток\". Управляващата Партия на справедливостта и развитието и президентът Реджеп Тайип Ердоган имат \"идеологически афинитет\" към тези групи, пише още в доклада. Турция го отхвърля категорично, но Федералната разузнавателна служба смята, че се поддържат връзки с палестинската организация \"Хамас\", с египетското \"Мюсюлманско братство\", както и с групите на въоръжената ислямистка опозиция в Сирия. Още през 2014 г. проучване на Колумбийския университет описва наличието на множество връзки и взаимодействия между официалните турски власти и терористичната милиция \"Ислямска държава\". Наред с другото, авторът Дейвид Л. Филипс се позовава на изявления на водещи турски политици и служители на разузнаването. Той цитира свидетели, които говорят за доставки на турско оръжие за ИД в Сирия, за лечение на бойци от ИД в турски болници и за оживена търговия със сирийски петрол. Кой с кого е търгувал? Според експерта по проблемите на тероризма Ахмет Яйла, през 2015 г. терористичната групировка \"Ислямска държава\" е контролирала 60 процента от сирийското производство на петрол. Голяма част от този петрол е бил продаден на Турция, твърди Яйла. Турските търговци купили петрола по около 40 долара за барел. Доказателства за тази търговия с петрол предоставят и руски сателитни снимки и документи, посочва още Яйла. В края на 2015 г. руският министър на отбраната Сергей Шойгу заяви, че Ердоган и семейството му са замесени в незаконна търговия с петрол с терористичната организация \"Ислямска държава\". Ердоган отрече обвиненията. Според Яйла публикуваните от турската хакерска група “RedHack” имейли от зетя на Ердоган Берат Албайрак доказват, че той е бил в близки бизнес отношения с компанията \"Powertrans\", осъществявала нефтените сделки с \"Ислямска държава\". Твърди се, че терористичната организация е печелила по повече от 3 милиона долара дневно чрез своите сделки с Турция. Доказателства за търговията с петрол между Турция и ИД предоставя и проучване на консултантската фирма \"Rystad Energy\", подготвено по поръчка на норвежкото правителство. Сред наемниците преобладават ислямистите и джихадистите На турска страна в офанзивата в Северна Сирия се бият сирийско-арабски наемници от над 30 милиции и групировки. Формираният от Анкара \"Фронт за национално освобождение\" обхваща повече от 50 000 наемници и според турския разследващ журналист Фехим Таштекин, е доминиран от ислямистки и джихадистки групировки. Сред тях има много бойци, които са се борили за терористични организации като \"Ал Кайда\" и \"Ислямска държава\". Правозащитните организации ги обвиняват в тежки престъпления, които според тях са извършени по турско нареждане, включително в Африн. След турската окупация през пролетта на 2018 г. от района на Африн, обитаван от векове от кюрди, са изселени около 200 000 души. Подобна съдба заплашва сега над 800 000 кюрди, християни и язиди, които живеят в района на Северна Сирия, където Анкара иска да създаде така наречената \"зона за сигурност\".  ", "date": "2019.10.22", "title": "За връзките между Турция и \"Ислямска държава\""}
{"url": "http://www.classa.bg/%D1%81%D0%B2%D1%8F%D1%82/item/401084-%D0%B5%D0%B2%D1%80%D0%BE%D0%BF%D0%B0-%D0%BA%D0%B0%D1%82%D0%BE-%D0%BE%D1%80%D0%B4%D0%B0,-%D0%BD%D0%B0%D1%81%D0%B5%D0%BB%D0%B5%D0%BD%D0%B0-%D0%BE%D1%82-%D0%B5%D0%B4%D0%BD%D0%B0%D0%BA%D0%B2%D0%B8-%D1%85%D0%BE%D1%80%D0%B0", "text": "Европа е свобода - в никакъв случай не орда, населена от еднакви хора и недопускаща различните, пише Евгений Дайнов в остър коментар по повод позицията на френския президент Макрон за европейското разширяване.       Доколкото може да се разбере, според президента Макрон обединена Европа първо трябвало да се занимае със себе си, а после да приема нови членове. С това той предаде надеждата на мнозина (и моята), че може да стане истински европейски лидер, т.е. – да гледа пейзажа наоколо с широко отворени очи и оптимистичен поглед, както Европа прави (казано с израза на Аристотел) „по природа”. И като че ли се подреди до онези нароили се напоследък вождове, които заковават поглед в пъпа си и обръщат гръб на останалия свят, търсейки отговор на въпроса за „идентичността” на Европа. Търсенето на тази идентичност по такъв начин е капан, защото приковава вниманието не там, където отговор може да бъде намерен. А именно: отвръща погледа от онази универсалност, която е характеристиката на „Европа” – и го свежда до търсенето на някаква уникална, „своя”, неповторима душевност. Крайната спирка на този път е винаги някакъв вид племенничество – религиозно („Европа е християнска”), ценностно („Европа е права на човека”) или битово („Европа е социална”). Подобни определения като правило изключват, а не включват; отблъскват, а не привличат. Все едно някой да каже „идентичността на Подуене е левскарска”. Веднага ще отблъсне не-левскарите, живеещи на тази територия; и ще настрои подозрително не-левскарите, живеещи около нея. Идентичността на Европа е в идеите, според които човешките същества са свободни и равни, независимо от възраст, класа, пол, занятие, вяра или цвят на кожата. Тези идеи можеха, разбира се, да бъдат формулирани и другаде. И пак щяха да са универсално приложими. Но се е случило така, че са измислени именно тук и те описват онова, което ние сме – и към което останалите се стремят, ако искат да са свободни и равни. В сферата на философията, става дума за това, че зад всички гореизброени „предикати” на човешките същества стои една и съща тяхна природа, а именно: умението им да стигат до универсално приложили съждения и умението им да отчленяват добро от зло. Кант е доста изчерпателен по въпроса. Иска ми се обаче да се фокусирам по-скоро върху политиката – върху онази сфера, в която хората уреждат отношенията помежду си. Европа е свобода Тук нещата са описани още от Аристотел. В размишленията си за държавите той стига до извода, че една държава е трайна, когато е достатъчно голяма и достатъчно вътрешно разнообразна, за да може да води „независим живот”, т.е. да не е длъжна да се подчинява на външна воля. По-нататък Аристотел дефинира държавата като съвкупност от публичните служби, заемани от гражданите. А гражданите – това са хора, способни да водят „независим” живот и да стигат до „независими” решения. Забелязвате ли, колко пъти в тия размишления се появява прилагателното „независим”? Това е посланието на „Европа”: че добрият живот е живот на независимост, а не – на подчинение. Политическата идентичност на Европа, т.е. начинът, по който хората уреждат отношенията помежду си, е именно окуражаването на независимия живот – на индивидите, на семействата им, на човешките общности и държави. В тази картина няма вяра, етнос, език, пол или социална класа. Няма племена. Разграничението е съвършено друго: между свободата и несвободата. Европа е свобода. Тук няма и история. А днешните търсачи на „европейска идентичност” се забиват именно в историята – там, където е най-лесно човек да се удави. А в гореописаната „идентичност” на Европа не става дума за история, а за модел на подредба на отношенията между хората, който им дава възможността да водят добър и (добавя Аристотел) добродетелен живот. Осъзнавайки това, вече всички сме в състояние да помогнем на президента Макрон в неговото търсене на нови критерии и механизми за приемането на нови членове в обединена Европа. Щом си решил да ставаш такъв член, просто ще трябва да реорганизираш отношенията между хората си така, че те да могат да водят независим и свободен, а не – зависим и подчинен живот.  \"Европа\" като орда, населена от еднакви хора? Тази основна идея сравнително лесно може да бъде облечена в измерими политически цели и в конкретни политики за тяхното постигане. Много от необходимите неща са вече и бездруго налице в сегашния механизъм за приемане, като върховенство на закона (т.е. гаранция на твоята независимост от зла чужда воля), пазарна икономика (т.е. да можеш независимо да влизаш и излизаш от различни бизнеси и никой олигарх да не може да те тормози) и подобни. Иска се малко ясна мисъл и някаква умерена реорганизация на критериите. Страхувам се, обаче, че не в тази посока ще върви голямото копане в търсенето на „европейската идентичност”. В страни с ретроградни режими, като Унгария и Полша, това копане върви от години и води до все по-видима омраза към всички, които се различават от мнозинството унгарци и поляци по религия, произход или поведение. Държавите преосмислят себе си като племена – като орди, населени от еднакви хора. Ако това продължи, рано или късно някой ще ни сервира и дефиниция за „Европа” като за орда, населена от еднакви хора. И недопускаща да влизат хора, които са различни. Какво ще прави с различните хора, които вече я населяват? Е, примери точно от Европа от 20-ти век – колкото искаш.  А това ще е краят. Още Аристотел ясно предупреждава, че една държава, която е съставена от прекалено еднакви хора, не е жизнеспособна. Държавата е по-висша от племето, защото е разнообразна. А ЕС е по-висш от всяка своя държава-членка, защото е по-разнообразен от всяка от тях. Европа е свобода. Искрено се надявам някой да подари на Емануел Макрон книгата на Аристотел „Политиката”, преди френският президент да се е превърнал в копие на унгарския премиер.", "date": "2019.10.22", "title": "Европа като орда, населена от еднакви хора?"}
{"url": "http://www.classa.bg/%D1%81%D0%B2%D1%8F%D1%82/item/401085-%D0%B4%D1%80%D0%B0%D0%BC%D0%B0%D1%82%D0%B8%D1%87%D0%BD%D0%B0%D1%82%D0%B0-%D1%81%D0%B0%D0%B3%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B8-%D0%B2-%D1%81%D1%8A%D0%B4%D0%B0", "text": "Британският премиер Борис Джонсън е все още в спор с парламента как да се излезе от задънената улица с Брекзит, а Европейският съюз обсъжда неохотното му искане за отлагане на крайния срок – 31 октомври. Има няколко неща, които може да се очакват в близките дни:   Премиерът понесе поредица от поражения в парламента, но се надява да обърне хода на нещата с един голям триумф: да спечели гласуването на новото му споразумение за Брекзит. Постигането на такова мнозинство е на кантар и има шанс Джонсън да успее. Възможно е да се стигне до гласуване в предстоящите дни, като резултатът е несигурен. Необходимо му е също да прокара съответните закони, които да придадат юридическа сила на споразумението. Ако той успее да направи това бързо, Великобритания или няма да има нужда от отсрочка, или ще й трябва само много кратко „техническо“ удължаване – въпрос на седмици, а не на месеци.     Ако Джонсън не успее да убеди парламента бързо да подкрепи споразумението, ЕС ще трябва да реши дали да даде на Великобритания нова отсрочка, или да се придържа към датата 31 октомври, което би означавало рисков Брекзит без споразумение, който толкова много от лидерите на страните членки се опитват да предотвратят. Не се очаква ЕС да разкрие своя отговор в близките дни, но се смята, че удължаването на срока за Брекзит е предпочитаният избор на много от лидерите в ЕС въпреки растящото им раздразнение от безизходицата в (британския) парламент. Джонсън се опитва да свика парламентарни избори с цел да получи мнозинство в новия състав на парламента, което да подкрепи неговата стратегия за Брекзит, но опозиционната Лейбъристка партия и нейният лидер Джереми Корбин казват, че няма да се съгласят за избори, докато не се стигне до отлагане на срока за Брекзит. Ако ЕС се съгласи с поисканото от Джонсън отлагане, изборите могат да се състоят в близките месеци, и Джонсън ще води кампания с обещание да осъществи (най-после) Брекзит, като ще обвини парламента за блокирането му. Може да изглежда, че нови избори ще разсекат гордиевия възел около Брекзит, но е възможно също така те да не доведат до ясен победител с мнозинство, така че новият парламент може да се окаже разделен, както и този.    ", "date": "2019.10.22", "title": "Драматичната сага за Брекзит ще продължи в парламента и в съда"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401077-%D0%BF%D0%BB%D0%B5%D0%BC%D0%B5%D0%BD%D0%BD%D0%B8%D0%BA%D1%8A%D1%82-%D0%BD%D0%B0-%D1%81%D0%BB%D0%B0%D0%B2%D0%B8-%D1%81-%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5", "text": "Племенникът на Слави Трифонов определено не понася добре популярността, която набързо придоби покрай известния си роднина. Тийнейджърът, за когото наскоро бе тиражирана информация, че ще вдига сватба, изригна жестоко.     \"Колко пъти ме оженихте и разведохте?! Нямате никакво право да се мешате и да проваляте личния ми живот\", написа Теодор Трифонов в социалните мрежи и предизвика бурни коментари с поста си.     Повод за гнева на младежа е публикация, според която именития му вуйчо правел всичко възможно, за да не позволи венчавката да стане факт. \"Мисля, че дойде моментът и аз да коментирам всичко, което се пише по мой адрес. Колко пъти ме оженихте и разведохте, нямате никакво право да се мешате и да проваляте личния ми живот. Той си е мой и аз мога да си бъда с която се чувствам щастлив\", продължи да излива гнева си в писмен вид Теодор. И добави:     \"Измисляте си неща, които вредят на мен и моите близки. Пиша това с цел да защитя името си и да кажа, че всичко, което пишете, е една лъжа. И никой не може да ми каже с коя да бъда и с коя не\"", "date": "2019.10.22", "title": "Племенникът на Слави с брутално признание..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401078-2-%D0%BD%D0%B0%D1%82%D1%83%D1%80%D0%B0%D0%BB%D0%BD%D0%B8-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D0%BE%D1%82%D1%81%D0%BB%D0%B0%D0%B1%D0%B2%D0%B0%D0%BD%D0%B5", "text": "В момента на пазара за средства за отслабване има голяма борба за надмощие. И тъй като силните компании и корпорации сриват по-малките, пазарът си остава затворен за някои от най-добрите натурални продукти за отслабване. По-малките производители и компании, които произвеждат качествени и ефикасни натурални препарати за стройна фигура, остават в сянката на големите корпорации. Затова решихме сами да тестваме, анализираме и открием препаратите за отслабване, които не са толкова известни, но са прекрасно оценени. Те действат на някой от следните принципи: - Намалят апетита и желанието за храна - Изгарят мазнините и горят калории - Стимулират метаболизма и превръщането на мазнини в енергия Това са резултатите от нашия тест – 2-та най-ефикасни, но по-малко известни продукта за отслабване: 1. GoSlimmer Patch са пластири за отслабване на базата на натурални съставки, с акцент върху худията – африкански растение, за което се пише, че потиска глада и стимулира процеса на отслабване. Една опаковка съдържа 30 пластира, което е достатъчно за едномесечна употреба. Съставки: Трите главни съставки на пластирите са худия, гуарана и гарциния. Как действат: Пластирът се поставя върху чиста кожа, носи се 24 часа, а след това се заменя с нов пластир. За худията се твърди, че намаля апетита и потиска глада, гуараната се счита за носещо енергия растене, докато гарцинията е известна като растението, изгарящо мазнини. Ефект: Ако пластирите се ползват редовно и спрямо упътванията, както и без прескачания, резултатите се забелязват още първия след първия месец употреба. Препоръчват се специално като допълнение към здравословното хранене и упражненията, защото водят до два пъти по-бързи резултати. Някои от потребителите се хвалят, че са успели да свалят цели 5 кг още през първите две седмици. Странични ефекти: Няма сведения за странични ефекти. Производителят предупреждава, че пластирите трябва да се ползват според упътванията – поставят се на чиста неокосмена част от тялото, не трябва да се слагат в областта на лицето и интимните части. Къде да се купят и на каква цена: Може да поръчате опаковката от 30 GoSlimmer Patch пластира с намаление на официалната страница. Оценка на ефикасност: 8/10 За повече информация относно GoSlimmer Patch кликнете тук 2. Slim Excelle крем за отслабване е предназначен на първо място за сваляне на мастни натрупвания и целулит по корема и краката. Има липолитичен и диуретичен ефект, който предотвратява задържането на вода и мазнини в тялото. Успоредно с това хидратира кожата, подобрява еластичността ѝ и я тонизира. Кремът съдържа 300 мл, което е достатъчно за едномесечна употреба. Нанася се с леко масажиране, за да попие по-добре. Съставки: Главните съставки на крема са кофеин, алое вера, бодлив златист, фукус, водорасли, косово масло и люта червена чушка. Производителят твърди, че растенията са биологично отглеждани.      Как действа: Съставките в крема, както се твърди, действат на проблемните части на тялото и разбиват мазнините едновременно възпрепятствайки задържането на вода и мазнини. Ефект: Потребителите съобщиха за най-добри резултати при премахване на целулита в областта на корема и бедрата. Средно те губели 2 до 3 см от талията си през първите две седмици от началото на употребата. Постигнали са по-значителни резултати при ползване на продукта в комбинация с правилно хранене.      Странични ефекти: Няма сведения за странични ефекти. След нанасяне на крема може да усетите загряване и почервеняване на кожата, което бързо ще изчезне. Всъщност това е знак, че кремът е започнал да действа. Къде да се купи и на каква цена: Slim Excelle крем може да се поръча на официалната страница с намаление от 50%.      Пристига на домашния адрес в дискретна опаковка. Оценка на ефикасност: 8/10 За повече информация относно Slim Excelle кликнете тук Заключение Двата тествани продукта гарантират резултати в зависимост от това какво искате да постигнете и колко килограма искате да свалите. Най-добри резултати при отслабване показаха GoSlimmer Patch пластирите, които се оказаха и най-лесни за употреба. За премахване на целулита и мастните наслагвания в областта на корема препоръчваме Slim Excelle крем.      Важно е да се подчертае, че за да се постигне максимален резултат, всички продукти трябва да се ползват спрямо упътванията и без прескачане. Във всеки случай, препоръчваме ви първо да пробвате един от тестваните натурални препарати, които нямат странични ефекти.", "date": "2019.10.22", "title": "2 натурални средства за отслабване"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401079-%D0%B5%D0%BF%D0%B8%D1%87%D0%BD%D0%B8%D1%8F-%D0%BF%D1%80%D0%BE%D0%B2%D0%B0%D0%BB-%D0%BD%D0%B0-%D0%B0%D0%B2%D1%82%D0%BE%D0%BA%D1%80%D0%B0%D0%B4%D0%B5%D1%86", "text": "Мартин Крейг, 32-годишен от Брендън, Англия, използва инвалидна количка от детството си и е собственик на автомобила Renault Kangoo, който виждаме в кадъра. Когато полицията почукала на вратата му в 10:30 сутринта, той не подозирал, че е извършен опит за кражба на колата му, съобщава \"Дейли Мейл\". Служителите на реда обаче помолили собственика на реното да прегледа записите от видеокамерите, инсталирани на сградата.   По-късно собственикът на автомобила публикувал в мрежата част от видеото с продължителност около минута, в който е показан провалът на крадеца, но се отбелязва, че неуспешният опит за кражба на колата е продължил цели 12 минути. Какво е направил мъжът с качулката 11 минути преди това, не е известно, но знаем как завършва всичко. Крадецът хвърля тухла по колата на шофьора с увреждания и тя рикошира право в лицето му.     Интересно е, че след като крадецът се възстанови от болката, той вдигнал своя „инструмент“ и го хвърли зад оградата. След това той решил да не се занимава повече с автомобила. Малко по-късно злосторникът бил задържан от полицията, докато се опитвал да извърши кражба от магазин. Оказало се, че това е бил 40-годишен местен жител, който сега ще трябва да отговаря за повредата на колата и другия опит за кражба.", "date": "2019.10.22", "title": "Епичния провал на автокрадец"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/401076-%D0%BD%D0%B0%D0%B8%D1%81%D1%82%D0%B8%D0%BD%D0%B0-%D0%BB%D0%B8-%D1%83%D0%BA%D1%80%D0%B0%D0%B8%D0%BD%D0%BA%D0%B8%D1%82%D0%B5-%D1%81%D0%B0-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B8%D1%82%D0%B5-%D0%B6%D0%B5%D0%BD%D0%B8", "text": "Има доста митове за момичетата от Украйна. Често се говори, че това са най-красивите жени в света, че полагат специални грижи за себе си и, че се обличат твърде вулгарно и откровено, опитвайки се да подчертаят своята женственост.         Разходихме се из Киев и снимахме случайно срещнати красавици. Струва ни се, че момичетата в Украйна изглеждат наистина добре. Всяка втора е като от корицата на списание. Все пак не напразно по цял свят възхваляват славянската красота.         Но митът за прекомерното влечение на украинските момичета към козметиката и токчетата, струва ни се, се оказа мит.        Повечето от дамите на улицата ходят с доста стилни дрехи, които в никакъв случай не могат да се нарекат вулгарни или предизвикателни.        Интересно е, че в Украйна, както ни се стори, има много по-малко момичета с изкуствени устни, мигли и т.н., отколкото в други места по света.    Да, разбира се, има любителки на всякакви парцалки и дрънкулки. Но те, според нашите наблюдения, те са много по-малки от другите, които се обличат с европейска сдържаност.    Като цяло украинските момичета изглеждат наистина много привлекателни!", "date": "2019.10.22", "title": "Наистина ли украинките са най-красивите жени?"}
