{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/373155-%D0%BD%D0%B0%D1%80%D0%B8%D1%86%D0%B0%D1%82%D0%B5%D0%BB%D0%BD%D0%B8%D1%82%D0%B5-%D0%BC%D0%B0%D1%80%D0%BA%D0%B8", "text": "Да се стремиш да се превърнеш в символ на търговска категория и после цял живот да се бориш с това – такова е проклятието на марките, които се превръщат в нарицателни. Преходът на наименованието на търговската марка в отъждествяне с продуктовата категория първоначално работи за компанията. Но след това медалът обръща другата си страна – брандът, станал нарицателно се превръща в сериозен проблем, защото всеки производител може да се възползва от масовизирането му и да печели от славата му. Затова и много компании влагат доста рекламни и пиар усилия да предотвратят тази трансформация. Характерен пример в това отношение е компанията Xerox, която успява да изкорени нарицателното \"xerox\" от английския език и да го замени с photocopier (фотокопир). В много държави, компанията се бори и до ден днешен на този фронт под девиза „Ксерокс – това е Xerox. Xerox — това не е само ксерокс\". И въпреки това продължава да бъде един от най-ярките символи на марките, превърнали с в нарицателни, част от които ще се опитаме да изброим и припомним тук. Xerox Фотокопирните апарати на компанията успяват да се наложат на пазара над останалите технологии и по тази причина, още през 70-те години на миналия век се превръщат в нарицателно за този клас устройства. Любопитно изключение е, че Монголия е единствената страна в света, където нарицателното за фотокопирна машина не е ксерокс, а канон (Canon). Джип Термин, с който в много страни на света наричат автомобилите с висока проходимост. Всъщност, като бранд, идва от абревиатурата JP (Джей-Пи) в името на автомобила Willys JP, произвеждан от компанията Willys по време на Втората световна война. Памперс Търговска марка на компанията Procter & Gamble, с която днес наричаме всички хартиени пелени. През 90-те години на миналия век кампанията поведе глобална просветителска кампания, в която изпращаше уточняващи прессъобщения и до медиите, че Памперс е търговска марка и не бива да се употребява като нарицателно. С това уточнение и до ден днешен се съобразяват само конкурентите в бранша, които много внимават в рекламите си да не използват думата памперс. Вазелин Vaseline е търговски знак на Unilever, принадлежал преди на изобретателя на продукта Chesebrough-Ponds. Аспирин Като търговски знак думата, с която всички сме свикнали да наричаме открай време таблетките ацетилкалицилова киселина в различни дози, е измислена и принадлежи на компанията Bayer. Хероин Въпреки негативните му конотации в днешно време, хероинът е бил фармацевтичен продукт, продаван като успокояващо при кашлица и като аналог на силното болкоуспокояващо морфин. Смята се, че името му идва от heroic — \"героичен\" и е принадлежало пак на Bayer като търговска марка. Въпреки, че компанията прекратява производството му още през 1913 г., като нарицателно е жив и днес. Джакузи Нарицателното днес за хидромасажна вана произхожда от американската фирма Jacuzzi Inc., която първа стартирала масовото производство на луксозното спа съоръжение. Самата компания е основана през 1917 г. от италински емигранти с фамилията Jacuzzi и съществува и до днес. Лейкопласт Медицинският пластир за превръзки е търговска марка от 1921 до 2003 г. на компанията Beiersdorf AG, a от 2003 — на фирмата BSN medical GmbH. Акваланг Така наричаме всеки апарат за подводно гмуркане, но всъщност е бранд, който принадлежи на U.S. Divers. Одеколон Навлиза в масова употреба от „Eau de Cologne\", буквално: вода от Кьолн. Това е парфюмерийна козметика за мъже, търговска марка, принадлежаща днес на наследниците на Йохан Фарина - италиански емигрант, основал преди повече от 300 г. в Кьолн първата манифактура, смятана за най-старото парфюмерийно предприятие в света Диктофон Търговска марка на устройство за запис на речта, принадлежаща на компанията Dictaphone, която във времето многократно е сменяла собственика си и в момента е в състава на Nuance Communications. Магнетофон Добрите, стари устройства за запис и възпроизводство на звука на магнитна лента са пуснати на пазра под това име от германската компания AEG. Термос Търговската марка Thermos GmbH отдавна и категорично е загубила статута си на бранд в повечето страни и се превърнала в общо нарицателно на съдовете за термоизолация на напитки. Фломастер От търговската марка Flo-Master. Найлон Nylon – търговски знак на DuPont, превърнал се в нарицателно за обозначения на различни типове тъкани и полиестерни платна. Тефлон Teflon - също търговска марка на DuPont, но въпреки запазения знак, дори и в реклами в днешно време можем да чуем за тефлоново покритие, като синоним на характеристиката \"антизагарящо\". Ликра Lycra всъщност е определен вид синтетично влакно, което като търгвско наименование принадлежи на фирмата Invista. Карт Нарицателно за състезателни автомобили с олекотена конструкция. Фалитът на фирмата Go-Kart през 1962 г., на когото е принадлежало търговското наименование, окончателно е премахнал бариерите пред масовизирането на наименованието.", "date": "2017.09.25", "title": "Нарицателните марки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373147-%D0%BD%D0%B5%D0%B4%D1%8F%D0%BB%D0%BA%D0%BE-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%B2%D0%B8%D0%BD%D0%B0%D0%B3%D0%B8-%D0%B4%D0%BE%D0%B1%D1%80%D0%BE%D1%82%D0%BE,-%D0%BB%D1%8E%D0%B1%D0%BE%D0%B2%D1%82%D0%B0-%D0%BD%D0%B0%D0%B4%D0%B4%D0%B5%D0%BB%D1%8F%D0%B2%D0%B0-%D0%B8-%D0%B7%D0%B0%D1%82%D0%BE%D0%B2%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0", "text": "Това лято поетът и писател Недялко Йорданов издаде две книги – поетичната „Мрън – мрън\" и спомена за големия приятел „Моят Радой\". Поезията му е изпълнена с добротата на житейската мъдрост. Сякаш вчера беше преживяването на читателите от пиесата „Страшни смешки – смешни страшки\", а наскоро издаде нова стихосбирка и я нарече „Мрън – мрън\".  \r\n   азва, че го е направил, защото се чувства в друг, може би последен, период от живота, когато е решил да се огледа назад и да види какво е направил. И го прави със силата на самоиронията. Недялко Йорданов признава в интервю за БГНЕС, че все още гледа на света като 16-годишен. Мисля, че макар и толкова стар, съм запазил и детското у себе си. Даже има едно стихотворение, в което казвам: „Гледам всичко наоколо с 16-годишни очи.\" Никой не ми вярва, разбира се, но усещам се как като изляза навън на улицата изобщо не съм на тази възраст.  \r\n   Само като се видя в огледалото, тогава се сепвам и си казвам: „Боже, къде съм тръгнал?\", каза Недялко Йорданов и призна, че колкото и да са различни „Страшни смешки\" и „Мрън – мрън\" се родеят. Пиесата е за деца, стихосбирката сега е през очите на едно пораснало, по-точно остаряло дете. „Сега отново съм написал детски книжки и пиеси и за моите внуци. Слава Богу детското си стои. То не е само мой приоритет и мое качество.  \r\n   Не случайно има такъв лаф, че старите хора се вдетиняват. В това има нещо вярно. Например, като се срещна с моите приятели – връстници се улавяме, че вече нямаме други теми на разговор, освен за внуците. Даже аз си казвам – Боже господи, ако знаех колко е хубаво да имаш внуци, нямаше да си губя времето да правя деца, щях да правя направо внуци\", каза Йорданов. Поезията и още нещо Сега с „Мрън – мрън\" – така ми се стече животът.  \r\n   Аз съм вече на този етап, когато обръщам поглед назад да видя какво съм направил. Доскоро гледах само напред. Сега гледам назад и забелязвам, че през различните години съм се занимавал с много различни неща – първо бях само поет, после отидох в театъра и станах драматург, започнах да пиша пиеси – към 20 и няколко пиеси имам. Заедно с това станах режисьор, имам към 60-70 постановки в театъра, в киното.  \r\n   След това се хванах да пиша мемоари и белетристика, ето сега отново се върна моментът, в който реших да пиша поезия. Забравих това, че имаше един голям период, в който пишех песни, изнасях рецитали. Затова сега дойде моментът, в който се усетих, че почти година не съм писал стихове. В тази книжка „Мрън – мрън\" са стихотворения, писани в последната половин година. Ей така са ми идвали. Даже имаше моменти, в които десет сутрини подред ставах в 5 часа и пишех по едно стихотворение и го публикувах в това велико изобретение – Фейсбук.  \r\n   Там много хора го прочитат веднага и си казват мнението. Много е хубаво и интересно да можеш да свериш това, което си написал с вкуса на хората. Затова тази книжка започва с едно такова стихотворение „Мрън – мрън\", което е много симпатично и в което се оплаквам, че вече мозъчните ми клетки сякаш са изхабени, в което казвам, че вече съм във възрастта на Гьоте и че съм по-стар от Вазов, а пък все още нищо сериозно не съм направил. \r\n    И накрая казвам: „Сънят ми е реалност... Реалността е сън... И значи, и изобщо... И въобще... Мрън – мрън!\" Недялко Йорданов казва, че тази книга сякаш е едно оплакване, че е остарял, че наближава краят. А всъщност вътре има много стихотворения, които не са такива. „Но все пак човек трябва да се подготви и за това, че животът свършва и трябва да прецени какво е направил, какво му предстои още, ще има ли време да го довърши. Или да се откаже и да прецени кое сега е най-важното. Защото така ли иначе срокът изтича, няма как. Закон на природата.\" \r\n    За любовта  \r\n   В „Молитва\" поетът казва:  \r\n   „Щастливи сме... Нали сме живи... \r\n    Сами в домашната си църква.  \r\n   Ослушай се... \r\n    Вместо молитва Душата тихичко похърква.\"  \r\n   „Това стихотворение е написано на 18 юли миналата година. На всеки 18 юли аз пиша по едно стихотворение, посветено на моята съпруга Ивана. Изминаха точно 50 години от началото на нашата любов. Беше 1967 г. На 18 юли 1968 г. аз написах едно стихотворение, което й посветих – „Невероятно е, че те обичам\" и от тогава на всеки 18 юли аз пиша по едно стихотворение, разказва Йорданов и уточнява, че е издал книжка със заглавие „18 юли\", където могат да се проследят всички нюанси, всички неща, които могат да се случат за 50 години между двама души.  \r\n   Оценява това като нещо уникално. Сложно е да се обясни как една любовна връзка постепенно става сякаш кръвна връзка. Сякаш това не е само жена ти, любимата, сякаш това е сестра ти, това е най-близкият ти човек. Затова през годините, макар, че има непрекъсната промяна в настроенията и това последното „Молитва\" е различно от другите, а всъщност е същото.\"  \r\n   Недялко Йорданов прочете написаното на последния 18 юли „Не се страхувай...\". В него казва: „Сега е страшничко, разбирам... Животът си отива. Но остаряхме бавно... Ето! Съдбата е щастлива.\" Написаното е предизвикано от това, че Ивана е много страхлива и се паникьосва, а се случи едно произшествие, каза той. Такива са моите вълнения, а другото, е, че внучката ми Тамара утре заминава за Лондон и там ще учи. Никога не се е деляла от нас.  \r\n   Та така – много е тежко. Хората преди и сега „Хората преди и сега са и по-различни, и еднакви. Обстоятелствата се променят, но дълбоката същност на хората не се променя. Въпреки, че и битът, и всичко наоколо, и политика се променя, но същността на човека, създаден от господ – както се казва от кал и слънце, не се променя.  \r\n   Разбира се в едни хора има повече кал, в други – повече слънце, но никога те не са само кал или само слънце. Човекът е човек - всичките си страсти – омраза, любов. И нищо не може да го промени. Така си мисля аз поне. Неведнъж съм казвал, че светът се държи на любовта, а не на омразата. Макар, че омразата е много активна. Ако омразата надделее, човечеството ще загине. Така, че колкото омразата изглежда по-силна, винаги доброто, любовта надделява и затова човечеството съществува. Иначе загиваме, ще се самоунищожим\", убеден е творецът.  \r\n   За Радой Ралин В \"Моят Радой\" разказвам за Радой Ралин, защото малко хора познават истинския Радой. За тях Радой е сатирикът, язвителният, човекът, който смело си казва всичко. Или пък зевзекът, който върви там по улиците и трамваите и се закача с жените.  \r\n   Шут едва ли не. Радой Ралин беше много сантиментален, много романтичен човек. В тази книга, която реших да издам, аз публикувам почти всички писма, които ми е писал, когато бях в Бургас. Даже това е едно щастливо стечение на обстоятелствата, че аз съм в Бургас, а той в София. В писмата се вижда колко е чувствителен и сантиментален. Как си признава откровено, че ме обича, как вярва в мене. Всичко това много ме задължаваше. Радой живя много трудно.  \r\n   Той беше уволняван, много години без заплата, а сам отглеждаше двамата си сина. Трябваше да продаде бащината къща в Сливен, за да може да ги издържа. Когато дойде промяната получи толкова апетитни предложения да заеме различни постове, но той отказа. Той нямаше да бъде Радой Ралин, ако беше приел. \r\n    Живя бедно. Помня – той дойде в театър „Възраждане\" в труден момент, когато полицията искаше да въдвори един директор на театъра. Ние стояхме на пост вечер да пазим театърчето си. Радой дойде една вечер да дежури с нас и каза:  \r\n   „Недялко, не съм мислил, че като дойде демокрацията отново полиция ще се намеси и то в театър.\" С него направихме голям спектакъл – рецитал, в който той пееше своите песни за първи път пред публика. Когато получаваше пари се радваше много. Той живееше бедно, скромно и така си отиде – скромно.  \r\n   Беше изключителен човек тепърва трябва да се проучи какъв беше. Все го свързват със сатирата, а той беше много лирически поет, тъжен. Този спектакъл в театър „Възраждане\" в първата част артистите пееха неговата лирическа поезия, а във втората той пееше своите сатирични песни. \r\n        ", "date": "2017.09.25", "title": "Недялко Йорданов: Винаги доброто, любовта надделява и затова човечеството съществува"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/373148-%D0%BD%D0%B0%D0%B9-%D0%BD%D0%B0%D0%BA%D1%80%D0%B0%D1%8F-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D1%81%D1%82%D0%B0%D0%BD%D0%B0-%D0%B7%D0%B0%D0%B4-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%BF%D0%BE%D0%BA%D1%80%D0%B0%D0%B9%D0%BD%D0%B8%D0%BD%D0%B8", "text": "Анализът на речта на вицепремиера на Р България Валери Симеонов, произнесена на 21 септември тази година в Цариброд, показва, че българското правителство най-накрая има представа за това, което става в Западните покрайнини и предприема сериозни стъпки в правилната посока. Посока, която винаги сме предлагали и защитавали на страниците на нашия „Бюлетин\", в действията и многобройните публични изказвания от името на КИЦ „Босилеград\" и Демократичния съюз на българите, независимо от цената, която трябваше да платим. Няма как да не отбележим, че тия стъпки дойдоха с идването на посланик Радко Влайков и неговия екип в Белград и консулите    Едвин Сугарев и Николай Колев в Ниш. В изказването си в Цариброд вицепремиерът Валери Симеонов освен обичайните дипломатически реверанси към Сърбия, най-напред призна и се разграничи от досегашното мълчаливо бездействие и нехайство на българската държава към десетилетната югославска асимилационна политика срещу българското малцинство. Опита се да ни увери, че времената са други и че България застава зад всеки един от нас. Изрази уверението си, че сръбските политици ще покрият критериите за членство в ЕС, включително и гарантирането на правата на малцинствата.    И че България ще има предвид това при приемането на Сърбия в ЕС. От тук нататък последваха ценните изречения отправени към някои наши политици: „...не можеш да започваш и завършваш демагогски всяко изказване с „Майка България\", а в същото време с действията си да се солидаризираш с онези подходи и говор на омразата, които бъркат най-дълбоко в душата на изстрадалите. Нито пък да им позволиш да почетат паметта на загиналите си предци. Времената са други, защото днес всички български институции и политици сме единни. Единни сме в оценката за факторите и личностите, които разединяват малцинството и работят на практика срещу неговите изконни интереси, регламентирани и от сръбската страна.    Единни сме в тоталното сваляне на доверието от подобни личности\". И още: Повече никой не би допуснал да бъде заблуждаван от злоупотребяващи с доверието на България хора. Тия думи безспорно показват, че българското правителство е прочело намеренията на демагозите и интригантите, които необезпокоявани сноват из коридорите на държавните институции в София и че зад потните им прегръдки и целувки и жълтите шоколади раздавани на дамите се крият съвсем други намерения.    Че вече никой не вярва на доносите, клеветите и компроматите срещу хората, които неотстъпно и последователно отстояват българското самосъзнание в Босилеград и Цариброд и защитават интересите на малцинството. И че са безпочвени злоупотребите с името и снимките на „Бате Бойко\". Но „тоталното сваляне на доверието от подобни личности\", а ние много добре си знаем кои са те, не бива да означава, че други ще се възползват от това и ще получат картбланш доверие. Това по-скоро означава, че от тук натам всеки сам трябва да се бори за доверието си. И ще го има дотолкова, доколкото последователно и ефективно отстоява интересите на малцинството.    В крайна сметка „злоупотребилите с доверието\" няма за какво да съжаляват – те никога не са имали доверие. Те само временно се възползваха от доверието на България което спечелиха хората и личностите, които достойно отстояваха българщината си през годините. И срещу които войната в Босилеград и Цариброд продължава.    Това трябва да послужи за предупреждение и поука на ония, които все още се опитват да хитруват и да играят и на двете страни. Пред България да се кълнат в Ботев и Левски, а в Босилеград и Цариброд, в къщи, на работа, в детската градина и на училище да говорят с децата си на сръбски. Да се учат по 103 ПМС в българските университети на гърба на българският данъкоплатец, но да веят сръбските байраци в София.    Да изпращат децата си да следват в България, но в Босилеград и Цариброд да ги възпитават като сърби. Да бойкотират или демонстративно да говорят на сръбски пред българската вицепрезидентка. Да не допускат отбелязването на паметта на жертвите загинали от ръката на сръбските четници. Да печелят с български паспорти на запад, но там да се декларират като сърби. Да канят българските държавници и политици на гости, но да им пеят „Боже правде\".    Като официални представители на българското малцинство да не намират за уместно да посрещнат българският вицепремиер. Да се лекуват безплатно на ВМА в София като българи, но да отбелязват „деня на освобождението на Босилеград от българската фашистка окупация\" като сърби. Едновременно да членуват в сръбските националистически партии и в Националния съвет на БНМ. Да са начело на Националния съвет на БНМ, но да пишат протоколите от заседанията му на сръбски.    Да отговарят за информирането на български език, но да забраняват информирането за посещението на българския вицепрезидент в Босилеград. Да се бият в гърдите, че са българи, но да гонят българските инвеститори от Босилеград. Да идват на власт по демократичен път, но да провеждат тоталитарна политика. Просто трябва да си вземат бележка и да разберат, че това вече не е право на личен избор, а на съзнателно нанасяне на политическа вреда на всички нас, които се чувстваме българи и разчитаме на България. Защото клатят доверието на България към нас.    Защото България е заинтересована да ни помага само дотолкова, доколкото ние наистина сме българи и нейни сънародници и няма никакъв интерес да помага на ония, които са се отказали от българщината си и са си избрали друг език и друга нация.    Да им е честито и сами да си се оправят. Всички останали имаме нужда от закрилата и помощта на България. Не само защото сме плът от нейната плът и кръв от нейната кръв, а и защото Босилеград и Цариброд никога, и особено днес, не могат да функционират без България.    В новото време и в новите обстоятелства, всеки ден все повече имаме нужда от България. Никой няма право да разколебава нашето доверие в нея. И особено нейното в нас. Защото България е демократична страна и рано или късно, все ще се намери някой да попита за какво се изразходват парите на българските данъкоплатци – за интересите на българите в Босилеград и Цариброд или за великосръбската политика срещу тях.    Това се отнася не само за официалните представители на малцинството, но и за лидерите на политическите партии и сдружения. Нека да си помислят и ония, които прибират не малко пари за информиране на български език и продължават да ни сервират подбрани полуистини – при това на сръбски. Нека да си помислят всички, които въртят бизнес с България, или даже с българщината.    Видяхме колко е лесно България да си снеме доверието от тях. Не е трудно да предприеме и конкретни действия срещу ония, които наистина се самозабравиха – ако се наложи. Трябва да го направи и заради ония, които самоотвержено и безкористно с цената на саможертва и себеотрицания продължават да отстояват българските интереси в Западните покрайнини и да предлагат мерки за излизане от кризата.    ----------------------------------- ", "date": "2017.09.25", "title": "Най-накрая България застана зад българите в Западните покрайнини"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373149-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%B8%D0%B4%D0%B5%D0%B0%D0%BB-%D1%81%D1%8A%D1%81-%D1%81%D0%B8%D1%80%D0%B5%D0%BD%D0%B5", "text": "Обичам шопската салата!  Не е цитат от знаменитата песничка, а откровение – обичам шопската салата – с нейните червени домати, зелени чушки, бяло сирене ми напомня на националния ни отбор – единайсет сънародници, които винаги са ми оправяли настроението.  Когато няма салата – и тюрлюгювечът по вестниците върши същата работа!  Бурните събития у нас за малко да заглушат урагана „Ирма”, който  може и да изби сума ти народ, но пък според „24 ЧАСА” „54 котки оцеляха в къщата на Хемингуей”. Потомките на любимата котка на писателя оцелели в неговия музей, като малко преди стихията да се развихри, се скрили колкото се може по-навътре в сградата. „Понякога си мисля, че те са по-умни от хората” – отбелязва служител в музея.  За котките не е сигурно, за нашенците – хептен. На същата тая страница „Българи празнуват в окото на урагана”. Докато очевидно по-разумните котки се криели под маси и столове, нашенците „се събрали за ЧРД специално заради Ирма”. Вдигнали се и отишли до Флорида – да видят ураган и ураганът дзвер да види. И си изкарали страхотно. Или поне – така казват.  Междувременно борбата с корупцията започна да взема първите си жертви – „Забраняват таблети и екскурзии за учителите от издателствата” – четем в „МОНИТОР”. Заглавието е малко объркано, затова ще опитаме да преведем – издателствата, както се оказва, подпомагали учителите да изберат свободно техните учебници, като ги дарявали с „таблети, екзотични семинари, екскурзии и т.н.”. Сума ти издателства бълват учебници за все по-намаляващите ученици – бива ли такъв удар върху тиражите! Точно от учителството ли трябваше да почне борбата с корупцията? Как сега да преподават на децата морал и етика, как да им разясняват вдъхновяващия следосвобожденски национален идеал? Пак ще трябва дечурлигата да разчитат на вестниците.  Слава Богу, там си имаме професионални патриоти, които да ги светнат за идеала като такъв. Г-н Росен Петров, запомнен най-вече с това, че си продаде за левче офицерския кортик на г-н Бареков, за да стане депутат, най-после е открил топлата вода – „Често се говори, че вече нямаме национален идеал. Напротив. Всеки втори българин ще го формулира ясно, кратко и точно. Мир, спокойствие и пълен хладилник”.  По-възрастните ще се сетят, че според другаря Живков народът горе-долу така разбирал социализма –  да има нещо за хапване и за пийване. Е, тогава – що ручахме жабетата? За да пратим г-н Бареков в Брюксел да стане консерватор, а г-н Петров – в Народното събрание, та да си купи нов костюм и натиска това копче, което партията му нареди? За реализация на тоя национален идеал хората са измислили вече много по-съвършени начини!   „Умен хладилник носи бира с мезе до дивана” – прославя научното постижение „МОНИТОР”. При подадена команда хладилникът се самооткача от контакта, прекосява хола и радушно отваря вратичка пред прежаднелия си собственик. А вътре – кеф ти бира, кеф ти ракийка, кеф ти шопска салата – червени домати, зелени чушки, направо – национален идеал с настъргано отгоре бяло сирене.", "date": "2017.09.25", "title": "Национален идеал със сирене"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373150-%D0%BE%D0%BF%D0%B5%D1%80%D0%B8%D1%80%D0%B0%D1%85%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D0%BD%D0%B0-%D0%BA%D0%B0%D0%BB%D0%B0%D1%88%D0%BD%D0%B8%D0%BA%D0%BE%D0%B2-%D0%BE%D1%82-%D0%B8%D1%81%D1%82%D0%B8%D0%BD%D0%B0%D1%82%D0%B0,-%D0%BD%D0%BE-%D0%BE%D1%82-%D0%B3%D0%BB%D1%83%D0%BF%D0%BE%D1%81%D1%82%D1%82%D0%B0-%D1%81%D0%B8-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D0%B5-%D0%BE%D0%BF%D0%B5%D1%80%D0%B8%D1%80%D0%B0%D1%82", "text": "В желанието си да напомпат още балона на националното самочувствие на руснаците с дима от разравяните през последните години пепелища на Втората световна война, руските власти си вкараха уникален дори за тях автогол с паметника на Калашников в Москва, давайки повод да се заговори отново за собствените им фалшификации на историята, базирани на съветските навици в това отношение.   “Величественият” 9 метров (дали не са търсили куршумната символика на 9-те милиметра?) паметник на полуграмотния работник от колхозен произход с елементарното образование Михаил Калашников, който уж бил изобретил АК-47, се оказа белязан от… истината.   В основата на паметника тя лъсна (била се промъкнала от интернет, промълви за свое оправдание един от авторите) на композицията с възпроизвеждането на прототипа, от който е прекопиран “калашника”, както у нас е прието ласкаво да бъде наричана тази машинка за убиване, разпространена днес в 50 държави. И се наложи паметникът да бъде опериран от истината. Изрязаха я като тумор, който не се прихваща на поредното пропагандно туловище в Русия.   Честно казано, нямам какво да добавя относно самото прекопиране на автомата от немския му образец след войната - други са го направили достатъчно убедително.    Бих добавил обаче, че особеното на ситуацията е само в това, че тя нямаше как да бъде скрита. Иначе криенето на истината със задна дата е на въоръжение в съветската пропагандна там и у нас от десетилетия.   Бегло могат да бъдат споменати фалшификациите с уж автентичната снимка от забиването на съветското знаме върху Райхстага, която е правена доста по-късно (без обаче първоначално фалшификаторите да забележат, че съветският освободител със знамето в ръка вече се е закичил с няколко часовника като трофеи от сразените берлинчани).   И нашичките тук не падат по-долу, изработвайки цели постановки с щастливи посрещачи на Червената армия , приветствайки я с цветя уж на 9 септември 1944 г. (или аналогични масовки на колони с партизани, маршируващи дисциплинирано под строй в София при нейното “превзимане” на същата дата).   Колегите от поколението, което живя в активна възраст по време на съветизацията на България, няма как да не помнят какви монтажи се правеха на снимки, за да се избегне показването на физиономии на другари от върхушката, низвергнати междувременно. В БТА това се правеше в редакция “Пресфото”. Фотошопът не е измислен днес – шопи се занимаваха с измами в манипулирането на фото(графии) по заповед на държавата.   Други биха се засрамили, когато се изложат толкова явно, както московските манипулатори с паметника на Калашников. Но за другарите това, което важи за другите, не е валидно.   В съветската колония България например много неща бяха обявявани за срамни за отделната човекоединица: от целувките на публично място, през носенето на разни модни на Запад дрешки (за което през 1973 г. милиционери засрамваха девойките с по-къси от позволеното поли като им ги режеха с ножици, с които ги бяха въоръжили за целта). Но да се фалшифицира историята за нуждите на идеологически мотивираната победа над истината не само не се смяташе за срамно, но беше закономерно. Наричаше се “борба срещу идеологическата диверсия”.   “Борците” си имат своите мутанти днес, които са се научили да прилагат т(р)ол системата в интернет, за да си прокарват лъжите, но се провалиха в центъра на Москва по особено зрелищен начин поради нещо, което няма как да оперират в себе си нито със задна, нито с днешна дата. Нарича се глупост. За нея Айнщайн, както е известно, е казал: “Две неща са безгранични- вселената и човешката глупост, като за първото не съм сигурен”.", "date": "2017.09.25", "title": "Оперираха паметника на Калашников от истината, но от глупостта си не могат да се оперират"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/373151-%D0%B2%D0%BE%D0%B5%D0%BD%D0%BD%D0%B8%D1%8F%D1%82-%D0%B7%D0%B0%D0%B2%D0%BE%D0%B4-%D0%B5%D0%BC%D0%BA%D0%BE-%D1%87%D0%B0%D0%BA%D0%B0-%D1%80%D0%B5%D1%88%D0%B5%D0%BD%D0%B8%D0%B5-%D0%B7%D0%B0-%D0%BB%D0%B8%D1%86%D0%B5%D0%BD%D0%B7%D0%B0-%D1%81%D0%B8", "text": "Бъдещето на военния завод \"Емко\" се решава днес на заседание на междуведомствения съвет по отбранителна индустрия. Съветът трябва да реши дали да върне лиценза за търговия с военна продукция на завода от Трявна или производството ще бъде блокирано.   Лицензът на \"Емко\" беше отнет в началото на август след проверка на МВР, която е установила нередности при съхранението на боеприпаси. Проверката съвпадна с пика на кризата около опита на \"Емко\" да придобие друг военен завод - \"Дунарит\", който беше част от финансираните от КТБ стратегически бизнеси. Оттогава заводът не може да изпълнява вече поети ангажименти за доставка на произведени продукти за чужди пазари.   Забавянето на решението по казуса накара работниците от \"Емко\" да излязат на протест пред Народното събрание.   В края на миналата седмица премиерът Бойко Борисов поиска максимално съкращаване на сроковете за проверка по отношение на завода. Той посочи, че връщането на лиценза зависи от това да бъдат коригирани грешките и да се изпълнят указанията на проверяващите, за да може в рамките на 2 седмици да се възстанови работата в \"Емко\".", "date": "2017.09.25", "title": "Военният завод \"Емко\" чака решение за лиценза си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373152-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BF%D0%B0%D0%B7%D0%B5%D1%82%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%81%D1%8A%D1%80%D1%86%D0%B0%D1%82%D0%B0-%D1%81%D0%B8", "text": "В последния ден от визитата си в Съединените щати президентът Румен Радев апелира към българските семейства зад граница да направят всичко възможно да запазят България в сърцата на своите деца. Пред българската общност в Чикаго Радев също увери, че успехите на сънародниците ни в чужбина са високо ценени в България. В препълнената зала на църквата \"Света София\" президентът даде да се разбере, че държавата работи за подобряване условията за връщане в родината, но каза, че докато това се случи българите в чужбина трябва да се включат в обща борба за младото поколение: Ако ние изтървем това поколение да не усвои българския език и да не се завърне в България, повярвайте ми - техните деца няма да имат българско самосъзнание. В същото време държавният глава поздрави общността в Чикаго за успешните усилия за признаване на българския език за официален в образователната система на щата Илинойс като изрази надежда, това да се случи и в други щати. Президентът Радев говори и за впечатленията си от своите срещи с успели българи от различни области: Аз ви поздравявам за този успех, който всеки един от вас отвоюва всеки ден в тази конкурентна среда, защото това не е ваш успех. Повярвайте ми, това е успех за България. И това, което вие постигате, е доказателство, че българите могат, че си струва да се инвестира в България. По време на визитата си в Чикаго държавният глава отговори и на въпроси. По едно от основните притеснения за събралите се – корупцията – Радев каза, че отстъпление от негово лице няма. Попитан по-късно за конкретика, той посочи свикването на Консултативния съвет за национална сигурност по темата. На въпрос за отношенията с Русия той наблегна, че мисията му е не да създава врагове, а да търси подкрепа на високо равнище. За електронното гласуване увери, че се търси решение като към момента се обмислят варианти за гарантиране сигурността на вота.", "date": "2017.09.25", "title": "Президентът: Пазете България в сърцата си!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373153-%D0%B7%D0%B0-%D0%B2%D1%82%D0%B5%D1%87%D0%BD%D0%B5%D0%BD%D0%B8%D1%8F-%D0%B3%D0%B0%D0%B7", "text": "Когато става дума за втечнен природен газ (LNG), петролните гиганти имат гигантски апетити. Компании като Royal Dutch Shell, ExxonMobil и BP разработват находища, които биват описвани като „слонове\"; само разходите, докато се стигне до добив, се равняват на десетки милиарди долари; а реализацията на проектите в най-добрия случай отнема десетилетие. От години индустрията изисква от своите клиенти фиксирани дългосрочни договори, за да оправдае развитието на тези мегапроекти. В последно време производителите срещат доста големи проблеми. Те са в разгара на огромно разрастване на добивите, особено в Австралия, точно както по време на шистовата революция. Подновяването на американския износ на втечнен природен газ доведе до неочаквано разрастване на газовия пазар, което свали цените и принуди компаниите да правят отстъпки. Търсенето в богатите страни като Япония и голяма част от Западна Европа, изглежда, е в дългосрочен спад. Но поне един от големите клиенти, в лицето на Китай, прави живота им малко по-лесен. Благодарение на ниските цени и правителствените политики, благоприятстващи газа за сметка на въглищата, потреблението на LNG там е нараснало с 50% през изминалата година. Но вътрешното производство на газ в Китай също се разраства, а след две години се очакват големи доставки по тръбопровод от Русия, което ще ожесточи допълнително конкуренцията между доставчиците. Индия е по-непосредствен проблем. На 11 септември основният ѝ вносител, Petronet LNG, заяви, че временно е предоговорил 20-годишен договор за доставка с ExxonMobil, която се очаква да внесе газ от Австралия на по-ниска цена, макар и в по-големи обеми. Това е вторият път, в рамките на две години, в който Индия извива ръцете на производител за по-добри условия. В резултат на тези процеси големите производители на втечнен природен газ все повече зависят от малките развиващи се страни. Международната агенция по енергетика казва, че броят на държавите, които внасят втечнен природен газ, се е увеличил от 15 през 2005 г. на 39 сега. Импортът се увеличава с най-бързия темп от 2011 г. насам, отчасти поради търсенето от тези места. Подобно на Индия, ниските цени насърчават всички купувачи да търсят все повече отстъпки. „Имаме една чудесна ситуация за развиващите се пазари. Там господари са купувачите\", казва Ланс Кристо от Международната финансова корпорация (МФК), част от групата на Световната банка. Проблемът е, че много държави, които имат нужда от енергия, не разполагат с газоразпределителни мрежи. Нито пък имат финансова възможност да подписват дългосрочни договори. За да се възползват от новите пазари, газовите гиганти трябва да мислят на дребно, а не на едро. Те трябва да признаят, че гъвкавостта е жизненоважна, твърдят анализатори. Един от начините е да се подпомогне развитието на плаващи терминали, а не на фиксирана инфраструктура, за да се доставя газ на крайбрежните градове. Един от моделите е на Excelerate Energy, компания от Тексас, която осигурява плаващи съоръжения за съхранение и регазификация (FSRU), които превръщат втечнените въглеводороди в газ и го изтласкват на брега до електроцентрали и местни мрежи. Един от нейните проекти, подкрепен от МФК, е насочен да доставя газ на крайбрежен град в югоизточната част на Бангладеш, който ще влезе в експлоатация през следващата година. Ник Бедфорд, главният финансов директор на фирмата, казва, че разходите за държавната петролна компания Petrobangla по този проект ще бъдат 85 млн. долара годишно, без в тази сметка да е включена цената на газа. За сравнение, изграждането на завод за регазификация на сушата може да струва 1 милиард щатски долара и да ангажира страната с доставчик на природен газ в продължение на десетилетия, в които възобновяемата енергия ще става все по-привлекателна. Плаващите съоръжения за разпределение са отлична възможност за по-неплатежоспособните потребители по света. Миналата година френският гигант Total влезе в клиентската листа на Excelerate, за да започне реализацията на проект, подобен на този в Бангладеш, в Кот д'Ивоар. Друга възможност е големите петролни компании да предложат финансова подкрепа за изграждането на газовата инфраструктура в бедните страни като начин за стимулиране на търсенето. Миналата седмица Shell направи стъпка в тази посока, като обяви, че работи по съвместен проект с нигерийската фирма Shoreline Energy за доставяне на газ в район близо до Лагос. Кола Карим, шеф на Shoreline, заяви, че предложеният проект на стойност 300 млн. долара би позволил на Shell да захрани с газ места, където инфраструктурата е „раздробена на парчета\". Но това е странична дейност за Shell, чиято основна работа е фокусирана в добива в световен мащаб. Такива начинания могат да станат по-широко разпространени, ако големите проекти за износ на втечнен природен газ се простират до места като Мозамбик и Танзания, чиито вътрешни пазари изпитват глад за енергия. Тиша Шулер от консултантската компания „Адамантин Енерджи\" казва, че производителите на втечнен природен газ имат деликатна балансираща задача. От една страна, те искат да избегнат обвиненията за насърчаване на „пристрастяването\" към изкопаеми горива в бедните страни, които имат силен потенциал за възобновяема енергия. От друга, намаляването на енергийната бедност чрез доставки на газ, който е по-чист енергоносител от въглищата и петрола, би могло да подобри тяхната репутация. Тъй като западните потребители и финансисти все повече се противопоставят на изкопаемите горива, постигането на това равновесие в развиващия се свят ще бъде жизненоважно.", "date": "2017.09.25", "title": "За втечнения газ"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373154-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D1%81-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D1%80%D1%8A%D1%81%D1%82", "text": "Последния път, когато Австралия беше в рецесия, уеббраузърът току-що бе измислен, а Брайън Адамс оглавяваше музикалните класации. Данните показват, че икономиката на страната е постигнала най-продължителния растеж в съвременната история: 104 поредни тримесечия. Предишният рекордьор Холандия влезе в рецесия (определяна като две последователни тримесечия на свиване) след 103. През тези 26 години Австралия премина невредима през азиатската финансова криза, спукването на дотком балона и Голямата рецесия. Нейният уникален миннодобивен бум приключи през 2014 г. и въпреки това успя да избегне срив. Как успя да счупи рекорда по икономически растеж? Успехът ѝ се основава на структурните реформи от 80-те и 90-те години на миналия век, когато търговските бариери паднаха и контролът върху валутния обмен бе премахнат. Плаващият долар омекоти външните вредни последици върху икономиката; инфлацията се стабилизира около целта от 2 – 3%, а държавните финанси отбелязаха значително подобрение. Когато глобалната финансова криза удари, Австралия вече бе изкарала над едно десетилетие на бюджетен излишък, а нетният дълг бе ликвидиран. Помогна и това, че търсенето на суровини от Китай подхрани бурното развитие на минодобива, който създаде работни места и тласна нагоре заплатите. Търговският баланс на Австралия се подобри с износа на въглища и желязна руда, с които захранваше фабриките на Китай. До 2013 г. доходите на домакинствата бяха с около 13% по-високи, отколкото биха били без миннодобивния бум. Историята подсказваше, че тази треска ще бъде последвана от срив. С падането на цените и инвестициите се покачиха дълговете и безработицата в зависещи от суровините райони като Куинсланд и Западна Австралия. Централната банка обаче отговори с орязване на лихвите по овърнайт кредитите до дъно от 1,5%, където те останаха миналата година, позволявайки на диверсифицираните икономики на Виктория и Нов Южен Уелс да поемат на свой ред тежестта. По-слабата валута стимулира селскостопанския износ и привлече нарастващ брой студенти и туристи. Евтините заеми и бързият демографски растеж причиниха взрив в търсенето на жилища. Миналата година населението на Австралия нарасна с 1,6%, или над два пъти спрямо средното равнище за ОИСР, групата на предимно богатите държави. За да се справи с прилива на мигранти от чужбина, Австралия трябва да изгражда на всеки 5 г. град приблизително с размерите на британския Бирмингам. Изглежда, че късметът ще продължи да работи. Централната банка прогнозира, че през следващите 2 г. БВП ще расте с около 3%. Домакинствата обаче имат причини за по-малък оптимизъм. Безработицата замря над равнищата в Америка, Великобритания и Япония. Непълната заетост е близо до рекордни висоти. Нарастващият национален доход не храни работниците: ръстът на заплатите е паднал до около 1,9%, най-ниското му равнище от последната рецесия насам. Това е още по-неприятно, защото задлъжнялостта на домакинствата скочи. Съотношението ѝ към БВП е близо 190%, което е едно от най-високите в света. Ако централната банка повиши лихвите, редица семейства ще имат проблеми с изплащането на ипотеките си. Засега тя вероятно няма да направи нищо – и растежът ще продължи.", "date": "2017.09.25", "title": "Австралия с рекорден ръст"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373146-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%B5%D1%87%D0%B5%D0%BB%D0%B8,-%D0%B0%D0%BA%D0%BE-%D1%81%D0%B5-%D0%BF%D1%80%D0%B5%D0%BA%D1%80%D1%8A%D1%81%D1%82%D0%B8-%D0%BD%D0%B0-%D0%B0%D0%B1%D1%81%D1%83%D1%80%D0%B4%D0%B8%D1%81%D1%82%D0%B0%D0%BD", "text": "   ", "date": "2017.09.25", "title": "България печели, ако се прекръсти на Абсурдистан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373145-%D0%BD%D0%B0%D1%80%D0%BE%D0%B4%D0%BD%D0%BE-%D1%82%D0%B2%D0%BE%D1%80%D1%87%D0%B5%D1%81%D1%82%D0%B2%D0%BE-%D0%B7%D0%B0-%D0%B8%D0%B2%D0%BE-%D0%BC%D0%B8%D0%BD%D0%B4%D0%B6%D0%B5%D0%B2", "text": " Иво Минджев:    ", "date": "2017.09.25", "title": "Народно творчество за Иво Минджев"}
{"url": "http://www.classa.bg/%D1%81%D0%B2%D1%8F%D1%82/item/373138-%D0%B4%D0%BE-%D0%BF%D0%BE%D0%BB%D0%BE%D0%B2%D0%B8%D0%BD-%D0%B3%D0%BE%D0%B4%D0%B8%D0%BD%D0%B0-%D1%82%D1%80%D1%8A%D0%BC%D0%BF-%D1%89%D0%B5-%D0%B7%D0%B0%D0%BF%D0%BE%D1%87%D0%BD%D0%B5-%D0%B2%D0%BE%D0%B9%D0%BD%D0%B0", "text": "Еврозоната и Япония се превръщат от аутсайдери в световната икономика в нейни двигатели, пише Блумбърг.   Агенцията отбелязва, че ръстът на глобалния БВП в годишно изражение във втората половина на годината ще достигне 4 % — това е максималният показател за две и половина години.   Според прогнози, през 2017 и 2018 той ще достигне 3.4 и 3.5 % съответно.   Европейската и японската статистика показва за втората половина на годината, че някога изоставащите икономики се превръщат в локомотиви от световен ръст.   На този етап САЩ изглеждат добре на фона на всички останали. Дори, както виждаме, успяха да запалят и моторчето на Европа и Япония. Но мъничко и не за дълго», казва аналитикът. Експертите отбелязват, че подобен ръст е следствие от външно влияние. Япония е една от най-кредитираните сред развитите икономики в света. Отношението на нейния дълг към БВП достига до 200 %.   Перспективите в световната икономика в значителна степен ще зависят от политиката на новия американски президент.", "date": "2017.09.25", "title": "До половин година Тръмп ще започне война"}
{"url": "http://www.classa.bg/%D1%81%D0%B2%D1%8F%D1%82/item/373136-%D0%B5%D0%B4%D0%BD%D0%BE-%D0%BE%D1%82-%D0%BD%D0%B0%D0%B9-%D0%B2%D0%B0%D0%B6%D0%BD%D0%B8%D1%82%D0%B5-%D0%BE%D1%82%D0%BA%D1%80%D0%B8%D1%82%D0%B8%D1%8F-%D0%BD%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B0%D1%82%D0%B0-%D0%B0%D1%80%D1%85%D0%B5%D0%BE%D0%BB%D0%BE%D0%B3%D0%B8%D1%8F", "text": "Изследователи от няколко страни са открили 60 добре запазени древни кораби на дъното на Черно море, след като в продължение на почти три години са завършили \"един от най-големите морски археологически проекти\". Както беше обявено от членовете на „Проект морска археология в Черно море\", става дума за римски, византийски и османски кораби, сред които има кораб на възраст близо 2500 години. \"Този комплект формира един от най-добрите подводни музеи на кораби и морското корабоплаване в света \", заяви Джон Адамс, професор в университета в Саутхемптън (Великобритания), който е ръководител на експедицията. Запазването на обектите в почти всички случаи е изключително, поради липсата на кислород на голяма дълбочина. \"Мисля, че сме направили едно от най-важните открития на подводната археология в света. Най-значимото, което открихме, е един много стар кораб, запазен почти изцяло, с много елементи, които досега са напълно непознати за науката\" цитират медиите думите на Драгомир Гърбов от Центъра за подводна археология в Созопол, България. През 2015 г. подводни археолози от Черноморския проект за морска археология стартираха проекта за проучване на морското дъно в това море, за да получат информация за покачването на водите след последното заледяване. Оттогава изследователите са провели няколко масивни теренни проучвания, завършили през септември.", "date": "2017.09.25", "title": "Едно от най-важните открития на подводната археология"}
{"url": "http://www.classa.bg/%D1%81%D0%B2%D1%8F%D1%82/item/373137-%D0%BD%D0%B0%D1%81%D0%B0-%D1%89%D0%B5-%D1%82%D0%B5%D1%81%D1%82%D0%B2%D0%B0-%D0%BF%D1%80%D0%BE%D1%82%D0%BE%D1%82%D0%B8%D0%BF%D0%B0-%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82,-%D0%BA%D0%BE%D0%B9%D1%82%D0%BE-%D1%89%D0%B5-%D0%BD%D0%B0%D0%BC%D0%B0%D0%BB%D0%B8-%D0%BD%D0%B0%D0%BF%D0%BE%D0%BB%D0%BE%D0%B2%D0%B8%D0%BD%D0%B0-%D0%B2%D1%80%D0%B5%D0%BC%D0%B5%D1%82%D0%BE-%D0%B7%D0%B0-%D0%BF%D0%BE%D0%BB%D0%B5%D1%82", "text": "Jacobs Technology Inc., доставчик на технологии и аеронавигационни услуги,, приключи монтажа и инсталирането на предварителния идеен проект QueSST в дозвуков аеродинамичен тунел в Langley Research Center, по поръчка на НАСА. Дизайнът на QueSST (Supersonic Silent технология) е първоначалният модел на тих свръхзвуков експериментален самолет в процес на разработка и е известен също като самолетът X. Това е прототип в мащаб 15% от предвидения размер. НАСА планира да започне аеродинамично тестване през следващите седмици и ще използва данните, за да се прецени как самолетът ще лети на ниска скорост. Експертите очакват, че в бъдеще иновативният тих свръхзвуков самолет LBFD (Low Boom Flight) ще използва по-малко гориво и ще произвежда по-малко вредни емисии и шум, благодарение на специален дизайн, който се отличава от дизайна на конвенционалния модел самолети. НАСА планира да похарчи 390 милиона долара за проекта през следващите пет години, за да се изгради първия самолет и да го тества в населени места, пише \"Блумбърг\". Със свръхзвукови скорости, самолетът X ще може да намали наполовина шестте часа, които в момента използват конвенционалните самолети, за да покрият разстоянието между Ню Йорк и Лос Анджелис.", "date": "2017.09.25", "title": "НАСА ще тества прототипа на самолет, който ще намали наполовина времето за полет"}
{"url": "http://www.classa.bg/%D1%81%D0%B2%D1%8F%D1%82/item/373139-%D0%B0%D0%BA%D0%BE-%D0%B4%D0%BE%D0%BB%D0%B0%D1%80%D1%8A%D1%82-%D1%83%D0%BC%D0%B8%D1%80%D0%B0,-%D0%B2-%D0%BA%D0%B0%D0%BA%D0%B2%D0%BE-%D0%B4%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D0%BC%D0%B5-%D1%81%D0%B5%D0%B3%D0%B0", "text": "Защо Китай, който отново предизвика спад в цената на суровия петрол, отново е един от основните въпроси в анализа на политико-икономическия анализатор Макс Кайзер? \"Тъй като американците не са добре информирани за това, което се случва в света, а имат значение само новините за края на петродолара или на САЩ\" заявява анализаторът. \"Никой не знае нищо за Китай и подобно на всички, не знаем какво иска да направи Китай със своята валута: дали иска юанът да бъде силен или слаб\". Това, което не е под съмнение за Макс Кайзер, е, че доларът умира, докато има актив, който ще расте: Това са благородните метали. Във всеки случай, не може да се предскаже със сигурност дали смъртта на долара \"ще бъде катастрофален колапс или ще се обезценява постепенно\", именно защото ще продължи фазата на бичия пазар на благородните метали, обяснява експертът. \"Както се очакваше, ще има една война, за да се опита на всяка цена да се избегне катастрофата, но поетата вече посока на ситуацията е неотменна и не може да се отрече,\" казва той.", "date": "2017.09.25", "title": "Ако доларът умира, в какво да инвестираме сега?"}
{"url": "http://www.classa.bg/%D1%81%D0%B2%D1%8F%D1%82/item/373140-%D0%BB%D0%B0%D0%B2%D1%80%D0%BE%D0%B2-%D1%82%D1%80%D1%8A%D0%BC%D0%BF-%D0%B8-%D0%BA%D0%B8%D0%BC-%D1%81%D0%B0-%D0%BA%D0%B0%D1%82%D0%BE-%D0%B4%D0%B5%D1%86%D0%B0%D1%82%D0%B0-%D0%B2-%D0%B4%D0%B5%D1%82%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0", "text": "        Причина за коментара му са взаимните обиди, които лидерите на Съединените щати и Северна Корея си размениха. Тръмп нарече Ким Чен УН Ракетчик, тръгнал към самоубийство, а той му отвърна със сенилен старец, мошеник, гангстер и умопобъркан. Президентът на САЩ не остана длъжен и веднага написа в туитър, че Ким очевидно е луд. Напрежението, придружено със заплахи за ядрена война, стана повод руският първи дипломат да призове за спокойствие. Според Сергей Лавров, светът не може безмълвно да наблюдава ядрените опити на Северна Корея, но заплахите за война също не са отговор.   “Наистина е недопустимо да се гледа безучастно на военните ядрени авантюри на Северна Корея, но също така е неприемливо да се провокира започване на война в Корейския полуостров”, категоричен бе дипломат номер 1 на Русия. И добави: „Трябва да укротим малко двама кибритлии”. Пратеникът на Русия за сесията на Общото събрание на ООН призова на пресконференцията за търсене на политическо решение в рамките на Световната организация.   “Заедно с Китай ще продължим да се стремим към разумен подход, а не към емоционален, както когато децата в детска градина започнат да се бият и никой не може да ги спре”, обяви Лавров. Руският министър говори и за отношенията със САЩ като посочи, че не вярва на думите на колегата си Рекс Тилърсън, че има доказателства за намесата на Кремъл на президентските избори в Щатите през миналата година.   “Когато попитах Тилърсън как може да потвърди думите си, че намесата на Русия в изборите на САЩ е документирана, той ми отвърна: “Не мога нищо да ти покажа, защото това е секретна информация”, разказа на журналистите Лавров. Досега нито един факт не е бил даден за намесата на Москва, допълни той. А въпреки всичко продължават обвиненията срещу Русия във всевъзможни проблеми в Щатите, уточни Лавров.   “Знаете ли, у нас в Съветския съюз имаше един прокурор Андрей Вишински. Когато е водил съдебни процеси, той казвал: Признанието е царицата на доказателствата. Но съвременните американски лица, които раздухват кампанията за участие на Русия в предизборния процес, отидоха още по-далеч. За тях не признанието е царицата на доказателствата, а обвинението – то е царицата на доказателствата. С други думи дори не се налага да изтръгваш признания”, заяви Сергей Лавров, цитиран от ТАСС.   Според него руско-американските отношения не страдат заради конфликти, а заради наследството от администрацията на Обама. Тя била дребнава, отмъстителна и заложила мина за забавяне на развитието на връзките между Москва и Вашингтон. “Не съм очаквал такова нещо от един носител на Нобелова награда за мир (Барак Обама – б.р.)”, коментира Лавров. Съединените щати наложиха санкции на всички лица, които извършват търговия с Пхенян. Китай, който е единствен съюзник на Северна Корея, въведе ограничения върху доставките на петрол за страната.    ", "date": "2017.09.25", "title": "Лавров: Тръмп и Ким са като децата в детската градина"}
{"url": "http://www.classa.bg/%D1%81%D0%B2%D1%8F%D1%82/item/373141-%E2%80%9E%D0%BC%D0%B0%D0%B4%D1%80%D0%B8%D0%B4-%D0%B8%D0%B7%D0%B2%D1%8A%D1%80%D1%88%D0%B2%D0%B0-%D0%B0%D1%82%D0%B5%D0%BD%D1%82%D0%B0%D1%82-%D1%81%D1%80%D0%B5%D1%89%D1%83-%D0%B0%D0%B2%D1%82%D0%BE%D0%BD%D0%BE%D0%BC%D0%B8%D1%8F%D1%82%D0%B0-%D0%BD%D0%B8%E2%80%9D", "text": "    Седмица преди обявения за 1 октомври референдум за независимостта на Каталуня напрежението между Мадрид и Барселона ескалира до все по-високи градуси.   Централното правителство начело с десния премиер Мариано Рахой е категорично в решимостта си изобщо да не допусне провеждането на допитването, което Конституционния съд вече обяви за нелегитимно. С тази цел Рахой разпореди преминаването на каталонските сили за сигурност и полиция под пряко подчинение на Мадрид и ги изпрати да заемат позиции в каталонския парламент и по други тамошни институции. Арестувани бяха 14 кметове, съветници и други водещи дейци, включително зам.-министри, които не са отхвърлили референдума, а организират провеждането му. Застрашават ги огромни глоби. Предприети са операции за контрол и сплашване и в различни медии, публикували материал за допитването.   На свой ред местната власт в Барселона  , че централното ръководство в Мадрид „извършва атентат” срещу автономния статут на областта, залегнал в член 137 на действащата конституция от 1978 г. Изтъкнато е и това, което в последните дни се повтаря от повечето водещи лица в Каталуня – че ходовете на испанското правителство на практика налагат извънредно положение в автономната област.   В отговор на всичко това „хиляди граждани излязоха на улиците не само на Каталуня, а и на още 43 града из цяла Испания”, отбелязва меморандумът. В него е посочена и най-голямата от тези демонстрации, продължила 14 часа и събрала 40 000 души.   Изпратеният до европейските правителства документ изтъква като недопустими полицейските действия срещу медии и журналисти, суспендирането на предизборни прояви за референдума, блокирането на сметките на Женералитат (местната каталонска власт) от страна на мадридското правителство, изземването на преброителни карти и на лични данни.   Всички тези мерки според каталонското ръководство водят до това, че „под претекста на едно ограничено тълкувание на испанската конституция се налага необявено извънредно положение”. А то на свой ред „представлява брутално нарушение на същите тези права и свободи, които испанската конституция претендира да отстоява”.   Въпреки всичко това местното каталонско правителство уверява Европа, че ще продължи подготовката за референдума за независимост и ще го проведе, ангажирайки се „да предостави на гражданите на Каталуня възможността демократично да изберат своето политическо бъдеще на 1 октомври”.   Междувременно   срещу действията на Мадрид студенти продължават да държат окупиран Университета на Барселона. Хиляди младежи не спрат да демонстрират по улиците и площадите на Барселона и на други градове, като дори разпънаха палатков лагер срещу сградата на местния върховен съд в Каталуня, настоявайки да бъдат освободени арестуваните кметове и други висши дейци, работещи за референдума.         Много испански медии отбелязват, че репресивните действия на правителството на Рахой предизвикват в последните дни рязка радикализация на настроенията сред каталонците. Досега сондажите сочеха, че сред жителите на автономната област с малко, но все пак надделяват нагласите да не се стига до отцепване от Испания. Последното изостряне на обстановката обаче изглежда започва да накланя везните в другата посока и все повече в уличните репортажи на телевизиите се чува следната реплика от поредния интервюиран каталонец: „Нямах намерение да гласувам, но сега, след всичко това, вече непременно ще участвам в референдума”.   Мнозина анализатори припомнят и неумиращата сянка на франкизма и на гражданската война, която болезнено отеква в генетичната памет особено на каталонците. А сегашните действия на Мадрид, тъй напомнящи на бруталността от миналото, пораждат неизбежно противопоставяне.   срещу управляващата  Испания Народна партия, както и с опита си да осъди бившия чилийски диктатор Аугосто Пиночет, също смята, че голяма част от конфликта между Барселона и Мадрид днес се корени още в епохата на франкизма и в така и неразрешените проблеми на цялото испанско общество, наследени оттогава.   Гарсон също така предупреждава, че забраната за демонстрации, налагана сега в Каталуня от централната испанска власт, скоро може да се разпростре върху цялата страна. Освен това авторитетният юрист допуска, че ако испанските социалисти и „Подемос” бяха успели да сформират общо правителство и да не допуснат Рахой отново на власт, до сегашната крайно остра ситуация в Каталуня нямаше да се стигне.   „Подемос” са категорично за преустройството на Испания в „плуринационална държава” и отстояват тезата, че каталонският референдум трябва да се проведе, защото е демократичен инструмент за премерване на обществените искания.   Социалистите обаче са твърдо против отцепването на Каталуня и поддържат тезата на правителството на Рахой, че допитването по въпроса е нелегитимно. Но в същото време неколкократно досега соцлидерът Педро Санчес отправяше предложения за конституционни промени, които да усъвършенстват системата на автономиите.   Трябва да се припомни, че сегашната криза започна да набъбва още от 2011-та, когато Рахой дойде на власт и започна на прилага драстични бюджетни орязвания. Именно тогава Барселона поиска предоговаряне на статута си, за да може сама да разпледеля каталонския бюджет и да запази поне в него бонусите за местния бизнес и социалните придобивки, пратени от Рахой под ножа. Искаше се една по-широка автономия, каквато вече беше предоставена на баските (поради което ЕТА умря). Но премиерът отказа диалог и всякакво пипане на конституцията.   Оттогава спиралата на напрежението между Барселона и Мадрид само набъбва. А неотстъпчивостта на Рахой доведе дори до немислимото по-рано обединяване въз основата на исканата независимост между консервативните каталонски националисти, поддържали години наред съюз с Народната партия, и левите републиканци, чиито гласове днес крепят местното правителство в Барселона.   …………………………………………..             Процесът за независимост на каталонския народ, задвижен с насрочения за 1 октомври вот и със съпровождащите го закони за референдума и за прехода, се сблъсква с твърдото противопоставяне от страна на правителството начело с Мариано Рахой, чиито мерки доказват, че начинът на управление на Франсиско Франко по същество продължава да е в сила.   Диктаторът командваше страната с желязна ръка. Статистиките сочат, че само за периода около 1936-1943 г. са загинали близо 150 000 души. Поне така излиза от вече разсекретените документи, изследвани от различни историци. Насилието, упражнено по време на гражданската война, е ударило както по републиканци, така и по други опозиционери, членове на политически организации или синдикалисти.   В прилагането на онази политическа, културна, социална, икономическа и трудова стратегия са били включени глоби, конфискации на имущество, блокиране на банкови сметки, уволнения, отнемане на трудови и професионални права и т.н. Чрез цензурата е била анулирана свободата на изразяването в медиите, забранени са били събранията, затвор или смъртна присъда са грозяли всяко инакомислие. Репресивните мерки са били всекидневие.   В съзвучие с това наследство, Мариано Рахой сега оформи репресивен пакет, който включва задължаването на всички кметове, станали подследствени заради подкрепата си за референдума в Каталуня, да се явят и да дадат обяснения пред съдии и прокурори под заплахата от сурови санкции. По същия начин е суспендирана финансовата автономия на Каталуня. Мадрид е наложил свой контрол над сметките, като е разпоредил на банките да контролират стриктно придвижването на средства от каталонското правителство. Така е поставено под въпрос изплащането на заплатите на хиляди държавни и общински служители.   Освен това Гражданската гвардия е иззела хиляди плакати и други пропагандни материали на Женералитат (местната каталонска власт), списъци по избирателни секции, преброителни карти и т.н. Всичко това – под формата на регистриране на разпространителски фирми, печатници и медии. Има и извършени произволни арести.   Не е никак трудно всичко това да върне спомена за фашисткия режим, след като сега силите за сигурност постъпват като него – реквизираха урните, бюлетините и предизборните материали, закриват електронните страници, които информират за референдума, забраняват прояви в подкрепа на допитването.   Анулирането на картите за преброяване и на предизборните известия, разширяването на контрола над медиите и печатниците, блокирането или цензурирането им – всичко това са хватки, целящи да насаждат страх. Трябва да припомним още, че Върховният съд на Каталуня настоя обществената каталонска телевизия TV 3  да ограничи информационните си емисии, свързани с референдума.   Женералитат на свой ред настоява процесът да продължи и обжалва пред испанския Върховен съд решението, което я лишава от финансова автономия.   Орол Жункерас, вицепремиер в каталонската автономна система, подчерта, че замразяването на сметките цели да задуши автономията на Каталуня. При това такова решение може да бъде взето само чрез прилагане на член 155 конституцията (тя е приета през 1978 г., 2 години след смъртта на диктатора Франко, а въпросният член развързва ръцете на Мадрид да действа с всички методи, ако някоя от автономиите откаже да спазва конституционните изисквания – бел. пр.). Но прилагането на този член 155 изисква предварителен дебат и подкрепа с абсолютно мнозинство в Сената. Заедно с каталонската общност, много сектори в испанското общество подкрепят борбата за граждански права в Каталуня. Към това е добре да прибавим и предупрежденията на много международни лидери за опасния път, по който може да тръгне този процес, ако не се внимава.   Трябва сериозно да се замислим какво ще стане сега в тази страна, в която неолиберализмът или дивият капитализъм е достигнал до крайности, особено след премиерстването на Фелипе Гонсалес – път, затвърден от Рахой. Страна, в която за последните четири години са се появили 58 000 нови богаташи и 1 милион и 400 000 нови бедняци.   В случай, че гласуването бъде напълно забранено с насилствени действия на държавата, много е вероятно вътрешното положение да се влоши и да се наложи наистина извънредно положение, полицейски час и други агресивни действия с оглед очаквания логичен отговор на каталонското гражданство. Както се знаеше отпреди Рахой да приложи репресиите си, резултатите от допитването може би ще са негативни към идеята за независимост. Но сега е твърде вероятно мнозинството да я подкрепи, подтикнато от посегателствата срещу народа, срещу свободата и правата му.         Възможно е също процентът от гласоподавателите, който е против независимостта, просто да не отиде да гласува и така да се присъедини към онези, които се боят за семействата си, за своя живот, а и от санкциите на държавната машина.   Ако ситуацията стане неконтролируема, вероятно Испанската социалистическа работническа партия ще бъде привлечена, за да подкрепи активирането на член 155 от националната конституция, който да суспендира автономията на Каталуня, да ѝ отнеме всички делегирани ѝ досега права, оставяйки я безпомощна е без реална власт. Всичко това би изострило още повече ескалацията на репресиите и на предсказуемите последствия.   Каквито и да са резултатите, всеки има правото да изразява свободно своите убеждения, независимо дали те ще бъдат приети или не. Едно умно правителство би трябвало да притежава способността да договори условията на дадена автономия, а не да провокира разцепление. Сигурно повечето от каталонците никога не са искали да се стига до екстремалната ситуация, при която дори безразличните по темата за независимостта сега са готови сериозно да я обмислят като алтернатива, след като ги атакува едно централно правителства, нарушаващо даже правото им да получават заплати. Така че единственият разумен път за сериозните държавници е диалогът. Само чрез него може да се върви към проекти, които да гарантират добруването на Испания и справедливата автономия на Каталуня.   Когато някои градове осъмват с плакати, изобразяващи диктатора Франко, който моли да не се гласува в референдума за независимост, неизбежно се създава впечатлението че един наследил франкизма режим отново го възражда от пепелта.     ", "date": "2017.09.25", "title": "„Мадрид извършва атентат срещу автономията ни”"}
{"url": "http://www.classa.bg/%D1%81%D0%B2%D1%8F%D1%82/item/373142-%D1%89%D0%B5-%D0%B8%D0%BC%D0%B0-%D0%BB%D0%B8-%D1%8F%D0%BC%D0%B0%D0%B9%D1%81%D0%BA%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F", "text": "Предварителните резултати от изборите за Бундестаг показват, че Съюзът (ХДС/ХСС) печели изборите за федерален парламент в Германия с подкрепата на 32,7 % от гражданите на страната - с 8,2% по-малко от предходния вот. Това означава, че в следващия, 19-ти Бундестаг партията, чийто кандидат за канцлерския пост е Ангела Меркел, ще получи 217 места.   Съюзът (ХДС/ХСС) обаче не получи необходимия брой гласове за абсолютно мнозинство в парламента, или 316 места. Германската социалдемократическа партия (ГСДП) получи рекордно ниска подкрепа - 20,2 %. Тя е втора политическа сила в парламента с 139 места. Представянето й е най-слабото в следвоенната история на ФРГ. Минути след обявяването на резултатите, от фракционният лидер на социалдемократите Томас Оперман потвърди: ГСДП отива в опозиция.   Германските социалдемократи ще минат в опозиция, вместо да влизат в нова коалиция със Съюза ХДС/ХСС, предава AFP. Това се разбра, след като ГСДП отбеляза най-лошите си резултати след Втората световна война.  „Ще вземем опозиционния мандат“, заяви заместник-председателят на партията Мануела Швезиг,   Популистката “Алтернатива за Германия” на Фрауке Петри, която получава 13,4 % от гласовете на германските избиратели. Това означава, че крайнодясната партия ще влезе в новия, 19-ти Бундестаг с 89 места. “Алтернатива за Германия” е трета сила в парламента, но е абсолютно изключено коалиция с нея.   Германският канцлер Ангела Меркел заяви, че дясната, анти-имигрантска и анти-ислямистка партия „Алтернатива за Германия“, представлява „голямо и ново предизвикателство“, след като влезе в Бундестага, предава AFP.  „Има едно голямо и ново предизвикателство за нас. Това е влизането на Алтернатива за Германия в Бундестага. Искаме да си върнем гласовете от нея“, заяви Меркел.   За абсолютно мнозинство в парламента Съюзът (ХДС/ХСС) ще трябва състави “ямайска коалиция” - с партията “Зелени” и със свободните демократи (СвДП). “Зелени” събират 9,4 а от гласовете и в парламента ще имат 62 мандата. Свободната демократическа партия (СвДП) събра 10,5 %. В парламента в Берлин на нея ще й бъдат отредени 70 депутатски места.   Лидерът на германските социалдемократи Мартин Шулц благодари на своята партия, въпреки слабите резултати, които постигна в изборите за Бундестаг, пише националният ежедневник Die Zeit. Кандидатът на ГСДП изказа благодарности и на всички избиратели, подкрепили партията - “дори и да бяха по-малко, отколкото се надявахме”. Шулц обеща, че през следващия законодателен период ще се бори за гласовете на германските граждани. Предварителните данни показват, че ГСДП получава рекордно ниска подкрепа в следвоенната история на Германия. За нея са гласували между 20.2% и 21,0% от имащите право на глас.", "date": "2017.09.25", "title": "Ще има ли \"ямайска коалиция\"?"}
{"url": "http://www.classa.bg/%D1%81%D0%B2%D1%8F%D1%82/item/373143-%D1%82%D1%80%D1%8A%D0%BC%D0%BF-%D0%BE%D0%B3%D1%80%D0%B0%D0%BD%D0%B8%D1%87%D0%B8-%D0%B4%D0%BE%D1%81%D1%82%D1%8A%D0%BF%D0%B0-%D0%B4%D0%BE-%D1%81%D0%B0%D1%89-%D0%BD%D0%B0-%D1%81%D0%B5%D0%B4%D0%B5%D0%BC-%D0%B4%D1%8A%D1%80%D0%B6%D0%B0%D0%B2%D0%B8", "text": "Президентът Доналд Тръмп издаде нов забранителен указ за граждани на на Северна Корея, Венецуела и още пет страни. Новите ограничения, които влизат в сила на 18 октомври, засягат още граждани на Иран, Чад, Сирия, Йемен и Сомалия.   Указът е резултат от повторна преоценка на първоначалната забрана от януари на президента Доналд Тръмп, която бе отхвърлена от американски съдилища. Обявеният снощи указ добавя КНДР и Венецуела към списъка с петте мюсюлмански държави.    Посочва се, че те са рискови и освен това \"неадекватно\" сътрудничат на изискванията на Вашингтон за достоверна идентификация на своите граждани и споделяне на информация за лица, криминално проявени или носещи риск за сигурността.", "date": "2017.09.25", "title": "Тръмп ограничи достъпа до САЩ на седем държави"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373144-%D0%B5%D0%B3%D0%B0%D1%82%D0%B8-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0,-%D0%B2-%D0%BA%D0%BE%D1%8F%D1%82%D0%BE-%D1%88%D0%B5%D1%84-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%B8-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%81-%D0%B3%D0%BE%D1%80%D0%B4%D0%BE%D1%81%D1%82-%D1%81%D0%B8-%D0%BF%D1%80%D0%B8%D0%B7%D0%BD%D0%B0%D0%B2%D0%B0,-%D1%87%D0%B5-%D0%B5-%D0%B8%D0%B7%D0%BF%D1%8A%D0%BB%D0%BD%D1%8F%D0%B2%D0%B0%D0%BB-%D0%BF%D0%BE%D1%80%D1%8A%D1%87%D0%BA%D0%B0-%D0%BD%D0%B0-%D1%87%D1%83%D0%B6%D0%B4%D0%B0-%D0%B4%D1%8A%D1%80%D0%B6%D0%B0%D0%B2%D0%B0", "text": "  И в това неделно утро БНТ ни ощастливи с атлантическите напътствия на НАТО-вец №1 Соломон Паси. Случайно или не, господинът изпусна информация, заради която, ако имаме правова държава,    Паси гордо обяви, че като шеф на външнополитическата комисия на Народното събрание е пътувал до Северна Корея с въ  Защото, ако депутат, а и всеки български гражданин, се постави в услуга на чужда държава, това си е чиста проба шпионаж. Въпросната персона бе и външен министър и не е нужно богато въображение, за да си представим какви ги е вършил и на този пост.  . Година по-късно контрабандистът бе назначен за специален представител на генералния секретар на ООН за Ирак.   Какви времена доживяхме! Агенти на чужди държави да се хвалят в държавната телевизия с предателството си.", "date": "2017.09.25", "title": "Егати държавата, в която шеф на парламентарна комисия и външен министър с гордост си признава, че е изпълнявал поръчка на чужда държава!"}
{"url": "http://www.classa.bg/%D1%81%D0%B2%D1%8F%D1%82/item/373135-%D0%BA%D1%80%D0%B0%D1%8F%D1%82-%D0%BD%D0%B0-%D1%81%D0%B2%D0%B5%D1%82%D0%B0-%D0%BD%D0%B0-23-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BD%D0%B5-%D1%81%D0%B5-%D1%81%D0%BB%D1%83%D1%87%D0%B8", "text": "Потребителите на социални мрежи се пошегуваха с пророчеството, което обяви края на света за 23 септември, в резултат на сблъсък на Земята с предполагаемата планета X. 23 септември дойде и обявеният край на света не се случи. По този повод, потребителите на социални мрежи са започнали да осмиват с постове, смешни клипове и вицове, новото апокалиптично пророчество, което не се изпълни. Според пророчеството тази събота животът на Земята трябваше да е приключил, поради сблъсък с предполагаемата планета X, позната също като Нибиру. Митът за планетата X се ражда в 1975 г. и оттогава е в центъра на множество прогнози за края на света, през 2003, 2007, 2012 и 2015 г. Въпреки това съществуването на загадъчната планета е многократно отхвърлено от НАСА. Публикации за предполагаемия апокалипсис бяха публикувани в Twitter под етикета \"findelmundo\", който скоро набра голяма популярност. Интернавтите в по-голямата си част, правиха намеци за други аналогични \"краища на света\", които също не се случиха, или за сериите на Симпсън. Ето някои от най-популярните: „Светът свърши! Но веднага след това започна нов, същия като предишния и затова мина незабелязано...\" „Семейство Симпсън ни го причини отново, накараха ни да очакваме края на света...\" Училищна обява: „Утре няма да има часове, поради края на света. В понеделник – нормални часове с оцелелите!\" „Аз съм шампион по оцеляване – преживях края на света през 2000, 2006, 2012, 2016 и 2017!!!\"", "date": "2017.09.25", "title": "\"Краят на света\" на 23 септември не се случи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373131-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-25-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Трябва да прекарвате повече време с възрастните си роднини или се обадите на родителите си. Почистете у дома, украсете къщата си с красиви неща. В отношенията си с избраника, може да направите пауза, ако смятате, че е дошло време за това. Основното нещо е, да не прекалявате с временната раздяла. Посветете деня на любимото си хоби, на приятелите или на градината/ако имате такава/. В общи линии, направете всичко, за да се заредите с положителна енергия и добре да си починете. Не се карайте с хората, а веднага гасете в себе си пристъпите на мнителност и отмъщение. Вечерта организирайте среща с любимия. Трябва да мислите повече за проблемите на другите хора, а не за делата си. Между другото, опитайте се да укрепите имунната си система, влезте във форма и планирайте хранителна диета. Особено, ако искате да покажете на света своята очарователна фигура. Не бъдете прекалено упорити и догматични, когато става дума за личните ви интереси. Бъдете отстъпчиви и по-меки с тези, от които зависи бъдещето на вашата кариера. Най-малката кавга с някой от роднините ви, сега може да се обърне в сериозна трагедия. За пътувания, изберете друг ден. Ще ви бъде трудно да укротите амбициите и гордостта си, особено ако виждате всички достойнства и постижения на близък приятел. Опитайте се, да прекарате един ден със семейството си, излезте с децата или се заемете с дома. В любовта, всичко ще бъде наред. Основното нещо е, да не задушавате избраника си. Днес, ще бъдете толкова любвеобилни, че за някой, дори ще изглеждате подозрителни. Денят е добре освен на работа, да прекарате и сред природата, една разходка в парка, ще ви се отрази отлично. Мислете повече за това къде да отидете, а не за това с кой да се заговорите в мрежата. Денят също е добър за екскурзии и среща със стари приятели. Ще ви бъде трудно да се настроите към работния ритъм, особено ако още от сутрешните часове, сте подложени на непрекъснати атаки от страна на близките. Но с финансите, няма да имате проблеми и част от сумите спокойно, ще може да изхарчите за себе си и любимия човек. Денят обещава да бъде продуктивен, особено ако не се отдавате на мързел и пасивност. Новата информация, ще бъде толкова много, че ще ви трябва много време, за да я обработите. Интуицията ще ви подскаже, от къде може да спечелите малко пари. В любовта, напротив, трябва да се уповавате на реални събития, а не на чувства.   Днес, ще бъдете в много добро настроение, особено когато получите добри новини свързани със семейството. Плановете ви могат да се разстроят следобед, ще трябва да ги коригирате, иначе няма да успеете да изпълните задачите си. Фантастични новини, могат да очакват тези, които наскоро са започнали свои бизнес. Ще получите печалба и ще сте щастливи. Обърнете внимание не само на финансите си, но и на здравето. За да възстановите енергията и силите си, имате спешна нужда от почивка сред природата. Плановете ви, ще се осъществят, само ако вие сами не дадете заден ход или се усъмните в себе си. Имайте предвид, че всичко сега е в ръцете ви! Днес, ще искате нещо ново и различно, но около вас ще е само рутина и скука. Е, това не значи, че сами не може да разнообразите живота си. Обадете се на приятели, отидете на парти или на пикник сред природата. Между другото, днес необвързаните, имат всички шансове да се запознаят със симпатичен човек и да започнат любовна връзка. Възможна е промяна в кариерата и прекрасна работа на ново място. Само не споделяйте за плановете си с приятели и колеги. Изчакайте да мине време, тогава ги зарадвайте с новината. Също не е необходимо да се впускате веднага във водовъртежа на любовта, без да погледнете назад. Колкото по внимателни ст е в  интимната връзка, толкова по-голям шанс имате за успешен личен живот.", "date": "2017.09.25", "title": "Дневен хороскоп 25 септември"}
{"url": "http://www.classa.bg/%D1%81%D0%B2%D1%8F%D1%82/item/373134-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D0%B3%D0%BB%D0%B0%D1%81%D1%83%D0%B2%D0%B0%D1%82%D1%85%D0%B0-%D0%B7%D0%B0%E2%80%A6-%D0%BF%D1%83%D1%82%D0%B8%D0%BD", "text": "Вчера се проведоха парламентарни избори в Германия. Според проучванията на общественото мнение, ще победи настоящият канцлер на Германия Ангела Меркел. Публикуваме бюлетина на гражданин на Германия, който на днешните избори е гласувал за президента на Русия Владимир Путин.       Днес на изборите в Германия: “Изберете за канцлер Путин!”       Снимката, която публикуваме, се тиражира от немската преса и е дело на обикновените германци.   Според прогноза на агенция INSA, Шулц ще получи 21% от гласовете на неделните избори, като мнозинството от 34% ще даде подкрепата си за Съюза (ХДС/ХСС) и Ангела Меркел. Трети ще са „Алтернатива за Германия“ с 13%, прогнозира още агенцията.   В Германия днес избират днес нов парламент. Изборите се провеждат по сложна система, съчетаваща прекия вот в един тур с вота на пропорционален принцип. До края на изборния ден има още много часове.", "date": "2017.09.25", "title": "На изборите германците гласуватха за….Путин"}
{"url": "http://www.classa.bg/%D1%81%D0%B2%D1%8F%D1%82/item/373132-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%B5%D0%BD-%D0%B9%D0%BE%D0%B4%D0%B0-%D1%81%D0%B5-%D0%BF%D0%BE%D1%8F%D0%B2%D1%8F%D0%B2%D0%B0-%D0%B4%D0%BE-%D0%BA%D1%80%D0%B0%D0%BB%D1%8F-%D0%BD%D0%B0-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B2-%D0%BE%D0%BE%D0%BD", "text": "В Саудитска Арабия има мистерия. В една от илюстрациите на гимназиален наръчник по социални науки в арабската страна се появи... учителят Йода, фантастичен персонаж от сагата Star Wars. И това не е всичко. мощният джедай се появи в снимка заедно с тогавашния Саудитски крал Фейсал ибн Абдул Азиз, докато неговият външен министър подписва Хартата на Организацията на обединените нации в рамките на Конференцията на Сан Франциско (САЩ), на 26 юни 1945 г. Не изглежда обаче, че Йода е призрак, тъй като изображението е съвсем ясно. Разбира се, това е трикова снимка. Но дори самият дизайнер на изображението, Абдулах ал Шехри, който обича да комбинира в творбите си различни исторически снимки с икони на популярната култура, не успява да изясни мистерията. Той казва, че не знае как снимката се е появила в ръководството. \"Аз съм този, който я е създал, но не и този, който я е поставил в книгата\", каза дизайнерът за The New York Times. От своя страна саудитският министър на образованието Ахмед Ал-Ейса представи в своя Twitter акаунт извинения за грешката. Това, което остава неизяснено, е тайната за начина, по който изображението се е появило в ръководството.", "date": "2017.09.25", "title": "Мистериозен Йода се появява до краля на Саудитска Арабия в ООН"}
{"url": "http://www.classa.bg/%D1%81%D0%B2%D1%8F%D1%82/item/373133-%D0%B7%D0%BD%D0%B0%D0%B5%D0%BC-%D0%BB%D0%B8-%D1%81%D1%8A%D1%81-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82,-%D1%87%D0%B5-%D0%B7%D0%B5%D0%BC%D1%8F%D1%82%D0%B0-%D0%BD%D0%B5-%D0%B5-%D0%BF%D0%BB%D0%BE%D1%81%D0%BA%D0%B0-%D0%BF%D1%80%D0%BE%D0%B2%D0%B5%D1%80%D0%B5%D1%82%D0%B5-%D1%81%D0%B0%D0%BC%D0%B8", "text": "Въпреки че живеем в XXI век и сме заобиколени от всякакви технологии, много хора все още вярват, че нашата планета не е кръгла. Всъщност има цели групи поддръжници на \"плоската Земя\", които твърдят, че имат доказателства за своите убеждения. Въпреки разпространението на псевдонаучните школи, които твърдят, че живеем на плоска платформа, има доста много прости начини да проверим за себе си, че Земята е кръгла. Например, ако се приближите до голямо натрупване на вода и погледнете някой далечен плавателен съд или висока сграда, ще имате впечатлението - ако са достатъчно далеч - че \"се навеждате\" под линията на хоризонта. Друга възможност е да клекнете по време на залез и да скочите, точно когато слънцето изчезне от очите ви, тогава ще видите \"втори\" залез. Същото може да се види при изкачване в асансьор, ако е достатъчно бърз. Можете също така да пътувате по нашата планета в западна посока. Ако го направите, ще видите \" един изгрев по-малко \" от тези, които са останали у дома. Съзвездията също могат да ви помогнат да проверите дали Земята е кръгла, тъй като техните позиции ще се променят според мястото на Земята, откъдето ги наблюдавате. Но ако тези тестове не ви убедят, има още един безпогрешен трик. Погледнете някои изображения на нашата планета, заснети от космоса и се попитайте: Как е възможно земното кълбо да не е кръгло?", "date": "2017.09.25", "title": "Знаем ли със сигурност, че Земята не е плоска? Проверете сами"}
{"url": "http://www.classa.bg/%D1%81%D0%B2%D1%8F%D1%82/item/373126-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B4%D0%BE%D0%BF%D1%83%D1%81%D0%BD%D0%B0-%D0%B6%D0%B5%D0%BD%D0%B8-%D0%B4%D0%BE-%D1%81%D1%82%D0%B0%D0%B4%D0%B8%D0%BE%D0%BD%D0%B0", "text": "Стотици жени получиха правото да проследят тържествата по случай националния празник на Саудитска Арабия на стадиона, носещ името на крал Фахд в столицата Рияд. Условието бе – те да са придружени от семействата си. За тази цел на стадиона беше отделена специална част само за тях. По повод националния празник на страната навсякъде се организира тържествена заря, провеждат се концерти и танцови представления. Досега на жените в Саудитска Арабия бе забранено да влизат в стадиони дори и по повод националния празник. Консервативното мюсюлманско кралство следва изключително строга политика за разделяне на половете. Това е и единствената страна в света, в която на жените е забранено да шофират. Забраните всъщност са многобройни. Така например момичетата и жените нямат право да пътуват или да започват следване, ако не разполагат с изричното разрешение на бащите, съпрузите или братята си. В последно време обаче бяха частично либерализирани някои от рестриктивните наредби. През юли 2017 например Министерството на образованието за пръв път разреши на момичетата да участват в часовете по физкултура на държавните училища.     Много от посетителките на стадиона изразиха радостта си от това, че могат да присъстват на подобна публична проява. Една от жените каза, че сега се чувства много по-силно от преди като гражданка на Саудитска Арабия. Друга заяви, че се надява в скоро време да отпаднат и други забрани. Достъпът на жените до стадионите трябвало да е само първа крачка в това отношение. Трета каза, че ако е рекъл Господ, на жените в Саудитска Арабия ще им бъде разрешено да вършат много по-значими неща, отколкото просто да шофират или да пътуват.", "date": "2017.09.25", "title": "За първи път: Саудитска Арабия допусна жени до стадиона"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373127-%D0%BD%D0%B0%D0%B4%D0%B0%D1%80%D0%B5%D0%BD%D0%B0-%D0%BF%D0%BE%D0%BB%D1%81%D0%BA%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D0%BD%D0%B0%D0%B6%D0%B5%D0%B6%D0%B8-%D0%BC%D1%80%D0%B5%D0%B6%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B8-18", "text": "Александра \"Ола\" Джордан е полска професионална моделка и танцьорка, която стана известна във Великобритания с участието си в тв шоуто Strictly Come Dancing. Преди това тя бе спечелила редица състезания по танци в родината си и по света. Впоследствие красавицата се премести в Англия и заживя заедно с танцьора и хореограф Джеймс Джордан. Появата на 34-годишната Ола Джордан на гала събитие в Лондон успя да привлече погледите на всички със сексапилната си визия, пише \"Дейли Мейл\". Красавицата не успя да остави почти нищо на въображението на присъстващите като се появи топлес и с прозрачна дреха от дантела. Джордан се бе постарала да не остави скрита нито една привлекателна част от своето тяло и определено появата й не бе за хора със слаби сърца. На кадрите се вижда, че полякинята съвсем не проявява свян и се усмихва кокетно и предизвикателно пред камерите. Превод и редакция:              ", "date": "2017.09.25", "title": "Надарена полска моделка нажежи мрежата(СНИМКИ 18+)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373128-%D0%B0%D0%BB%D0%B8%D1%81%D0%B8%D1%8F-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81%D0%B8-%D1%81-%D0%B2%D0%B0%D0%BB%D0%B5%D1%80%D0%B8-%D0%B1%D0%BE%D0%B6%D0%B8%D0%BD%D0%BE%D0%B2", "text": "С бащата на Валери сме в добри отношения. Аз бързо забравям лошите неща. Сега се радвам, че малкият Валери е в прекрасни отношения с баща си и е много щастлив, призна фолкаджийката Алисия в изключително откровено интервю пред Венета Райкова. „Често се чуваме с новата приятелка на Валери Божинов - Биляна Дол. Малкият се чувства много добре, когато е при тях. Езикът не ни е преграда. Между нас никога не е имало бариера.   Отнася се уважение към мен\", каза още Алисия. „Издръжката, която Валери Божинов плаща за детето, е съвсем нормална. Няма изисквания за почивки и други подобни неща\", добави тя. „Не съжалявам, че съм родила без да имам официален брак. Бих родила пак. Никога не съм получавала предложения за брак\", призна Алисия.    „Имам силикон в бюста, ринопластика на носа. Никога не съм ги крила. Не съм си вадила ребра, не съм си правила лифтинг. На този етап от живота си операциите ми са две\", подчерта тя.", "date": "2017.09.25", "title": "Алисия проговори за отношенията си с Валери Божинов"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373129-%D1%80%D0%BE%D0%B4%D0%BD%D0%B8%D1%8F%D1%82-%D1%85%D0%B0%D0%B9%D0%BB%D0%B0%D0%B9%D1%84-%D0%B3%D1%80%D1%8A%D0%BC%D0%BD%D0%B0-%D0%B5%D0%BD%D0%B4%D0%B6%D0%B8-%D0%BA%D0%B0%D1%81%D0%B0%D0%B1%D0%B8%D0%B5-%D1%81%D0%B5-%D0%BE%D0%BA%D0%B0%D0%B7%D0%B0", "text": "Представящата се за диетолог Енджи Касабие всъщност е шарлатанка без диплома, твърдят нейни бивши клиенти. Красивата ливанка, която зашемети зрителите на „ВИП Брадър\" с фамозни тоалети и аристократично поведение, се пише за голям специалист по хранене и се афищира като доктор, без обаче да е такава, пише \"Уикенд\".    „Тя никога не е завършвала висше образование. Лъже най-нахално, че е доктор, тук-там се е представяла дори за професор, което е абсурдно. Сега поне в предаването не парадира с научни титли, които не притежава\", коментират в шоу средите.    Преди години, когато направи фирма за диетично хранене, Касабие лансираше тезата, че е доктор и даже професор! Изкарала висшето си образование в Ливан още на 19 години, понеже била вундеркинд и взимала по 4 семестъра за година! Имала специална „златна диплома\" и била призната за най-големия специалист в арабския свят по хранене.   „Тогава никой не я разобличи, на хората им беше забавно, пък и не бе толкова популярна. Тя си направи парите, лъжейки като циганка и парадирайки с имената на известните си клиенти, които зариби с измама\",спомнят си нейни познати.", "date": "2017.09.25", "title": "Родният хайлайф гръмна! Енджи Касабие се оказа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373130-%D0%BC%D0%B0%D1%80%D0%B8%D1%8F-%D0%B4%D0%B0%D0%B4%D0%B5-3-%D0%B1%D0%BE%D0%BD%D0%B0,-%D0%B7%D0%B0-%D0%B4%D0%B0-%D0%BD%D0%B5-%D1%81%D0%B5-%D0%B8%D0%B7%D0%BB%D0%BE%D0%B6%D0%B8-%D0%BF%D1%80%D0%B5%D0%B4-%D0%B4%D0%B5%D1%82%D0%B5%D1%82%D0%BE-%D1%81%D0%B8,-%D0%BD%D0%BE-%D0%BF%D0%BE%D1%81%D0%BB%D0%B5-%D1%81%D0%B5-%D0%BA%D0%B0%D1%87%D0%B8-%D0%BD%D0%B0-%D0%BC%D0%B0%D1%81%D0%B0%D1%82%D0%B0-%D0%B9-%D1%80%D0%B0%D0%B7%D0%B4%D1%80%D1%83%D1%81%D0%B0-%D0%B4%D1%83%D0%BF%D0%B5", "text": "Няма спор, че Мария е сред най-мразените съквартиранти в Къщата. Страницата на Брадъра във фейсбук е атакувана от хиляди недоволни от поведението й зрители. Тя пък ги стимулира с арогантно поведение, постоянно наливане с алкохол и постоянното изричане на лъжи, пише secret.bg.    Преди седмица в най-популярната ни къща избухна огромен скандал, който беше следствие на постъпката й да откаже да участва в благотворителната игра на Големия брат, където трябваше да танцува. Тя не искала дъщеря й да я гледа как кърши ханш, въпреки че цяло лято обикаляше дискотеките по сутиен. Тогава тя предложи 3 000 лева, с които си откупи участието в танцувалната игра.    Дни по-късно обаче се оказа, че тя без капка свян танцува и си тананика мазен гюбек, качена от Цуни на кухненската маса.    Странно защо след като преследвачът на известни жени я качва на плота тя не се сеща за детето си, а започва на секундата с кючека.", "date": "2017.09.25", "title": "Мария даде 3 бона, за да не се изложи пред детето си, но после се качи на масата й раздруса дупе"}
{"url": "http://www.classa.bg/%D1%81%D0%B2%D1%8F%D1%82/item/373125-%D0%B4%D1%80%D0%B0%D0%BC%D0%B0%D1%82%D0%B8%D1%87%D0%B5%D0%BD-%D0%BE%D1%82%D0%BB%D0%B8%D0%B2-%D0%BF%D1%80%D0%B8-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BF%D0%B0%D1%80%D1%82%D0%B8%D0%B8,-%D0%B4%D0%B5%D1%81%D0%BD%D0%B8%D1%82%D0%B5-%D0%BF%D0%BE%D0%BF%D1%83%D0%BB%D0%B8%D1%81%D1%82%D0%B8-%D1%82%D1%80%D0%B5%D1%82%D0%B0-%D1%81%D0%B8%D0%BB%D0%B0-%D0%B2-%D0%B1%D1%83%D0%BD%D0%B4%D0%B5%D1%81%D1%82%D0%B0%D0%B3%D0%B0", "text": "          Германските християндемократи на Ангела Меркел очаквано печелят най-много гласове на парламентарните изборите в Германия. Според данните от екзитпола, ХДС/ХСС събират 33 процента от гласовете, следвани от социалдемократите на Мартин Шулц с 20,8 процента. Спрямо парламентарните избори през 2013 година ХДС/ХСС губят 8,5 процента, което е вторият им най-лош изборен резултат от 1949 година насам.   Още по-тежко поражение претърпяха социалдемократите, които регистрират най-слабото си участие на парламентарни избори въобще - от създаването на Федералната република. В първото си изявление след обявяването на данните от екзитпола, техният лидер и кандидат за канцлер Мартин Шулц обяви, че германските социалдемократи излизат в опозиция. А с това отпада и възможността за създаване на широка коалиция.     Трета парламентарна сила се очертава да бъдат десните популисти от \"Алтернатива за Германия\" (АзГ) , които засега печелят 13,3 процента. Този резултат ги вкарва в Бундестага и за пръв път от 1950-те години насам в германския парламент ще има и дяснопопулистка фракция.   С резултат от 10,5 процента в Бундестага се завръщат свободните демократи, които преди 4 години не успяха да преминат 5-процентната бариера. Зелените вземат 9,1 процента, а Левицата - 8,7 на сто от гласовете, според данните от екзитпола. Всички останали партии събират 4,6 процента.   При тези изборни резултати биха били възможни или широка коалиция, която обаче отпада от сметките заради решението на социалдемократите да излязат в опозиция, или тройна коалиция между ХДС/ХСС, свободните демократи и Зелените. Избирателната активност е съизмерима с тази на парламентарните избори преди 4 години - бюлетини са пуснали близо 76 процента от имащите право на глас 61,5 милиона избиратели.", "date": "2017.09.25", "title": "Драматичен отлив при големите партии, десните популисти - трета сила в Бундестага"}
{"url": "http://www.classa.bg/%D1%81%D0%B2%D1%8F%D1%82/item/373123-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0-%D0%BC%D0%B5%D1%80%D0%BA%D0%B5%D0%BB,-%D0%BA%D0%BE%D1%8F%D1%82%D0%BE-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0", "text": "          Най-голямата изненада на вечерта поднесе неизвестният избирател. Той отново наказа социолозите. Експертите, които измерват политическите нагласи, даваха на Ангела Меркел близо 40 процента от гласовете, но се получи най-слабият резултат за консерваторите от 1949 година насам. На този фон първата реакция на канцлерката след обявяването на данните от екзиптола прозвуча дори малко арогантно - тя заяви, че \"без нас не може да бъде съставено правителство.\"   Консерваторите губят гласове в две посоки: от тях преливат гласове най-вече към свободните демократи и към десните популисти. В същото време ХДС/ХСС не успяват да мобилизират нови млади избиратели.   Огромен принос за слабия резултат на консерваторите има катастрофалният резултат на ХСС в Бавария, който губи повече от 10 процента от гласовете, които партията успя да вземе на изборите преди 4 години. А тежкото поражение за социалдемократите отне на канцлерката Ангела Меркел една от възможностите за коалиционно управление - ГСДП обяви, че няма да участва отново в широка коалиция.     Чисто аритметически остава възможна само тройната коалиция между ХДС/ХСС, СвДП и Зелените. На федерално ниво такова управление ще бъде премиера. Още отсега е ясно, че преговорите за съставяне на такова правителство ще бъдат много трудни. Свободните демократи и Зелените от доста време насам не мелят брашно заедно. Може би трябва да се проучи опитът на тройната коалиция в същите цветове, която от юни управлява в провинция Шлезвиг-Холщайн.   С Мартин Шулц социалдемократите постигнаха най-лошия си резултат на парламентарни избори въобще   За първи път от над 60 години в Бундестага ще бъдат представени 6 партии. Двете големи сред тях - консерваторите и социалдемократите - губят драматично места, докато останалите четири могат да се чувстват победители, защото всички те увеличават резултата си. И най-много - \"Алтернатива за Германия\" (АзГ), която с над 13 процента от гласовете става дори трета политическа сила в Бундестага. С двуцифрен резултат в парламента - след 4-годишно отсъствие - се връщат и свободните демократи. Левицата взема около 9 процента от гласовете и постига поставената цел, а Зелените дори я надхвърлят - вземат малко повече, отколкото очакваха. Но подкрепата и при трите по-малки партии е значително по-слаба отколкото при \"Алтернатива за Германия\".   Досегашните управляващи загубиха сумарно почти 14 процента от гласовете си. При избирателна активност от около 75 процента - с 4 на сто повече от тази на изборите през 2013 - това означава много сериозно предупреждение от страна на избирателите. Времената, когато двете големи партии в центъра направляваха еднолично политическите съдбини на страната, са минало. Големите коалиции съдействат за укрепването на политическата периферия. Успехът на \"Алтернатива за Германия\" го потвърждава. Ако през 1987 г. ХДС/ХСС и ГСДП са имали общо 81 процента от гласовете, то на тези избори през 2017 делът им е спаднал на 54 процента.     Вече представена и в Бундестага: в източните провинции \"Алтернатива за Германия\" е без алтернатива   Шамарът, който избирателите зашлевиха на управляващата коалиция, показва, че въпреки добре функциониращата икономика и ниската безработица хората са недоволни от състоянието на останалите сфери, в т.ч. бежанската и пенсионната политика.     След като влезе в почти всички провинциални парламенти, сега \"Алтернатива за Германия\" ще бъде представена също и във федералния парламент. В източните германски провинции тази партия дори се радва на цели 22 процента подкрепа и е втора политическа сила там. А сред мъжете-избиратели в Източна Германия АзГ дори е номер едно. На федерално ниво тази партия се качва от нула директно на третото място. Шейсет процента от нейните избиратели признават, че са дали гласа си за десните популисти в знак на протест срещу другите партии. Твърдите избиратели на \"Алтернатива за Германия\" са незначително малцинство. А техният водещ кандидат Александър Гауланд вече обяви, че целта им е да бутнат правителството на Ангела Меркел.", "date": "2017.09.25", "title": "Победата на Меркел, която разочарова"}
{"url": "http://www.classa.bg/%D1%81%D0%B2%D1%8F%D1%82/item/373124-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B2%D0%B5%D1%87%D0%B5-%D0%BD%D0%B5-%D0%B5-%D1%81%D1%8A%D1%89%D0%B0%D1%82%D0%B0", "text": "          Тези избори излъчиха ясно послание: че повече така не може да продължава. Излъчиха също и двама ясни губещи: социалдемократите и Ангела Меркел.   Социалдемократическата партия се срина исторически - постигна най-ниския си изборен резултат от 20,8 процента, а Християндемократическият съюз (ХДС) - партията на канцлерката - загуби почти осем процентни пункта. Това е истински трус, които в други времена би бил основание да се помисли и за оставка. Но сегашните времена в Германия са всичко друго, само не и нормални. Показва го не на последно място изборният успех на \"Алтернатива за Германия\" (АзГ), която с 13 процента изборен резултат влиза в Бундестага. А това не се е случвало от основаването на Федералната република насам - дяснопопулистка партия да бъде представена във федералния парламент.   Германия вече е друга. Това е исторически повратен момент. След изборите от неделя Германия вече не е същата. Но за катастрофа (все още) не можем да говорим. По-скоро си имаме работа с едно предизвикателство. В крайна сметка става въпрос за демокрацията. Ако погледнем към останалия свят, имаме основание да вярваме, че Германия ще се справи и с това предизвикателство. А също и че не е чак толкова лошо, че в парламента отново ще се водят ожесточени спорове за това кой има най-силните аргументи. Или пък че няма да ни управлява една прекалено силна канцлерка, защото тя вече ще си има опозиция. Това също е едно от посланията на вечерта.   Централен въпрос ще бъде това демократичните партии да не се оставят да бъдат отклонявани от демагогската реторика на \"Алтернатива за Германия\" (АзГ). Те трябва да се противопоставят на всякакви опити за представяне на популистко изкривени привидни решения и да търсят истинските отговори на съществуващите проблеми. И не на последно място да приемат сериозно това, че много хора наистина се страхуват как многото бежанци ще променят страната им.   Германия трябва да поразсъждава малко върху способността си да дебатира. Защото когато табуизира страховете, тя всъщност заздравява екстремистите в политиката. Това е друго от посланията на вечерта.     Първото голямо предизвикателство ще бъде сформирането на правителство. Разумно беше от страна на социалдемократите веднага да обявят, че няма да участват в управлението, т.е. че излизат в опозиция. Само по този начин партията може отново да се съвземе и да мисли за бъдещето си. Освен това така ще бъде избегнато АзГ да стане водещата опозиционна сила в германския парламент.   В сложните преговори за съставяне на управление Ангела Меркел ще влезе силно отслабена. И с едно тежко бреме на раменете си: мнозина в собствената ѝ партия смятат Меркел и нейната бежанска политика за съотговорни за слабия изборен резултат на тяхната партия. От друга страна целият свят ѝ възлага надежди, че въпреки този резултат тя ще остане една от водещите политически фигури на западния свят, и че под нейно ръководство Германия ще остане един стабилен и надежден партньор на международната сцена. А също и че Германия ще остане една отворена към света и дълбоко демократична страна.   Не на последно място това произтича от германската конституция. А тя е задължителна за всички, включително за \"Алтернатива за Германия\". В член първи от основния закон се казва, че \"човешкото достойнство е неприкосновено\".", "date": "2017.09.25", "title": "Германия вече не е същата"}
