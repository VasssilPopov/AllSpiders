{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397228-%D0%B2%D0%BE%D0%B4%D0%B5%D1%89%D0%B0-%D0%BD%D0%B0-btv-%D0%B7%D0%B4%D1%80%D0%B0%D0%B2%D0%BE-%D0%B3%D0%BE-%D0%B7%D0%B0%D0%BA%D1%8A%D1%81%D0%B0", "text": "Телевизионната водеща Радост Драганова е с повдигнато обвинение за пране на пари, като в основата на това е соларният - парк в брезнишкото село Кошарево. Съоръжението за зелена енергия е направено с капитали, основно на кипърския бизнесмен Харис Кунтурис, върху земя, предоставена от Драганова и зет й Венцислав Гоцев, пише \"Уикенд\". Радостина Драганова получава призовката в понеделник, 17 юни, на излизане от столична болница. Заедно с нея е и баща й, а при изписването я чакат полицаи. От доста време те упорито я търсят, за да й връчат призовката. Драганова обаче категорично отказва да я получи, като настоява да се консултира с адвокат. Юристи са категорични, че няма такова искане при връчване на призовка. Ден по-късно водещата изважда болничен лист, който й дава право да не отиде в прокуратурата, за да й се връчи обвинението. Според запознати около връчването на призовката се е разиграла цяла одисея, понеже Драганова през последните седмици се е лекувала с различни диагнози в две болници, а вече има и издаден болничен лист. През част от това време предаването й „Мармалад\" върви на екран с направени по-рано записи. Явно за Би Ти Ви няма значение фактът, че тя на два пъти досега беше осъдена на първа инстанция от кипърския бизнесмен Харис Кунтурис, който е скандално изваден от общия им енергиен проект. Още през 2016 г. конфликта между някогашните съдружници Харис Контурис, Радостина Драганова и Венцислав Гоцев лъсна. Водещата и зет й имат земя и проект за соларен парк и привличат Харис Кунтурис, който влага още в началото 800 000 евро в общото начинание. Ангажиментът е той да осигури финансирането и по-нататък, а документацията и строителните книжа да се движат от Радостина Драганова.      Точно когато фотоволта-икът започва да печели, Харис Кунтурис е изваден от общата фирма, а самият той научава това съвсем случайно. Между бившите съдружници започват съдебни дела, още повече, че кипърският бизнесмен е вложил в проекта над 1,6 млн. евро. През миналата година след решение на съда той внася, както повелява законът, 90 000 лева, за да блокира сметките на фирмата, която стои зад парка. Причината е очевидна -това е предпазна мярка да не бъде източена и той да си получи парите, които е предоставил. През август 2018 г, както показва Търговският регистър, е регистрирано с 20 лева уставен капитал дружеството „Нови глобални решения\" ЕООД на някой си Николай Киров, за когото се твърди, че работил при Драганова. За най-голяма изненада се оказва, че тази новоизлюпена фирма била дала заем за фотоволтаика в брезнишкото село Кошарево. Затова всички приходи от соларната инсталация се пренасочват към „Нови глобални решения\", за да се погаси кредитът, с който е „финансиран\" обектът в село Кошарево. Тепърва предстои да се разбере как фирма с 20 лева капитал влага огромни суми в соларен парк. Има версия, че парите били осигурени от полския гражданин Марчин Каптурски. Разследване обаче показва, че такова лице не съществува. По повод „полската връзка\" запознати твърдят, че в МВР има сигнал, според който Венцислав Гоцев е бил в контакт с полския гражданин Аркадиус Скодовски, издирван от полицията „в цяла Европа с бюлетина\", както пише в сигнала. Полякът бил много богат и у нас се подвизавал с фалшиви документи. „Разказа ми, че е дал 100 000 евро за проекта на Венцислав Гоцев и Радост Драганова\" - твърди подателят на сигнала. Но ако все пак парите е дал мистериозният Марчин Каптурски, защо те не са преведени по банков път? Законът срещу изпирането на пари изисква суми над 20 000 лева да бъдат превеждани по банков път. Къде са разходните документи за предоставения заем на фотоволтаика и в какъв размер е този кредит? А може би средствата са давани на ръка, но това може да се тълкува като пране на пари И как дружеството на Николай Киров ще финансира фотоволтаика, след като то е регистрирано няколко години по-късно? Въпроси, на които Радост Драганова ще трябва да даде отговори, след като изтече болничният й лист. Източниците ни са категорични, че с подобна призовка и обвинение ще се сдобие най-вероятно и съдружникът на тв звездата Венцислав Гоцев. Юристи дори предполагат, че финансирането на фотоволтаика може да заинтригува дори и спецпрокуратурата, защото той свързва в една група Николай Киров, Радост Драганова и Венцислав Гоцев. Самият енергиен проект започва да работи на 10 януари 2012 г., като по-късно се налага да се тегли банков заем. Харис Кунтурис в този момент дава 800 000 евро, с които е осигурено самоучастието на съдружниците при вземането на кредита. Тази допълнителна вноска е направена на 31 март 2012 г. и това е неговата втора парична инвестиция в парка в с. Кошарево. Решено е тези 800 хил. евро да му се върнат, веднага след като се получи първият транш от банковия кредит - до 5 април 2012 г., при това с лихва. На 22 юни 2012 г. банката дава 2 млн. лева, но от тях не е преведена и стотинка на Кунтурис, твърди той. По-късно версията на Драганова и Гоцев е, че парите са дадени от някаква трета фирма „Еко С о л а р Р\" ООД. Документите обаче показват, че точно кипърският бизнесмен е осигурил парите. Общият бизнес на тримата съдружници приключва през 2016 г., когато фотоволтаикът започва работа и вече излиза на печалба. Тогава Кунтурис научава случайно, че вече не е съдружник в производството на зелена енергия, въпреки че не е имал намерение да се оттегля от бизнеса. Все пак той започва реално да печели, а самият Кунтурис настоява, че е вложил много свои пари. Той започва поредица от дела срещу бившите си съдружници, за да възстанови инвестициите си. Две от делата вече са приключили на първа инстанция в негова полза. Според решение на съда по едно от тях няма нито едно доказателство, което да сочи, че към 22 юли 2016 г. е имало каквото и да е основание за прекратяване на участието му в перспективния енергиен проект. Напротив, Драганова и Гоцев трябва да му върнат огромни суми пари, които той е вложил и в парка, при това с лихвите. Радостина Драганова, освен от зелена енергия, се оказа, че има интерес и към отглеждането на индустриален коноп за медицински цели. Дамата е сред малцината в страната, които са успели да получат разрешение за това, като нейното е подписано лично от бившия земеделски министър Румен Порожанов. Запознати твърдят, че за това печелившо начинание тя била открехната от бизнесмена Майкъл Струмейтис и неговата жена Цеци Красимирова, ветерани в този печеливш бизнес. Докато Драганова и Гоцев елиминират Харис Кунтурис от общата им фирма за соларна енергия, сестрата на пернишкия бизнесмен се оказва вложител в КТБ. При това тя е вложител със сума над гарантираната от закона. Родената в миньорския град и живееща в САЩ Силвия Кромър, по баща Гоцева, в медийните си изяви обяснява, че заедно с НПО „Ние, гражданите\" е подала сигнал по Глобалния закон Магнитски, търсила е за съдействие двама сенатори на флорида, а също и губернатора на щата. С две думи, вложителката е сред най-активните рупори на банкера беглец Цветан Василев, който според нея е жертва на прокуратурата и институциите! Гоцева или Кромър, както е американската й фамилия, има една закрита фирма и една действаща фирма, в която е съдружник с баща си Симеон Гоцев. Тя вложила в КТБ по нейни думи пари, които изкарала от продажба на бизнес имот, а също и спестявания. Въпросният имот в Перник е от 188 квадрата, като към него има и навес. Родителите й го дарили през 2008 г. Въпреки яростните си атаки срещу прокуратурата и институциите тя все пак е успяла да сключи цесии за над 341 000 лева за спестяванията си в КТБ. Любопитно е, че бащата на Силвия и Венцислав Гоцеви пък е съдружник с руснаци и украинци. В компанията „Гардения ВВВ\", Симеон Гоцев е заедно с украинеца с български паспорт Вадим Лобачов и казахстанците с руски документи Наталия Акимова и Вячеслав Левушкин, като интересите им са в областта на туризма. Любопитно съвпадение е, че и самият Цветан Василев, в чиято защита са медийните изяви на сестрата Силвия Кромър, също разчита на руски покровители.", "date": "2019.06.27", "title": "Водеща на bTV здраво го закъса"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397229-%D0%B8%D0%BC%D0%B0-%D0%BB%D0%B8-%D0%BC%D1%83%D1%82%D0%B0%D0%BD%D1%82%D0%B8-%D0%B2-%D0%BF%D0%BE%D0%B4%D0%B7%D0%B5%D0%BC%D0%B8%D1%8F%D1%82%D0%B0-%D0%BA%D1%80%D0%B0%D0%B9-%D1%87%D0%B5%D1%80%D0%BD%D0%BE%D0%B1%D0%B8%D0%BB", "text": "Тъмните, студени и изоставени мазета на Припят от повече от 33 години президникват страх или интерес. Какво се случва днес, толкова години след евакуацията на населението. Никой не се интересува от града, не проверява състоянието на комуникациите и припятските подземия. Градът е празен и радиоактивен. Подземният живот на града се характеризира със специална атмосфера.    След инцидента в Чернобилската атомна електроцентрала в продължение на година почти целият град беше изключен със спряна вода и електричество, без да се броят десетките сгради, които работеха след евакуацията на тази територия.     През първата зима без хора тръбите в къщите се спукаха само заради подаването на отопление. Без контрол на хората всичко бързо се разпадна.     Затова ликвидаторите изключиха подаването на вода и ток до всички жилищни помещения в Припят.  Но много мазета на къщи и блокове продължавали да бъдат отоплявани. И много от тях са абсолютно чисти и сухи и до днес. Понякога дори избите на населени градове могат да завидят на Припят.     Радиационните нива в подземията на Припят са нормални. Освен централната канализационна система, където много радионуклиди бяха измити с дъжд и вода. Освен сутерена на медицинска единица №126, където все още се намират дрехите на първите пожарникари на Чернобилската атомна електроцентрала и в сутерена на централата Юпитер, където са се провеждали експерименти по въздействието на радиацията върху електрониката. Живеят ли там мутанти, които се крият от човешките очи. Разбира се, норчабно е да си омислим, че това са небивалици, родени от превъзбудено въображение.     Всъщност, днес мазетата на града-призрак са празни. Но понякога можете да намерите останки от различни животни. Преди инцидента жителите на Припят често са държали в сутерените зеленчуци, плодове, консерви, а също и боклук.   След евакуацията дори мазетата били опустошени от мародери (или ликвидатори).   Това видео е от мазетата на радиозавода Юпитер, в който в първите месеци след инцидента са били разположени инженери и учени. Производственото сдружение \"Спецатом\". Те създали роботи за работа на покрива на машинното отделение на атомната електроцентрала в Чернобил, за почистване на радиоактивни остатъци и други неща, свързани с извършване на неотложни работи по обеззаразяване.", "date": "2019.06.27", "title": "Има ли мутанти в подземията край Чернобил?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397230-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D1%88%D0%B0%D1%80%D0%BB%D0%BE%D0%BF%D0%BE%D0%B2-%D0%BF%D1%80%D1%8A%D1%81%D0%BD%D0%B0-100-%D0%B1%D0%BE%D0%BD%D0%B0-%D0%BF%D0%BE-%D0%B2%D1%80%D0%B0%D1%87%D0%BA%D0%B8", "text": "Вдовицата на покойния милионер Стефан Шарлопов – Бояна, пръска парите му по шамани, врачки и екстрасенси, а причината да потърси точно такава помощ, ще ви смае.   Красавицата, която все още не може да преодолее шокиращата загуба на съпруга си, търси начин да се справи със стреса и напрежението чрез езотерика, пише \"Уикенд\".     След внезапната смърт на българския Доналд Тръмп в началото на 2018-а неговата любима се е втурнала да търси утеха в книги по популярна психология и срещи с всевъзможни гурута в тази област. Разходите ѝ за подобни терапии до момента се изчисляват на близо 100 хиляди лева.  Само един от семинарите за личностно развитие, на който хубавата Бояна Шарлопова е била, е с такса за участие от почти 1000 лева. Той се е провел в два последователни дни, през които блондинката е слушала лекциите на популярна канадска шаманка, посветени на справянето с негативните емоции.     Вдовицата посещавала подобни мероприятия вече повече от година. За тях до момента са отишли пари колкото за двустаен апартамент в София, изчисляват нейни познати.  Причина за страстта ѝ към езотериката и психологията била внезапната смърт на мъжа й, която за нея била огромен шок. За да дойде на себе си, Бояна потърсила помощ в свръхестественото. Освен, че често посещава скъпи семинари, Бояна е и редовна клиентка на Наталия Кобилкина и нейните колежки. Отделно от това имала и собствен психолог, който се радвал на значителни финансови постъпления, откакто я привлякъл в кабинета си.  Разходите по терапията обаче, били нищо в сравнение с полученото от милионера наследство, което се изчислява на десетки милиони.     Бояна все още не можела да пребори психическата травма от загубата на съпруга си, въпреки че вече имала нов мъж до себе си.  От известно време все по-упорито се говори, че хубавата госпожа Шарлопова е в романтични взаимоотношения със свой бодигард. А това ново начало в любовта, според близки до нея, било резултат от редовните й посещения при специалисти по езотерика, които й помогнали да загърби миналото и да продължи напред.     Един от най-близките ѝ съюзници в това пък била дъщерята на покойния ѝ съпруг от негов предишен брак – Ева. До ден днешен двете дами са първи приятелки и дори се говори, че често ходели заедно по врачки и шамани.    \"Ева няма нищо против мащехата ѝ да харчи парите на баща ѝ за подобни терапии, които иначе са със съмнителна стойност. Бояна твърди, че те ѝ помагат – това е най-важното\", смятат познати на семейството. Поне по снимките си вдовицата на милионера изглежда изключително добре. Говори се обаче, че ще мине още много време, докато се възстанови напълно от шока от внезапната му смърт.", "date": "2019.06.27", "title": "Вдовицата на Шарлопов пръсна 100 бона по врачки!"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/397221-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8-%D1%85%D1%83%D0%BC%D0%BE%D1%80-%D1%81-%D1%85%D0%BB%D0%B0%D0%B4%D0%B8%D0%BB%D0%BD%D0%B8%D0%BA", "text": "„И когато най-малко очаквах, тоест докато пробвах тъпоумни гримаси, поочукано комби форд „Фиеста” отби точно пред мен. Не можах да повярвам и изтичах да се уверя. През отворения прозорец ме оглеждаха чорлав възрастен мъж и кучето му, джак ръсел” – така почва приключението на Тони Хоукс в „Около Ирландия с хладилник” (Фабер, превод Зорница Христова). Хванал се на пиянски бас, че за 100 паунда ще обиколи Ирландия на автостоп и с хладилник. За хладилника платил 130 и тръгнал. Обиколил я за 3 седмици и 2 дни. Голям майтап. Разказът върви репортажно.     Хоук е естраден и телевизионен комик. Това е първата му книга (1997), филмирана е. Следващата е за тенис надпреварата му с всички футболисти от националния отбор на Молдова, също филмирана. Зевзешки истории. С обигран усет за комичния детайл. От надписа в бар „Пеенето строго забранено” до отзивчивостта на игуменката в попътен манастир: „- Питах се дали бихте могли да благословите хладилника ми” – Разбира се”, за да отбележи: „Естествено. Това си е ежедневие за една бенедиктинска монахиня”. Английски хумор, накиснат в самоирония. Английският хумор е предвидим. В това е и чарът му и досадата. Задачата на Хоукс е да е забавен; изпълнил я блестящо. Срещаните хора и случките са неизмислими от писател. Всичко обаче нямаше да е чак толкова весело, ако не бяха медиите. Популярен радиоводещ го лапва още преди да тръгне и всяка сутрин се свързва с него на живо за новини. И се обръща към слушателите: Оглеждайте се днес по пътя от там до там за стопаджия с хладилник! Резултатът: „Боже мой, ама това сте вие!”. С покани за безплатно преспиване и безпаметни почерпки: „Бях започнал да разбирам как работи мозъкът на ирландеца. Колкото по-глупави, абсурдни и ненормални са постъпките ви (а моите очевидно бяха такива), толкова по-сърдечно ви приемат хората”… Само че така работи универсалният човешки мозък, поне към момента. Припомнете си с какво подозрение, мнителност, съображения, притеснения се посреща всяко що-годе смислено начинание.    ", "date": "2019.06.27", "title": "Английски хумор с хладилник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397222-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D1%81-%D1%83%D1%87%D0%B5%D0%B1%D0%BD%D0%B8%D1%86%D0%B8%D1%82%D0%B5-%D0%B8-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC%D0%B0", "text": "Силната съпротива срещу част от съдържанието на новите учебници по история за 10-ти клас даде резултат: учебниците ще бъдат коригирани. Можем ли да се надяваме, че този път ще съдържат цялата истина за комунизма?           В поредицата от парадокси на българския преход е и този: историята се пише не от победителите, а от победените. Въпреки че през 1989 комунистическият режим в България падна, разказът за него се води от политическите му наследници. Подпомогнати от течащото време, те успяват да насочват работата на паметта и да налагат оценката за този период от историята на България. Отпушилият се първоначално социален гняв на безпартийните, а дори и на довчерашни партийци постепенно отстъпи място на вълни от соцносталгия. Това се случи в резултат от няколко публични дебата, овладени от „здравите сили”. Първият беше за принадлежността към ДС. Разкриването ѝ срещна различни пречки, основната от които беше формирането на „черен пазар” за досиета и използването им за политически рекет. Когато най-после с триста зора бе приет закон за досиетата, действието му бе замъглено от релативизация на вините. Досиетата на „ценните сътрудници” отдавна бяха унищожени, а останалите попадаха в един кюп - без значение защо и какво точно са вършили. Същевременно в ролята на експерти продължаваха да гастролират доказани агенти на ДС, които без свян раздаваха правосъдие наляво и надясно. Дебатът за ДС изглеждаше като разработка на самата ДС.     Заедно с това противопоставянето между евроатлантическата и евразийската ориентация бе разиграно като сблъсък между русофоби и русофили. Благодарение на традиционната ни историческа и културна близост с Русия, както и на промиването на мозъци през соца, по-неподготвената част от обществото бе убедена, че който обича Чехов и Чайковски, подкрепя Путин. И че евроскептицизмът е всъщност защита на православието. Цели 30 години по-късно Но най-важният дебат е дали и как комунизмът трябва да бъде разказан на поколенията, които не са го преживели. Тук дълго доминираше мнението, че още е рано за това, тъй като периодът продължава да е обект на актуални политически противоречия. Което си беше директно взимане на страна - тази на самия комунизъм. Колкото повече време минава, толкова повече се заличава паметта за репресиите на този режим, тъй като той целенасочено е унищожавал свидетелствата за тях, прочиствайки архивите си. Затова сега е достатъчно неговите наследници максимално да отложат изучаването му - поне докато жертвите си отидат физически и останат само пропагандните източници, по които да се пише историята. Американският сериал „Чернобил” и руската реакция към него е добър пример за съветска „организация на забравата” - и тогава, и сега. От такава гледна точка е истински пробив, че макар и цели 30 години по-късно периодът все пак влиза като отделна глава в учебниците по история за 10-ти клас. Така в обозрима перспектива може най-после да се промени плашещата статистика, според която 94% от младото поколение не знаят почти нищо за комунизма, а 40% от тях дори не могат да посочат дали краят му е белязан от рухването на Берлинската, Московската, Софийската или Китайската стена. Още повече, че в изискванията към авторите на учебниците са въведени задължителни термини като репресивен апарат, ДС, лагери, горяни, култ към личността и тоталитаризъм, като това понятие включва равнопоставено фашизма и комунизма. Целта е да се преодолее устойчивата асиметрия в средното образование, според която тоталитаризъм е само фашизмът, а комунизмът не е - заради историческото алиби на антифашизма. Подмяната Но какъв е резултатът „черно на бяло”? Незадоволителен  споредфондация „Истина и памет”, която е особено активна в изследването на близкото минало. Фондацията дори инициира Петиция за недопускане на подмяна на факти и събития от комунистическия период и прехода към демокрация в новите учебници по история за 10-ти клас\". В какво обаче се състои подмяната? След като отлагането на изучаването на комунизма ще бъде прекратено още преди да са зараснали раните от него, в действие влиза друг подход - нормализация на периода при интерпретацията му. С други думи: той трябва да бъде представен на учениците като всяка друга епоха, в който има и хубаво, и лошо. Това става например така: минава се „на пръсти” покрай теми като лагера в Белене, Възродителния процес, ДС и връзките ѝ с КГБ, а режимът се представя за репресивен до Априлския пленум. За ерата на Тодор Живков се избягва да се говори като за режим на несвобода и дефицит, в който има цензура, в който трудно се пътува зад граница, в който се чака с години за жилище и кола, а държавата на три пъти е изправена пред фалит. Петицията на фондация „Истина и памет” е адресирана до министър-председателя и до министъра на образованието, като засега е подкрепена политически от СДС и Цветан Цветанов. Настояването е за фундаментално преработване на учебниците, като междувременно министърът на образованието даде надежда, че това може и да се случи. В същото време би било несправедливо всички учебници да бъдат поставени под общ знаменател. В някои от тях политическият субективизъм на авторите действително надделява над научната обективност, но в други репресивната природа на комунистическия режим е представена без недомлъвки. Сега всичко зависи от учителите Вероятно и след корекциите на новите учебници по история ще останат хора, които ще се опитват да манипулират мисленето на подрастващите. Но оттук нататък нещата са главно в ръцете на учителите - по кой учебник и как ще решат да преподават. За дълъг период от време учителите бяха потисната професионална общност, държана в недоимък, което, съвсем естествено, ги ориентираше политически към лявото. Напоследък обаче социалният им статут се подобри, а се сменят и поколенията. Затова можем да очакваме, че близкото минало на България ще бъде преподавано предимно от хора, които имат гражданско самочувствие и принадлежат към днешния свят.          ", "date": "2019.06.27", "title": "Скандалът с учебниците и истината за комунизма"}
{"url": "http://www.classa.bg/%D1%81%D0%B2%D1%8F%D1%82/item/397223-%D0%BA%D0%B0%D0%BA-%D0%BF%D0%BE%D0%B3%D1%80%D0%B5%D0%B1%D0%B2%D0%B0%D1%82-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D1%86%D0%B8%D0%B3%D0%B0%D0%BD%D0%B8-%D0%B2-%D1%80%D1%83%D1%81%D0%B8%D1%8F", "text": "Има една поговорка: \"Няма да отнесете нищо в другия свят\". Но, очевидно, циганите мислят по различен начин. Иначе как може да се обясни невероятният полу-абсурден лукс на гробовете на бароните им. И ако в България техните гробници ни се виждат свръзлуксозни и екстравагантни, вижте какво правят богатите цигани в Русия.     Циганските погребални процесии понякога могат лесно да бъдат объркани с преместването на хора от една къща в друга. Въпреки че ромите са християни, техните погребения са коренно различни от общоприетите. За тях се счита, че е нормално да се предостави на починалия пълен комфорт в задгробния живот.       Ясно е, че само барони и много богати цигани могат да си позволят подобни луксозни погребения. И мястото, където ще бъде настанен починалият е малко вероятно да прилича на гроб. Най-вероятно това ще бъде подземна гробница с огромни размери, където могат да се поберат всички неща, които се очаква да  бъдат използвани от мъртвите.     Но това не е всичко. Задължително нещо супер монументално трябва да стои на гроба. Мраморен или гранитен паметник най-вероятно в пълен ръст на починалия. Много често в гроба на богатите руски цигани се заравя любимият му породист кон или свръхлуксозен автомобил.     Самата гробница е обзаведена почти както е живял приживе починалият барона. \"Стаята\" е обзаведена с мебели, уреди, килими. Тоалетна също ке бъде монтирана - как може без нея? Естествено мобилен телефон, гардероб с дрехи, телевизор, бар с алкохол, златни бижута, фикус в саксия (ако покойникът го е обичал, разбира се), любими чехли, пижами и т.н.     За особено шикозен се счита грочът с няколко обзаведени стаи и частен гараж с автомобил в него, и то не какъв да е. Ковчегът се прави само с възможното най-скъпо дърво. В него може да бъде вградена климатична инсталация, осветление, безжична връзка, за всеки случай.       Всички жени от погребалната процесия са длъжни да свалят поне едно златно бижуто и да го хвърлят в гроба. Естествено, такива богати погребения изискват надеждна защита от мародерите. И тя е и не е по-лоша от тази на египетските фараони. Такава крипта е застроена според всички закони на архитектурата. Първо, бетонните плочи се “полагат” върху “стаята”, а след това, за всеки случай, те също се заливат с дебел слой бетон.     Но дори и такива мерки за сигурност не спират любителите на печалба. Циганските крипти биват ограбвани навсякъде. Все пак, такъв джакпот не може да бъде пропуснат.", "date": "2019.06.27", "title": "Как погребват богатите цигани в Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397224-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%89%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0%D1%82%D0%B0-%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D1%81%D1%80%D0%B5%D1%89%D1%83-%D0%BF%D1%80%D0%B5%D0%B7%D0%B0%D1%81%D1%82%D1%80%D0%BE%D1%8F%D0%B2%D0%B0%D0%BD%D0%B5%D1%82%D0%BE", "text": "Омбудсманът Мая Манолова ще подкрепи инициативата на граждани от „Обединена София срещу презастрояването\", които ще внесат конкретни искания до кмета на София Йорданка Фандъкова и Столичния общински съвет за предприемане на спешни мерки срещу унищожаването на зелени площи. Гражданите настояват обществените обсъждания да не са формални, както досега, а да водят до реален ангажимент от администрацията и съобразяване с постъпилите основателни предложения и възражения, разширяване на кръга на заинтересованите лица с право на оспорване на градоустройствените актове и др. Събитието ще се състои на 27 юни 2019 г., от 9.30 часа пред сградата на Община София.     Членове на инициативата „Обединена София срещу презастрояването\" са протестиращи от „Овча купел\", „Да спасим Борисовата градина\", ИК „За Зелен Младост\", „Протестна група Младост\", ИК „Лозенец\", „Протестна група Дианабад\", инициатива „Слънце за децата ни\", АРОЕС „Справедливост\", сдружение „Парк Кукуряк\", протестна група „Мусагеница\", гражданска инициатива „Симеоново\", ИК от кв. „Витоша\", жители от кв. „Стрелбище\" и др. Протестът ще бъде подкрепен и от гражданско сдружение „Спаси София\".", "date": "2019.06.27", "title": "Мая Манолова ще подкрепи инициативата на граждани срещу презастрояването"}
{"url": "http://www.classa.bg/%D1%81%D0%B2%D1%8F%D1%82/item/397225-%D0%B4%D0%B5%D0%B2%D0%B5%D1%82-%D0%B2%D1%8A%D0%B7%D0%BC%D0%BE%D0%B6%D0%BD%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D0%B7%D0%B0-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA-%D0%BD%D0%B0-%D0%B6%D0%B0%D0%BD-%D0%BA%D0%BB%D0%BE%D0%B4-%D1%8E%D0%BD%D0%BA%D0%B5%D1%80", "text": "Дясноцентристите разчитаха, че Манфред Вебер ще заеме поста на президент на Европейската комисия, въпреки че той не среща подкрепа от Еманюел Макрон и други европейски лидери. Немският фаворит от Европейската народна партия не събра необходимото одобрение на срещата на върха миналата седмица в Брюксел и като че ли няма изгледи ситуацията да се промени при следващото гласуване. Вебер все още има шанс да обърне резултата в своя полза, например като успее да убеди повече членове на Европейския парламент да застанат зад него.  Освен това той е категоричен, че всеки други кандидат представлява заплаха за така наречената \"система на водещия кандидат\", според която президентът на Еврокомисията трябва да бъде избран сред водещите лица от последните европейски избори.     Но сега ЕНП има нужда от план Б, ако кандидатурата на Вебер все пак не успее, и целта е да се намери някой, който ще се радва на широко одобрение както от Европейския парламент, така и от Съвета на Европа. \"Политико\" събира девет потенциални кандидати от Европейската народна партия, както и какво би им помогнало и попречило да заемат мястото на Жан-Клод Юнкер. Мишел Барние, водещ преговорите по Брекзит от страна на Брюксел За: Барние е ветеран на френската политика и два пъти е бил еврокомисар, което му дава изключително добри познания и опит, с които да покрие изискванията на потенциалния си нов пост. Като преговарящ за Брекзит той е дипломатът, който успява да обедини останалите 27 държави членки. Барние е член на ЕНП, но успява да изгради стабилни връзки с други водещи европейски политици и членове на Европейския парламент от целия политически спектър. Против: През 2021 г. Барние навършва 70 години и по тази причина едва ли е въплъщението на модерната промяна, за която призовават редица лидери, в това число и Макрон и Меркел. А ако Франция не подкрепи кандидатурата на Вебер е много малко вероятно германците да дадат гласа си за французин. Александър Стуб, вицепрезидент на Европейската инвестиционна банка За: Стуб беше в надпреварата да се превърне във въпросния \"водещ кандидат\" на ЕНП - факт, който показва, че бившият финландски премиер може да е следващият фаворит за наследник на Юнкер. За разлика от Вебер Стуб има богат опит на ръководител, който успява да натрупа и на различни министерски постове, и като министър-председател. Той се смята за умерен член на Европейската народна партия, което може да му помогне да получи подкрепата и на други европейски формации. Против: Новото финландско правителство вече обяви, че ще номинира за следващ еврокомисар Ютта Урпилайнен, която е от социалдемократите. На премиера Антти Ринне, също социалдемократ, ще му се наложи да подкрепи Стуб, а не Урпилайнен, ако иска да види финландец за президент на Комисията. Полша, Унгария и други източноевропейски държави най-вероятно ще гласуват против Стуб в Европейския съвет, тъй като той е силен поддръжник на правовата държава - нещо, на което във Варшава и Будапеща гледат като на груба намеса във вътрешната им политика. Освен това след като загуби борбата за лидер на ЕНП, Стуб каза, че подкрепя Вебер и явно държи на тази подкрепа, въпреки че кандидатурата на германеца може и да не успее. Кристалина Георгиева, изпълнителен директор на Световната банка За: Според \"Политико\" Георгиева се ползва с голямо уважение в Брюксел, тъй като е европейски комисар за периода 2010 - 2016 г. Тя би получила подкрепа от всички централноевропейски държави от Вишеградската четворка и успехът й би удовлетворил онези, които търсят равенство между половете и географско разнообразие по върховете на Еврокомисията. Против: Георгиева не е сред победителите от последните европейски избори и реално не е заемала важен държавен ръководен пост. Някои европейски дипломати от своя страна не са доволни от решението й да напусне ЕК през 2016 г., за да оглави Световната банка. Един от членовете на Европейския съвет пък посочва, че би било странно начело на Комисията да застане човек, който няма опит на политик, служещ на народа. Кристин Лагард, изпълнителен директор на Международния валутен фонд За: Като бивш адвокат и три пъти министър в родната си Франция, Лагард има необходимия опит и икономически познания, които биха й помогнали като президент на Европейската комисия. Ако стане първата жена, която заема този пост, тя ще опровергае критиките за дискриминация и ще разклати доминираното от мъже статукво по висшите нива на европейската дипломация. Макрон, както и други лидери подчертават, че искат равноправие между половете, а други отбелязват, че Лагард е сред фаворитите на Ангела Меркел за наследник на Жан-Клод Юнкер. Против: Лагард рядко е в Брюксел и няма близки контакти с представители на Европарламента. Тя е в средата на втория си мандат начело на МВФ, който изтича през 2021 г. По-рано през този месец каза пред френските медии, че за нея е чест да се споменава като евентуален нов президент на ЕК, но подчерта, че има мандат и собствена мисия, които възнамерява да изпълни. Лео Варадкар, премиер на Ирландия  За: Като министър-председател на Ирландия по време на Брекзит Варадкар работи тясно с Европейската комисия и европейските водещи фигури. Той е член на ЕНП, но се възприема като част от модерното й крило и се смята, че се разбира с либералите и социалистите от Европейския съвет. Варадкар би бил първият открито хомосексуален лидер на водещ европейски пост, както и първият син на индиански мигрант, заел челна позиция в Брюксел. Против: Варадкар е на премиерския пост едва от две години и ще бъде необичайно на този етап да остави стола си на министър-председател. Според ирландски анализатори е твърде рано той да преследва високи европейски позиции, освен това в Ирландия догодина има Петер Алтмайер, немски министър на икономиката За: Атмайер има достатъчно качества, за да бъде следващият президент на Еврокомисията. В последните месеци той работи отлично с френския си колега Бруно льо Мер по изработването на обща френско-германска индустриална стратегия. Това може да му помогне да получи подкрепата и на Макрон. Освен това Атмайер се сочи като един от близките съюзници на Меркел и е от лявото крило на социалдемократическата партия, което може да му осигури широка коалиция в негова подкрепа в ЕК и Европейския парламент. Против: Алтмайер е на 61 години и трудно може да бъде представен като представител на смяната на поколенията по водещите европейските върхове. Той не се е кандидатирал рпеди за президент на ЕК и не е участвал в евроизборите и може да срещне отпор сред голяма част от членовете на Европарламента, които не го познават добре и могат да го приемат за натрапен. Андрей Пленкович, премиер на Хърватия За: Той е бивш дипломат и бивш член на Европейския парламент, затова се приема за една от ключовите фигури, които помагат на Хърватия по пътя й към членството в Евросъюза. Пленкович е любимец на лидерите на ЕНП и е близък до генералния секретар на Еврокомисията - Зелмайер. Знак за това колко почитан е Пленкович в партията си е фактът, че в чужбина Меркел посети единствено Загреб като част от предизборната си кампания преди евровота. Против: Официално той не е заинтересован от поста. \"Моята работа е да съм премиер на Хърватия\", казва Пленкович пред \"Политико\", а и държавата му не е част от еврозоната и от Шенген. Колинда Грабар-Китарович, президент на Хърватия За: Тя е най-младият президент на Хърватия и първата жена, която е избрана на този пост. Да бъде назначена за шеф на Еврокомисията ще спомогне за установяване на по-голям баланс между половете и различните държави на топ позициите в Брюксел. Като бивш дипломат и бивш министър на външните работи и евроинтеграцията, тя също играе ключова роля в приемането на Хърватия в ЕС, освен това е била помощник-генерален секретар по дипломацията към НАТО. Против: Грабар-Китарович се сблъсква със същите пречки като Пленкович - страната не е в Шенген и в еврозоната. Нейната роля като държавен глава е по-малко отговорна от тази на премиера, което означава, че на срещите на върха в Брюксел присъства Пленкович. Приема се, че тя принадлежи към дясното крило на партията си, което би й попречило да сформира широка коалиция в Европарламента, която да я подкрепя. Доналд Туск, президент на Европейския съвет За: Идеята Туск да замени Европейския съвет за Европейската комисия е необичайна, но все пак се споменава. Като бивш премиер на Полша и настоящ президент на Европейския съвет, той не среща никакви колебания дали има необходимия опит за позицията - нещо, което за Вебер е като ахилесова пета. Туск вече е доказал, че може да се ползва с подкрепата и на либералите, и на социалистите - седем либерални министър-председатели вече застанаха зад него, когато се кандидатира за президент на Евросъвета за втори път преди две години. Против: По време на пресконференция след неуспешната среща на върха на лидерите от ЕС миналата седмица Туск отговори с \"Не\" на въпроса дали името му е сред възможните за поста на президент на ЕК. Дипломати казват, че кандидатурата на Туск ще бъде представена при най-лошия възможен сценарий и ще цели да предотврати патовото положение, при което никой не подкрепя никого друг. Критиците на Туск го обвиняват, че се меси твърде много във вътрешната политика на Полша и казват, че ситуацията би се влошила, ако той стане президент на Еврокомисията.", "date": "2019.06.27", "title": "Девет възможни кандидати за наследник на Жан-Клод Юнкер"}
{"url": "http://www.classa.bg/%D1%81%D0%B2%D1%8F%D1%82/item/397226-%D0%B5%D1%84%D0%B5%D0%BA%D1%82%D1%8A%D1%82-%D0%BD%D0%B0-%D0%BB%D0%B8%D0%BD%D0%B4%D0%B8,-%D0%B8%D0%BB%D0%B8-%D0%BA%D0%B0%D0%BA-%D0%B4%D0%B0-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B2%D0%B0%D0%BC%D0%B5-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D1%81%D0%B2%D0%B5%D1%82%D0%B0", "text": "Какво ще се случи с родния ви град след 100 години? Кои от сградите или забележителностите му ще се запазят? Кои от тях ще изчезнат? А след 500 години? Авторът Насим Никълъс Талеб предлага един нестандартен принцип за разплитане на загадки като тази. Ако искате да знаете колко дълго ще издържи даден обект (ако приемем, че той не подлежи на ограниченията на естествения живот), то първият въпрос, който трябва да си зададете, е: колко дълго е продължило съществуването му до този момент.  Колкото по-стар е въпросният обект, толкова по-голяма е вероятността да оцелее и за в бъдеще. Логиката в тезата на Талеб е проста. Тъй като единственият значим измерител по отношение на бъдещето е времето, то единствената благонадеждна техника за предсказването му е да проверим какво вече е доказало своята устойчивост. Кое е онова нещо, което е демонстрирало своята сила в съревнованието с времето, кое е онова, което е преодоляло всички удари и угрози на десетилетията, вековете и хилядолетията?     Старинните забележителности в големите градове изглеждат невзрачни на фона на модерните небостръгачи, но са доказали, че могат да устоят на стихиите в продължение на стотици години. Колкото и внушителни да изглеждат съвременните сгради, мястото им в историята съвсем не е гарантирано. От гледна точка на времето, старините са по-стабилни от новите явления. Талеб нарича тази идея \"Ефектът на Линди\". През юни 1964 г. американският автор Албърт Голдман публикува статия, озаглавена \"Законът на Линди'с\" в списанието The New Republic. В нея той разказва за поуките от разговорите на популярни комици, които се събират в едноименното заведение \"Линди'с\" в Ню Йорк и обсъждат прогнозите си за кариерния успех на своите колеги. Ако някой комик започне да се преекспонира пред публиката и изчерпа материала си за кратък свръхактивен период, казват те, вероятно кариерата му ще приключи скоро. Но ако артистите заложат на дългосрочна стратегия и правят по-редки, но запомнящи се изяви, съхранението на ресурсите може да им позволи да запазят мястото си в индустрията за десетилетия. Талеб значително разширява приложното поле на този пример. \" Нещата, които са се запазили за дълго време, не \"стареят\" като хората, а \"стареят\" наобратно. Всяка година, която преминава без унищожение, удвоява допълнително очакваната продължителност на живота му \", пише той в книгата си от 2012 г. \"Антикрехкост: Как да извлечем полза от хаоса\". Ако една книга се печата от половин столетие, твърди той, може да се предположи, че ще остане в печат за поне още петдесет години. Когато книгата натрупа нови десет години към историята на съществуването си, очакваната продължителност на \"живота\" й ще се удължи със същия период. Всяка допълнителна година ни казва нещо, което прогностиката не може да обясни. Благодарение на неразгадаемото разнообразие от взаимосвързани причини, съответната книга е продължила да намира своите читатели. Тази устойчивост заслужава повече уважение, отколкото мигновения търговски интерес към бестселър, написан миналото лято. Ако се върнем към примера с градовете и техните забележителности: всяка от тях е подчинена на едни и същи амортизиращи влияния. Сградите и крепостите може да са стабилни, но няма как да останат в добро състояние без човешка поддръжка. И тук се намесва ефектът на Линди. Колкото по-дълъг период от време е преживял даден обект, толкова по-голямо значение и символична стойност е натрупал. Затова големите градове с хилядолетна история се концентрират около своите исторически монументи. Те са станали част от идентичността на мегаполисите, след като са преминали през изпитанията на съдбата и капризите на времето. Само няколко дни след пожара в 800-годишната катедрала \"Нотр Дам\" в Париж, светът успя да събере над 1 млрд. евро, за да подпомогне реконструкцията й. Едва ли може да се очаква, че новопостроен небостъргач би провокирал същата реакция на съпричастност. Силата на ефекта на Линди може да се наблюдава и с обратен знак - в усилията на хората, които искат да унищожат символите на старото време. В името на ефективността Саудитска Арабия разруши голяма част от своето древно наследство през последните години, за да отвори пространство за настаняване на поклонниците, идващи в свещения град Мека, но и за да угоди на ултраконсервативната уахабитска идеология на управляващата фамилия. Много от паметниците на културното наследство в страната се разглеждат като заплаха за тази идеология, вероятно защото онези неща, които съществуват от векове, създават по-комплексна и устойчива лоялност към миналото - това не се харесва на абсолютните монарси. Подобна ситуация се развива в днешен Китай, който трансформира градовете си в името на модернизацията и идеологическата чистота. Тази стратегия напоследък се обръща с опустошителен жар срещу местното мюсюлманско население. Ефектът на Линди се превръща в дълбока заплаха за онези, които искат да се отърват от комплексните и непокорни сили на отношенията ни с миналото. Годността в еволюционен смисъл сякаш влиза в конфликт с един от основните принципи на разумния аргумент. Ако не можете да посочите няколко добри причини за съществуването на нещо, то не е разумно да вярвате в него. Аргументът, че \"нещата са си такива отдавна\", със сигурност не е добра причина за продължаването им в бъдеще. Но това би било проблематично само ако смесваме причините на разума с причините на ценноститните или етичните съображения. Множество ужасяващи практики са заредени със сила, която се корени в най-мрачните кътчета на човешката природа - това важи и за убийството, изнасилването, фанатизма, робството. Някои от най-тежките престъпления са се съхранили в продължение на хилядолетната човешка история. Затова всеки опит за ограничаването или преодоляването им трябва да се базира на внимателен прочит на историята. Ефектът на Линди е едната половина от инструментариума, с който Талеб разсъждава за бъдещето. Втората половина е не по-маловажна - крехкостта. Един обект е крехък, когато вместо да се адаптира и да оцелее, се разбива на парчета при първия по-силен удар. От еволюционна гледна точка, отделните създания са ужасно крехки, но тази слабост помага за укрепването на съответния общ вид. Разнообразните и конкуриращи се индивидуални съществувания гарантират приспособяването и обновяването от поколение на поколение. По същия начин огромното разнообразие на живота на планетата е помогнало на някои видове да преживеят най-тежките катаклизми в историята. Когато става дума за човешките творения - сгради, артефакти, идеи - се задейства подобна адаптивна разточителност. Дори най-стабилните сгради може да се окажат крехки, погледнати в перспективата на времето. Но емоциите и идеите, които са ни накарали да ги почитаме, поддържаме и пазим в наследството си, са много по-устойчиви. Макар че отделните артефакти са крехки сами по себе си, тяхното влияние ще се запази, ако продължават да служат на дълбоко вкоренените човешки потребности, т.е. ако свързват временното с вечното. Бъдещето е съставено от онези части на миналото, които са се развивали и устоявали, минус онези части от миналото, които са най-податливи на разпадане. Това е уравнението, което трябва да решим, когато се опитваме да правим прогнози. Трябва да забелязваме крайностите на адаптивността и неадекватността. Както казва Урсула Ле Гуин: Ако искате да разберете защо дадено нещо е трайно, по-добре е да разгледате широкото поле на древните митове, вместо фините настройки на съвременната логика. \"Истинският мит може да служи в продължение на хиляди години като неизчерпаем източник за интелектуални размисли, религиозна радост, етични изследвания и артистично обновление. Истинската мистерия не се унищожава от разума\", казва Урсула Ле Гуин. Коя ще е следващата популярна тенденция? Кое ще е следващото голямо изобретение? Колкото и да е голямо, почти сигурно е, че няма да е вечно.  Съвсем малко обекти и идеи преодоляват изпитанията на времето. В крайна сметка, всичко е тленно, изчерпаемо. Но някои феномени притежават извънредна издръжливост. Те са вградили вечните конфликти между нуждата и желанието, любовта и омразата, свободата и робството, в нашите общества и култури. Ако се вгледате в настоящето - почти всичко е фонов шум. В дългосрочен план, то не е нищо повече от отвличане на вниманието. Писателят Уилям Гибсън казва: \"Бъдещето е вече тук, просто е неравномерно разпределено\". Всъщност, бъдещето вече е тук, но най-важните му елементи са се случили много отдавна.", "date": "2019.06.27", "title": "Ефектът на Линди, или как да предсказваме бъдещето на света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397227-%D0%BE%D1%82-%D0%B8%D0%BC%D0%B5%D1%82%D0%BE-%D0%BD%D0%B0-%D1%80%D0%B0%D0%B6%D0%B4%D0%B0%D1%87%D0%BA%D0%B8%D1%82%D0%B5", "text": "Темата за абортите се появява в общественото пространство у нас доста често. И все по-често. Всъщност тя е чудесен буфер за овладяване на социално напрежение, защото се отнася до всички и по нея тези всички имат отношение. Във време, когато националните идеали и родолюбието се израждат до национализъм и патриотарщина, да се говори за повишаването на раждаемостта и прираста на населението като за увеличен добив на селскостопански животни е практика.  Само че тази практика е на една крачка от фашизъм, защото тя напълно пренебрегва личностната страна на решението да родиш или не едно дете. Тя не търси проблемите, които диктуват практиката в реалността, а атакува последния потърпевш по веригата - жената. Просто защото в крайна сметка едно бъдещо дете расте и се ражда от утробата й. Значи, като не можем да направим света наоколо да стане такъв, че на жената с удоволствие да й се ражда, дайте направо да я заставим да го прави! Кравешка работа - пълним едни празни утроби с ембриони и след девет месеца само броим естествен прираст под формата на новородени българчета! Деца на килограм! Пък как ще ги гледаме... ами майка си има, да му мисли! Преди няколко дни попаднах на телевизионно участие на тв продуцента Андрей Арнаудов и математика проф. Михаил Константинов. Седнали двамата известни мъже - г-н Арнаудов в качеството си на председател на ДНК (Движение за Национална Кауза) и професорът в позицията си на принципно разсъждаващ по всякакви въпроси в студиото на едни твърде тихи водещи и обсъждат как да се сдобием с повече граждани на България.     Професорът вика, че трябва да си внесем българи от чужбина - \"жени, които да раждат\". Казва още, че, цитирам, \"негри от Африка не ни трябват, араби от Африка - не ни трябват\" и уточнява - \"с'я, ако се внесат арабки, е друг въпрос\". Един вид, ако тия арабки ще ни раждат българчета - да заповядат. Явно според този учен жените са плодоносен материал, някакви раждачки, които трябва да бъдат внесени на килограм откъдето е възможно, за да се захванат за утробите и да произведат гражданчета за родината. Важно уточнение също е, че раждачките, дето ще си ги върнем или внесем, трябва да са до 35 годишна възраст, защото след това ще вземат да родят увредени деца и...  Професорът не довърши, но аз мога вместо в него, в неговия дух - та след това какво ще ги правим тия, увреденките - на нас ни трябват само здрави деца! По темата, обявена като \"Ще изчезне ли България до края на века\" пък г-н Арнаудов се включва с някакво статистическо проучване на неговото ДНК, според което сума народ от емиграцията смята да се върне в родината, стига да има работа и социален живот. И според г-н телевизионния продуцент, имало било такива у нас (най-вече в София, Пловдив, Бургас, Варна и Стара Загора), та затова въодушевено възкликва \"Раждайте, българки, нацията зависи от това!\". Не се интересувам от личния живот на нито една публична личност, но по повод този призив се поинтересувах за този на Андрей Арнаудов. Самият той засега е баща на едно дете, с което статистически не е допринесъл за положителния прираст на българското население - за да направи това, една двойка трябва да има минимум три деца. Пък е публично известно също, че г-н Арнаудов не е от социално слабите българи, така че личният пример в това отношение наистина би бил доста по-убедителен от ПР-ските снимки с чужди тризнаци. Нямаше да си позволя коментар към личния живот на този мъж, ако той не си позволяваше да навлиза в личния житейски параметър на българските жени, мятайки им публични призиви да раждат. Един вид, свършете си работата, момичета, за това сте създадени! Почти по същото време един друг мъж също се зае да се бори с изчезващото българско население, като този път от студио на БНР обяви, че трябва да се дебатира законното право на всяка българка да направи аборт в страната си. Волен Сидеров, човекът, който неотдавна изказа така човеколюбивата мисъл, че една жена не може да отказва секс на мъжа си, се оказа с ясна стратегия за набъбване на нацията - забраняваме абортите и за нула време атакуваме проблема с производството на малки горди синове и дъщери на нацията! Всъщност на това негово изказване, както и на всяко друго, не си струва да се отделя много внимание - един политически труп е готов на какви ли не гръмки изцепки, за да влезе в обсега на общественото внимание. А и Сидеров е известен с етюдите си - те са опити да се играе върху темата за националния идеал и патриотизма в името на достатъчно гласоподаватели. Между другото, не е зле и тук да си припомним, че и този радетел на българското е дал на родината си едно дете. Да му е живо и здраво! Ама така и той не само не е нула на нула с държавата, ами лично е способствал за отрицателния прираст на нацията. Пък, доколкото си спомням, също не е като да е притеснен финансово - пред очите ми са едни снимки с едни бели хотелски халати в един петзвезден парижки хотел от едно не толкова далечно негово политическо минало... Позволих си да вляза в конкретика, представяйки тези две медийни участия на трима мъже, които смятат за свое право да режисират живота на жените, защото съм жена.  Човек от женски пол. Наблегнах и на личния им пример по отношение на темата, която в крайна сметка дебатират, защото те без никакво неудобство и със самочувствието на някакви демиурги си позволяват да направляват плановете на другите. А в тези планове, както става ясно, се говори само и единствено за жени. Даже не за жени, а за утроби. С тях се разпореждаме по най-практическия начин - избираме си ги да са млади и здрави, внасяме си ги, когато не са ни достатъчно, а тези, с които разполагаме, задължаваме да износват и раждат всичко, което е посадено в тях. Важно е да уточня още, че гласовете на тези тримцата изобщо не са единствените. Хорът, припяващ мантрата за забраняването на абортите, не е толкова голям, но за сметка на това е пълен с изненадващо приемащи се за либерални граждани. Сред тях дори професори политолози от напредничави университети, журналисти с платени мнения и цели предавания в услуга на тези, които ги плащат, и психоаналитици, които все още говорят за раждането като за \"тайнство\", смятайки че така обективират тезата си за ненамесване в \"божиите работи\". А, да, като казах \"божии работи\" - да прибавим към тях и вечната мрънкаща баба в лицето на Българската православна църква.  Тя пък е готова да обрече сума двойки на бездетие, защото не било християнско да се ползват донорски материали за и без това компромисното според нея \"ин витро\". Да ви кажа, това даже е стъпка напред в мисленето й - преди под ножа на верската й хуманност минаваше изобщо цялата процедура по асистирано зачеване. На фона на ето тази картинка, в която църквата и някакви повярвали си хора от мъжки пол си позволяват да размвахват пръсти в лицето на жените и да се разполагат с телата им, имам да припомня някои неща. Първото е, че средните векове минаха. В този смисъл жените отдавна не са нито придатък на мъжете, нито детеродни органи, покачени на два крака. Второто е, че религиозният фундаментализъм под каквато и да е форма, е реалност в едни страни, където някои раждат деца, за да ги обвият в експлозиви и да ги пуснат да гръмнат сред други хора. В някои американски щати също не са лишени от подобен фанатизъм, както е известно. И така, както са тръгнали на антиабортен поход, тези наши нови \"апостоли\" не са далеч от кладите, на които да горят жени, решили сами какво и как да правят с телата и живота си.  Нека им припомня какво пишеше на плаката на едно младо момиче от протестите около същата тема в Полша - \"Ние сме внучките на онези, които изгорихте на кладите\". На трето място обаче ще припомня най-важното. И то е, че за това дали да се създаде и износи една бременност, са отговорни на първо място нейните създатели. Физическото усилие в този процес се пада изцяло на майката. В общество като нашето, нейна остава и основната грижа след това. Болести, детски градини, извънучилищни занимания, възпитание, отговорност - всичко това е \"приоритет\" на майчината грижа, защото балканският ни манталитет все още дели домашните работи на мъжки и женски. Но в същото време огромна част от здравите и прави мъже няма нищо против жените им да работят като робини на по няколко места. И да докарват насъщния, раждайки и гледайки деца, докато те с байганьовско самочувствие не щат да работят за 1000 лева. В решението да раждаме деца основно място има и държавата. Но не като забранява правото да преценя, че не мога да съм адекватен родител и направя аборт, а като ми създаде условия, които да ме накарат да съм убедена в обратното. Като подсигури здрава и чиста околна среда, където да живее бъдещото ми дете. Като му предостави професионална грижа, докато аз като съвременен човек упражнявам и другите си способности и потребности да се развивам в обществото. Като гарантира адекватно образование, което няма да ме принуждава да му търся частни уроци, да треперя дали някоя учителка няма да го пребие, някое оскотяло от изнервени родители дете няма да му забие нож в корема или някой наркодилър няма да го превърне в зависим. Държавата може да стимулира раждаемостта като направи хората във фертилна възраст доволни граждани. Като им дава възможности за развитие и работа, като заплаща труда им подоваващо и се грижи за здравето им. Като защитава закона, а не ги принуждава да лавират между корупционни схеми, за да оцеляват. Като се грижи за децата, които не са имали късмета да се родят напълно здрави, защото те също са част от това общество и то трябва да гледа на тях с гордост и отговорност. Като вместо да обвива в църковна мистичност секса, го въведе като нормална учебна и здравна тема, пригодена за деца. И най-важното - като на базата на всичко това дава реалното усещане за надежда в бъдещето. Хората раждат деца, когато знаят, че за тях има бъдеще. Ами да си представим откога българите са се разделили с тази надежда, след като от години трайно демографски намаляваме... Та, уважаеми господа известни политици, продуценти, професори и т.н., радетели за числеността на българския народ! Вместо активно да се втренчвате в утробите ни, е по-добре да впрегнете професионализма си и да се грижите за работата си, за отговорностите си, за държавата ни. Така, както следва да го прави всеки гражданин на републиката, независимо от природата си. Защото, ако така ще се разпореждаме с телата на другия пол, току-виж ние се вгледаме във вашите полови органи и намерим някои от действията им за неправомерни, противодържавни или направо антихуманни. Да ви кажа честно, има доста реални причини да го направим. Какво ще кажете например на всеки неинтересуващ се от детето си баща да му бъде правена принудителна вазектомия? Или пък онези татковци, дето спират да са такива, когато децата им са тежко болни или \"различни\", да им даваме цялото обгрижване на няколко такива специални българчета? Без хър-мър обаче, мъжката!  И още една идея имам, все в духа на вашите срнедновековни методи. Хайде на всеки изнасилвач да му режем мъжкото достойнство! Пък на домашния бияч на жени ритуално да му късаме т***ите! Мисля, че когато достигнем ето това ниво на \"разговор\", можем най-после да бъдем сигурни, че сме се върнали хилядолетия в еволюцията си. То вие и без това вече сте там.  ", "date": "2019.06.27", "title": "От името на раждачките"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397218-%D0%BA%D0%B0%D0%BA%D0%B2%D0%BE-%D0%BC%D1%83-%D0%B1%D0%B5%D1%88%D0%B5-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D1%8A%D0%BC%D0%B0,-%D0%BA%D0%B0%D0%BA%D0%B2%D0%BE-%D0%BD%D0%B5-%D0%B2%D0%B8-%D1%85%D0%B0%D1%80%D0%B5%D1%81%D0%B2%D0%B0", "text": "Аз не мога да ги разбера някои хора – какво имат в главите, бе! Какво са седнали да се жалват и да реват до небето: комунизъма – това, комунизъма – онова!    Щом сте стояли тука, значи ви е харесвало, нали така! Какво ревете сега? Да не би някой да ви е затворил границата? Да не би да са ви стригали по улиците; да са ви слагали печати по краката; да са ви затваряли за слушане на западнà музика; да са ви гонили заради битълсите; да са ви затваряли за вицове? В Белене бяха само криминални. Точка. В Ловеч – също. Пак точка. Метрото го изкопаха доброволци и труженици на социализъма. А-ма-ха! Пак казвам: щом сте стояли тука, значи ви е било добре! Да не би някой да ви е дебнал по границата, да ви стреля, бе!   ***     Съвсем наскоро написах „ “ и след това видях как текстът заживя свой живот. Понеже съвременният читател обича да свежда информираността си до не по-далеч от съдържанието на заглавието (максимум първите 4-5 реда), резултатите бяха… хм, да кажем „странни“ и съвсем не каквито очаквах. Първо да отбележа, че текстът беше споделян масово навсякъде из мрежата, което доведе до голям брой гневни реакции на хора, които решиха, че наистина става дума за някаква хвалебствена ода за Тошо Тиквата. По-лошото обаче беше, че една прекалено голяма маса се зарадва, че някой гласно (уж) е изразил тяхната любов към соца и бай Тошо. Нямаше нужда да четат, заглавието ги докара до душевен оргазъм. И като заваляха едни: takae, vqrnoe!!1!!, та няколко дни се ляха.  За платените „защитници“ на „онова време“ няма какво да говорим, нали? Повече от ясни са ни рубладжиите. Но не е за подценяване (!) количеството убедени защитници, които си мислят, че са комунисти, социалисти и редом с това не се свенят да демонстрират конфликта със собствения си мозък и да ни покажат колко религиозни капиталисти са. Пратили децата в Америка и Англия, спретнали някоя друга частна фирмичка тук, напълнили профилите си в социалните мрежи с икони и хвалят Тошо Тиквата, Путин, Сталин, Ленин, а до иконите се мъдрят сърпове и чукове.  Не мисля, че положението е за психиатър.  Мисля, че е за екзорсист.  ***     По-добре беше при Тошо бе, да! Има си хас! Тогава и презервативите не се огъваха… При подобно състояние на мисловния капацитет на биомасата, наричана „население“, защо да не взема да си създам една собствена религия? Те изпитват страшна жажда за езотеричен православен комунизъм, предаван от пророци като Путин, следващи завета на Сталин; мистично се включва и възхитата към стария другар Хитлер, а най-циментиращият елемент е всеобщата вяра в световната конспирация срещу славяните и НАЙ-ВЕЧЕ срещу България. Американци, евреи, еврогейове, африканци, извънземни сили – всички са ни вдигнали мерника… Е, как – при такова удобно състояние на общественото съзнание – да не се възползвам и да си създам една своя нова религия? Мисля, че ще имам повече от успешен старт, а благосъстоянието ми ще се сравнява с това на руски олигарх, вероятно. #BiznesPlan #ЗаминавамЗаДубай Ще се изнеса от града, потънал в смог и,   рай, където… „[ ”.  Ще си заживеем дружно и идилично с новите комшии – Джизъсови. Ще се плацикам в басейнче и ще си пишем поезия по цял ден със Златка.  Абе, Благо има ли сестра?  ***     Чудите се какво стана и защо заорахме предницата в канавката ли? Защото общественото съзнание е мъртво. Може да си пишем и да си разсъждаваме, колкото си искаме, но правим изкуствено дишане на труп.  Стадото е живяло по-добре при Тошо. Мислещите – не. Задаващите въпроси – не. Искащите и свобода към ракията и сиренето – не.  Стадото – да.  Без отговорности, всички (кадърни или не) са имали работа, която са работили, колкото да не зàспат, но са им казвали, че са най-великите, а резултатите им – най-добрите. Престъпления даже не е имало. А когато балонът им се спука през 1989 г., и реалността ги застигна, обявиха (по навик) Запада, капитализЪма, демокрацията за виновни. Махнаха им капаците от очите, медиите започнаха да работят по различни от НРБ-правилата и изведнъж престъпността се „роди“.  Ядоха безплатно със заемите на соца, които крепяха властта – напук на всякакви правила на икономиката – и когато им донесоха сметката, обявиха, че „едно време, га набивàхме кифтетата, беше хубаво; сега ни искат сметката – лошо!“  Бозата беше шес стинки, бе!  Беше… сега си плащаш лихвите за всички изкуствено евтини бозички, дето с смукал през живота си. И докато в други комунистически държави се възстановяват, в беге затъваме, защото промивката на мозъка е стигнала до далака. И си обичаме окупатора поробител. И песни му пеем, и венци му носим и пари с вагони му подаряваме. Наши.  Чудите се защо така ли? Защото тук… победиха те. Комунистите. И комунофилите. Няма демокрация, има постановка. И, ако се съмнявате, вижте си най-новите учебници по история на децата си. Както знаете – историята се пише от победителите.  *** И докато се пенявим и си правим изкуствено дишане на трупа, който наричаме обществено съзнание, ето какво ни казаха от БСП… от БСП, които не се свенят да се наричат наследници на БКП:   : „[…]ние не разполагаме де факто с тези пари. Имали сме ги преди половин година“.  Зачудих се защо, когато нямам пари да си платя, директно ми спират телефона и тока, а не ме изчакват за като имам. Защо така? Казах на оператора, като Нинова – ще ви дам на следващата заплата.  Не се получи, както го бях предвидил. Сега нямам телефон. Казаха ми да им се обадя, като проимам заплата. Дотогава – разговорите ми са „очи в очи“.  * Положението ви е ясно – докато за едни може когато си искат, както си искат, а други са притиснати да не могат, то винаги онези ще си правят каквото си поискат, както си искат, когато си искат. Ако се чудиш ти кой си в тази история – ти си тоя, който не може.   Абе, кво да ти разправям! При Тошо си беше по-добре…  P.S.  Чудих се на какво ми напомня КПКОНПИ… сетих се: на детски пластмасов пистолет. И, за да не стават обърквания, и някой да го помисли за истински и да вземе да го използва – е боядисан в жълто и розово.", "date": "2019.06.27", "title": "Какво му беше на комунизъма, какво не ви харесва?"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/397219-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%BE-%D0%B8%D0%B7%D0%B4%D0%B0%D0%BD%D0%B8%D0%B5-%D1%81%D0%BE%D1%84%D0%B8%D1%8F-%D0%B5-%D1%84%D0%B0%D0%B2%D0%BE%D1%80%D0%B8%D1%82-%D0%B7%D0%B0-%D0%BD%D0%BE%D0%B2%D0%B8%D1%8F-%D0%B7%D0%B0%D0%B2%D0%BE%D0%B4-%D0%BD%D0%B0-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD", "text": "Решението ще се вземе в началото на юли не от Skoda, а от централата на концерна във Волфсбург В списъка с фаворитите за новия завод на германския автомобилен концерн Volkswagen лидер е България с предложението си за производствена база до София. Турция е на второ място. Предварително решение за изграждането на предприятието ще се вземе до началото на юли, пише специализираното издание Automobilwoche,  Информацията му се различава значително от анализ на реномирания германски Handelsblatt, според който предварително решение вече има и то е в полза на Измир преди всичко заради сериозни финансови стимули от страна на турската държава.  Според Automobilwoche вече има вътрешнофирмени разговори за продажбата на производствен имот до София, а мястото, което концернът разглежда в Турция, е край Измир.  Баварското издание е категорично, че решението ще се вземе от централата на концерна във Волфсбург, а не от подразделението Skoda. Лично ангажиран и водещ процеса по подбор е директорът по производството и член на Борда на директорите Оливер Блуме, поясняват източници на изданието. Досега шефът на Skoda Бернхард Майер ръководеше операцията.  В завода се очаква да бъдат създадени между 4000 и 5000 работни места, а инвестицията от 1,3 млрд. евро го прави най-мащабния проект на Volkswagen за последните години.  Skoda би искала да задържи правото за вземане на решение, тъй като то е от голямо значение за дъщерната компания, за да получи тя капацитети в бъдещия завод. Наскоро от концерна заявиха, че капацитетите на марката в Чехия са натоварени на 120%, поради което Skoda спешно се нуждае от нови производствени линии. Смята се, че ако те бяха налични през мината година, чешкият бранд би могъл да продаде още 100 000 коли само през 2018 г.  Разбира се, остава въпросът за местоположението. Наскоро Турция нееднозначно подчерта пред германски журналисти, че очаква да спечели надпреварата с България. В преговорите със София обаче участват немалко австрийски банки и инвеститори, твърди още Automobilwoche.  Както е известно, германският Volkswagen Group обяви в края на миналата година, че търси място за нов свой завод в Източна Европа, който да стартира дейност през 2022 г. Директната капиталова инвестиция ще е над 1,4 млрд. евро и включва откриването на поне 5000 директно заети работни места. Впоследствие се очаква разкриване и на още хиляди допълнителни места в доставчици и обслужващи индустрии.  Заводът ще е от т.нар. multi-brand вид, тоест ще произвежда автомобили от различни марки под шапката на групата, включваща Volkswagen, Audi, Skoda, SЕАТ и други.  Идеята първоначално бе в него да се сглобяват два модела Skoda Karoq и SEAT Ateca, като бъде преместено сегашното им производство от завода на Skoda в Квасини, Чехия. В последните дни, обаче, се тиражира и информация, че в него може да се сглобяват и лимузините Volskwagen Passat.  Капацитетът ще е 1000 коли на ден, което прави около 360 000 на година.   \r\n  ", "date": "2019.06.27", "title": "Германско издание: София е фаворит за новия завод на Фолксваген"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/397220-%D0%BC%D0%B8%D0%BA%D1%80%D0%BE%D0%BF%D0%BB%D0%B0%D1%81%D1%82%D0%BC%D0%B0%D1%81%D0%B0-%D0%B2%D0%BB%D0%B8%D0%B7%D0%B0-%D0%B5-%D0%B2-%D1%87%D0%BE%D0%B2%D0%B5%D1%88%D0%BA%D0%BE%D1%82%D0%BE-%D1%82%D1%8F%D0%BB%D0%BE-%D1%87%D1%80%D0%B5%D0%B7-%D1%80%D0%B8%D0%B1%D0%B0-%D0%B8-%D0%BF%D1%80%D0%B8%D1%87%D0%B8%D0%BD%D1%8F%D0%B2%D0%B0-%D1%80%D0%B0%D0%BA", "text": "Учените отбелязват, че замърсяването на моретата и сладките води през последните десетилетия се е превърнало  в сериозен проблем       Микроскопични пластмасови частици влизат в човешкото тяло и причиняват рак чрез храна. До това заключение стигнаха след проучване в Института по океанология Р. П. Ширшов към Руската академия на науките.    Учените призовават за преминаване към ново поколение пластмаси, съобщава пресслужбата на института. \"Малките пластмасови частици (размер на микропластиците по-малък от 5 мм) имат много специфични физически и динамични свойства, променящи се с времето, прекарано в околната среда, и се считат за най-опасни, защото могат да влязат в човешкото тяло чрез миди и риби и да причинят ракови и репродуктивни нарушения и функции, ”- се казва в изявлението. В същото време учените отбелязват, че замърсяването на моретата и сладките води през последните десетилетия се е превърнало в сериозен проблем за човечеството и значителна заплаха за водната среда на планетата като цяло. Огромно количество отпадъци се е натрупало в океана и 90% от този боклук е пластмаса.     Във връзка с това учените от Института по океанология на Руската академия на науките изучават пластмасови проби от различни водоеми на планетата от Арктика до Антарктика, включително морето, езерата и някои реки, което позволява да се идентифицират редица особености на замърсяването с пластмасови микроструктури (протозои) с различен химичен състав, както и биоразграждането на различни видове пластмаси. \"Учените са установили, че новите пластмаси могат ефективно да се разграждат чрез микрофитите, които служат като храна за рибите и коремоноги. Резултатите могат да се използват за модифициране на пластмасовите изделия, за да се гарантира тяхната целенасочена биодеградация, заобикаляйки образуването на микрочастици, които са най-опасни за водните екосистеми и хората", "date": "2019.06.27", "title": "Микропластмаса влиза е в човешкото тяло чрез риба и причинява рак"}
{"url": "http://www.classa.bg/%D1%81%D0%B2%D1%8F%D1%82/item/397211-%D1%85%D1%8A%D1%80%D0%B2%D0%B0%D1%82%D0%BA%D0%B0-%D0%BE%D0%B3%D0%BB%D0%B0%D0%B2%D0%B8-%D1%81%D1%8A%D0%B2%D0%B5%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Министърката на външните работи и европейските въпроси на Хърватия беше избрана днес за генерален секретар на Съвета на Европа за пет години.   Тя спечели гласуването в Парламентарната асамблея на Съвета на Европа със 159 от общо 268 гласа пред белгийския министър Дидие Рейндерс. Бурич ще замени на поста норвежеца Торнбьорн Ягланд.", "date": "2019.06.27", "title": "Хърватка оглави Съвета на Европа"}
{"url": "http://www.classa.bg/%D1%81%D0%B2%D1%8F%D1%82/item/397212-%D1%81%D0%BA%D0%B0%D0%BD%D0%B4%D0%B0%D0%BB%D0%B5%D0%BD-%D0%B7%D0%B0%D0%BA%D0%BE%D0%BD-%D0%BE%D0%B1%D0%BB%D0%B5%D0%BA%D1%87%D0%B0%D0%B2%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%B0%D1%86%D0%B8%D1%81%D1%82%D0%BA%D0%B8-%D1%81%D0%B8%D0%BC%D0%B2%D0%BE%D0%BB-%D0%B2-%D1%80%D1%83%D1%81%D0%B8%D1%8F", "text": "  В текстовете се уточнява, че използването на свастика не трябва да става с цел пропаганда или реклама. Скандалните - наричани от мнозина - промени, които предизвикват остри критики в различни слоеве на обществото, се предприемат за да са по-свободни представителите на изкуството, аргументират се депутати. Според тях това не означава, че ще се промени отношението към Втората световна война, нито ще се реабилитира хитлеризма. 1655 присъди са произнесени през 2017 година по обвинение за пропаганда на нацизма в Русия, сочи статистиката. Повечето нарушители са глобени, но 10 на сто от наказаните са лежали в ареста. В Европейския съд вече има 11 жалби от руски граждани, че са несправедливо наказани заради нацисткия символ.     Руски медии припомнят, че зачестяват случаите на изрисувани свастики на паметници и по фасади на сгради. Пречупения кръст нерядко се появява и по време на протести или шествия на футболни фенове. Преди време депутатът Игор Зотов предложи да бъдат забранени татуировките на свастика. Този текст все още не е приет. Според музиканта Юрий Ледев свастиката е символ от дълбока древност, включително и сред някои славянски племена. Използвана е в Римската империя, както и по други части на света. Някъде е дори символ на Слънцето. Според него общественото мнение трябва да се развива и да прави разлика между нацизма и историята на символите на народите въобще. Руският парламент прие на първо четене закон, който значително смекчава използването на свастиката – символа на нацизма. Позволява се вече появата на пречупения кръст в учебници, художествената литература и филми, както и в науката и с учебни цели. Текстът на новия закон е качен на сайта на Руската дума.  ", "date": "2019.06.27", "title": "Скандален закон облекчава използването на нацистки символ в Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397213-%D0%B0%D0%BF%D0%B8-%D0%B8%D0%B7%D0%BB%D1%8A%D0%B3%D0%B0-%D0%B8-%D0%B8%D0%B7%D1%80%D0%B8%D1%82%D0%B0-%D1%84%D0%B8%D1%80%D0%BC%D0%B0,-%D0%B7%D0%B0-%D0%B4%D0%B0-%D0%BA%D1%80%D0%B5%D0%BF%D0%B8-%E2%80%9D%D0%B7%D0%B0%D0%B4%D0%BA%D1%83%D0%BB%D0%B8%D1%81%D0%B8%D0%B5%D1%82%D0%BE%E2%80%9D-%D0%B2-%D0%B1%D0%B8%D0%B7%D0%BD%D0%B5%D1%81%D0%B0-%D1%81-%D1%82%D0%BE%D0%BB-%D1%82%D0%B0%D0%BA%D1%81%D0%B8%D1%82%D0%B5", "text": "  Хватките, са повече от скандални.  Те доказват, че бизнесът с винетките и тол-таксите се управлява по недопустим начин, а институциите се контролират от външни сили. За какво става дума: „Телетол“ АД е софтуерна компания, в която участват само млади хора, завършили основно в Лондон. Те решават да разработят мобилно приложение и да се регистрират като доставчик на тол-услуги. „Преживяхме административен шок. Ние не сме кандидатствали за обществена поръчка, а искахме да се регистрираме като доставчик на тази услуга, което би следвало да е бърз процес. За 6 месеца не успяхме да се регистрираме, въпреки, че процедурата би следвало да е в рамките на 2 седмица. В продължение на месеци бяхме лъгани, разигравани, манипулирани. Включително бяхме препратени да контактуваме само и единствено с лице,  наречено Христо Атанасов, но след многократни опити да се свържем с него, направихме проверка и се оказа, че такова лице не работи в нито една дирекция на Агенция „Пътна инфраструктура“ , каза на специална пресконференция Лиляна Деянова от „Телетол“ АД.   Младите хора решават да се борят до край и се обръщат за помощ към европейските институции. Благодарение на това, на 15 май т. г. се подписва договор с АПИ.  Всичко е законно и нормално. Само че неочаквано започва ходене по мъките.  АПИ не предоставя достъп на фирмата до тол-системата, въпреки задължението им да го сторят.  По този начин незаконно се блокира работата. „Бяхме отново разигравани и лъгани. След над 10 писмени и устни запитвания и искания да ни бъде предоставен достъп до системата на АПИ, Олег Асенов – шефът на тол-управлението обясни, че те не могат да предоставят достъп до тол-системата, а трябва това да направи фирмата, която я е създала -  .  Беше ни намекнато, че нашата работа няма да стане, \"защото зад нас не стои човек или хора\". Никъде в закона не съществува такова \"условие\". Ние, като граждани, четем законите и искаме те да се изпълняват точно така, както са написани. Там не пише за никакъв \"човек“, който да е гарант пред АПИ, обясни Мартин Димитров, обявен от \"Форбс\"- България за един от най-успешните млади хора под 30 години у нас.  Абсурдът е, че АПИ прекратява договора им  с едно прессъобщение, в което пише, че „Телетол“ има „техническа несъвместимост“ със тол-системата в АПИ. „Как е възможен такъв извод, след като на нас не ни е даден никакъв достъп до тази система. Те дори не знаят какъв продукт предлагаме.“, обясниха младите хора. Още по-скандалното е, че от АПИ отказват да им предоставят решението и мотивите за прекратяване на договора с обяснението, че това е секрена информация. По този начин ведомството блокира възможността от „Телетол“ да си търсят правата в съда, тъй като прессъобщението не е административен акт.     „Наложи се да станем и адвокати, защото нашите се отказаха като видяха с какви хора трябва да се борим. Десетки фирми още искат да се регистрират, но не успяват. Монополът не е добър за никой. Искаме да се конкурираме, но не на база кой кого познава“, допълни той. Димитров определи като институционална некадърност факта, че сегашният монополист „Интелигентни Трафик Системи“  . „България е единствената държава в света, където се плаща за грешка. Купуваш си винетка за една години и грешката ти струва близо 100 лева. После, за да я поправиш, даваш още толкова, а ако отново сбъркаш, е двойно. Това се дължи на тоталното нежелание това да се промени“, допълни още той.  Монополистът Оказва се, че фирмата монополист е сключила договора си с АПИ за предоставяне на тол-услуги един ден преди да бъдат публикувани условията, на  които трябва да отговарят доставчиците. Още повече, че за този един ден те са предоставили цялата документация, УС на АПИ се е събрал, взел е решение и е подписал договора с тях. Такова безобразия и потъпкване на закона може да се случи само в България, категорични са експерти.   Снимка: \"Телетол\"   Бърза проверка на Фрог в Търговския регистър установи, че точно когато е подписван договора, се извършва странно прехвърляне на акции – дружеството първо е акционерно, за кратко става с едноличен акционер и после пак става с няколко собственици. Освен това точно тогава два пъти сменя и адреса си. Въпроси Учихме в чужбина и се върнахме в България, за да променим нещо. Поставени сме в условия, в които законите не важат, а се разпореждат някакви тайни \"фактори\". АПИ не се управлява нито от министъра, нито от държавата. За това имаме и въпроси, които искаме да отправим и към министър-председателя Бойко Борисов. Те са следните: - Къде е тол-системата – в държавата или във фирмата изпълнител? - Как така държавата няма достъп до системата? - На базата на какви аргументи ни бе прекратен договора? - Кой има интерес да има монопол на пазара? - Има ли „човек“ зад кулисите, който  контролира държавните институции? Според нас трябва да има минимум 10 доставчици на тол-услуга и по-добрият трябва да спечели. Ще сезираме прокуратурата за престъпления по длъжност от страна на шефа на тол-системата и УС на АПИ.  Според изискванията всеки доставчик на такава услуга следва да получава комисионна от 5% - така е фиксирано в европейските регламенти. От нас бе поискано да сключим договор за 7%. Това е още нещо, за което ще бъдат сезирани институциите. „Има загуба на суверенитет в лицето на АПИ и на цяло министерство - МРРБ. Страшно е това, което се случва в България, но тя се е справяла с по-големи проблеми и с по-лоши хора. Може да ви изглеждаме наивници, но ще продължим да се борим, законът трябва да е над всичко и всички. Открито сме против институциите ни  да не се управляват от хората, които виждаме и сме избрали, а от задкулисието.“, казаха още от „Телетол“. По думите им никой в България реално не знае дали изобщо е изградена тол-системата в страната. Агенция „Пътна инфраструктура“ против всички правила на правото и логиката, излъга и изхвърли напълно редовна фирма за събиране на пътни такси от винетки, за да закрепи позициите в бранша на едно конкретно избрано дружество. Това се случва с абсурдни и нагли методи, присъщи на мафията – пробутване на фалшиви служители от АПИ, блокиране на достъп до тол-системата и предупреждения от рода на „трябва да имате човек“.   Екип Фрог Нюз", "date": "2019.06.27", "title": "АПИ излъга и изрита фирма, за да крепи ”задкулисието” в бизнеса с тол-таксите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397214-%D0%B7%D0%BB%D0%BE%D0%B2%D0%B5%D1%89%D0%B8-%D1%81%D0%B8%D0%BB%D0%B8-%D0%B2%D0%BE%D0%B4%D1%8F%D1%82-%D0%BC%D0%B5%D1%82%D0%BE%D0%B4%D0%B8%D1%87%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B7%D0%B0-%D1%83%D0%BD%D0%B8%D1%89%D0%BE%D0%B6%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B8-%D0%BA%D0%B0%D1%82%D0%BE-%D0%BD%D0%B0%D1%80%D0%BE%D0%B4-%D0%B8-%D0%BD%D0%B0%D1%86%D0%B8%D1%8F", "text": "Кой политик през тези три десетилетия излезе пред народа и заяви, че е на страната на българското общество, на страната на онези от мнозинството, които милеят за издигане на националното самосъзнание, укрепване на духа, единението и вярата, че бъдещето е в ръцете на избора на всеки българин. Тишина! Потънали в дюшеците на безхаберието и размити във враждите за господството на материалното, родните политици пропуснаха да разберат, че истинските водачи от рода Дуло са пример за утвърждаване на онзи героичен подвиг на смелото българско сърце, онова нематериалното, което избрано да защитава народа си, умира в негова чест, посочено от народа си.     Години наред в празнословията, пълнещи ефира на българската политика, не успях да чуя адекватна държавническа реч, свързана с проблемите на българите зад граница, с тревожните тенденции по подмяната на българската история, тегобите около образователната катастрофа, промиваща цели поколения мозъци. Днес всички говорят за пари! В националния ни парламент вече е безпредметно да се говори за разбуждане на българщината и обединение на народа около своя исторически корен. Истинските държавниците винаги остават в историята, запечатани в аналите. Те са непреходни и никакво зло или врагове нямат замаха да изтрият извора на истината – силата, вписала ги в корените на историята ни. Днешните народни избраници не подчиняват политическите си действия на пълноценното добруване на нашия народ, на възможно най – добрата перспектива за страната ни, на българщината. За съжаление и тогава, и днес зловещи сили водят методична политика за унищожаването ни като народ и нация. На България й трябват най-кадърните, честни, достойни и предимно най-ярки личности, синове и дъщери на нашия народ, преди всичко и основно с национално самосъзнание и с ясно открояващо се самочувствие, които носят българщината в сърцето си и я пазят като зениците на очите си. За такива личности плаче днес България, че да я има и утре, че и след още 1000 години. Четете си историята и я пазете като очите си! Всяка историческа битка, победа или загуба трябва да се превърне в повод за равносметка, за градивен поглед не толкова в миналото, колкото в бъдещето. Така или иначе, всички сме задължени на безсмъртния дух на тези, които градиха България. Ако те имат възможност да погледнат какво става с царството и народът им днес, не биха останали равнодушни. Всички сме отговорни за общото ни минало и бъдеще. Издигането на националното достойнство и самочувствие е дълг на всеки един българин, където и да се намира по света. Да се бориш за свободата е свято дело. Това е най – висш пилотаж на управление, усет, знание, стратегия, вяра и родолюбие, каквото днес у нашите политици за жалост отсъства. Дано все повече млади хора патриоти влязат в политиката, за да извадят държавата ни от тресавището. Едно е да си построил НДК и две магистрали, друго е да си построил пределите на България по време на Първото Българско Царство. Най – важно е националното достойнство и съхраняване на българщината, потъпквана от поколения политици с цел обезличаване на българския дух и гордост. От липсата на познания по история и представа кои са героите от миналото, няма просперитет нито в бъдещето, нито в образованието. Политика, която се крепи на антибългарски прийоми и изкоренява миналото от учебниците по история, ще падне като дърво отсечено в корена. Ето защо веднъж – завинаги българският народ трябва да очертае националните си приоритети, неотклонно свързани с опазване на моралните устои на обществото и историческата слава на България! И, докато се бавим и туткаме с разни консервативни размисли, не е далеч времето, в което други алчни завистници ще ни измъкнат изпод носа Родината и насилствено ще напишат чужда история, избождайки очите и на политиците ни и на обществото!  ", "date": "2019.06.27", "title": "Зловещи сили водят методична политика за унищожаването ни като народ и нация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/397215-%D0%B2%D0%BB%D0%B0%D1%81%D1%82%D1%82%D0%B0-%D0%BE%D0%B1%D1%8F%D0%B2%D0%B8-%D0%BE%D1%82%D0%BA%D1%80%D0%B8%D1%82-%D1%82%D0%B5%D1%80%D0%BE%D1%80", "text": "Сега ще видите двата последни поста във Фейсбук на комисар от Комисия за енергийно и водно регулиране (КЕВР), от когото зависи определянето на цената на електроенергията за битовите потребители от понеделник 1-ви юли.      По-големият и придружен със снимка пост е от тази сутрин, в който комисаря обявява, че “за бой се стяга”. Предишният му пост е от преди 18 дни и можете да го видите в долния десен ъгъл на снимката. Той е датиран от 7-ми юни и е меко казано нелюбезен към българските граждани. Ще се опитам да ви разшифровам, какво е искал да каже на сънародниците ни този слуга на народа. На същия ден, 7-ми юни,  по-рано в сградата на КЕВР се проведе обществено обсъждане на проекто Решението на регулатора за новите цени на електроенергията за регулирания пазар от 1-ви юли. На въпросното обсъждане присъствах и аз и това е документирано във фотос от сайта на самата КЕВР, който своевременно ви показах (синята стрелка сочи мен, а бялата – омбудсмана – пчеличката Мая):     На 11-ти юни в статията ми  “ ” ви разказах подробно и детайлно, какво и как се случи на това обсъждане, където твърдо настоях КЕВР да прекрати процедурата за определяне на новите цени, защото умишлено, нарочно, грубо и многократно са нарушили Закона за енергетиката (ЗЕ). Именно същият комисар напусна залата за обсъждане, за да провери дали правилно съм цитирал ЗЕ и в края на обсъждането призна правотата ми, но … той излъга! Той каза, че текста от ЗЕ, който е погазен няма самостоятелен статут, а зависил от нещо си друго, но не спомена какво точно. На 14-ти юни аз и още един буден гражданин депозирахме в КЕВР “ “, с което също можете да се запознаете в този блог. На практика в Становището много по-подробно и детайлно е развита, показана и доказана тезата ни за исканото прекратяване на процедурата за определянето на новите цени. До днешна дата КЕВР не е изпратил отговор на Становището, макар такъв да е обещан. И сега да се върнем на поста на комисаря от 7-ми юни. Той обвинява всички български граждани, в това число мен и другия съвносител на Становището срещу порочните практики на КЕВР и на него самия, като го доукрасява с желание да се харесаме на медии. Няма доказателство, че поне една “българска медия” е отразила и оповестила справедливата ни гражданска позиция. И сега следва най-интересното. На вас се пада честта сами да решите и определите, за какъв “бой се стяга” въпросния комисар. ЖОКЕР! Ако процедурата бъде прекратена и РЕстартирана, според изискването на ЗЕ, ще стане ясно, че цената на електроенергията за битовите потребители не само че не трябва да се повишава, обещано с около 3,5%, но даже може и трябва да падне с повече от 3,5%. Окончателното Решение на КЕВР за новата цена ще бъде оповестено официално или в края на настоящата седмица или в началото на следващата.      ", "date": "2019.06.27", "title": "Властта обяви открит терор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/397216-%D1%81%D0%BB%D0%B0%D0%B2%D0%B8-%D0%B8%D0%B7%D1%80%D0%B8%D0%B3%D0%BD%D0%B0-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B2%D0%B8-%D0%BA%D0%B0%D0%B6%D0%B0%D1%82,-%D1%87%D0%B5-%D0%BF%D0%B0%D1%80%D1%82%D0%B8%D0%B8%D1%82%D0%B5-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B8%D0%BC%D0%B0%D1%82-%D1%81%D0%BF%D0%B5%D1%81%D1%82%D0%B5%D0%BD%D0%B8-50-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0", "text": "Започва още една седмица, в която говорителите на партиите ще вият на умряло за партийната субсидия от 1 лев. Драгомир Стойнев, Румен Гечев и Крум Зарков от БСП пак ще вият, че 1 лев субсидия е „разстрел на демокрацията“, след който „партиите ще изчезнат“. Ако БСП наистина са толкова загрижени за демокрацията, да бяха участвали в референдума като агитират срещу предложението за 1 лев субсидия. Ама не участваха. Явно са очаквали, че референдумът е нещо, което ще го намажем с ракия и ще мине. В контекста на днешното виене на умряло е изключително важно да припомним, че нито една от големите партии не се регистрира в ЦИК, за да участва в кампанията за референдума през 2016 г. Нямаше ГЕРБ, нямаше ДПС, нямаше ВМРО, нямаше НФСБ, нямаше АТАКА, нямаше ВОЛЯ, нямаше и БСП. Тогава на БСП не им е пукало, че 1 лев субсидия ще унищожи демокрацията, както твърдят сега. Ами, след като сами доказвате, че не ви пука за демокрацията – изчезнете! Наистина изчезнете!  Или пък просто приемете факта – пряката демокрация ще ви отнеме много – цели 12,23 лв. от субсидията. Йордан Цонев от ДПС пак ще вие най-много, че с 1 лев субсидия партиите ще станат зависими от икономическите субекти. Той даже започна виенето още вчера по БНР. Интересно ми е да попитам – при 13,23 лв. ДПС грам ли не е зависима от икономическия субект, собственик на ТЕЦ-Варна и пристанище „Езерово“?  Всъщност, Йордан Цонев нелепо се опитва да заблуди, че огромният проблем с политическата корупция и черните каси на партиите се лекува със субсидия от 13,23 лв. на глас. Нима кражбата на субсидии е спряла другите кражби – от търговия с влияние, от приемане на лобистки закони, от раздаване на обществени поръчки? Отговорът е ясен на всички. Ако няма субсидия от 13,23 лв., ДПС предлага алтернатива на инат – да излекува болестта „Политическа корупция“, като се приеме от всички, че тя вече не е болест за лекуване. И предлага това да стане по „американски модел“, който въобще не е американският. Явно ДПС са открили нова Америка – не тая на Колумб. Тезата, че с 1 лев субсидия партиите ще станат зависими от бизнесмените отдавна я развива и самият финансов министър Владислав Горанов. И пак ми е интересно да попитам – 13,23 лв. субсидия спасиха ли финансовия министър от това да живее безвъзмездно в тузарски апартамент на бизнесмен? И всъщност – какви зависимости го спасяват да е още министър, въпреки извършеното престъпление по надписването на партийните субсидии? Тази седмица пак ще вият и от ГЕРБ – как субсидията от 1 лев не е добра идея, но изпълняват волята на народа. Истината е, че на ГЕРБ въобще не им пука за волята на народа. Ако не бяхме осветили надписването на партийните дотации с милиони левове, темата за едното левче субсидия въобще нямаше да е на дневен ред. Но стана – на 942-ия ден от референдума. Тази седмица по темата за партийните субсидии пак ще вият на умряло и придворните политолози, социолози, журналисти. Политолозите вече се събраха и пак се подписаха под общо писмо колко е опасна субсидията от 1 лев. Ще рече човек, че са притеснени от думите на Борисов, че при 1 лев субсидия партиите няма да има с какво да плащат на политолозите. Между другото, с изненада установих, че председател на българската секция на организацията „Прозрачност без граници“, подписала се във въпросното писмо, е бившият член на БКП и бившият преподавател по „Научен комунизъм“ – другарят Огнян Минчев. И тая организация тука сме си я направили „по нашенски“ – чиста „българска работа“. А както пише Иван Хаджийски, българската работа – „това е работа необмислена или недомислена, зле започната, без ръководство или нескопосно ръководена…“ Дали и горките български медии не са притеснени от орязването на субсидията, след като стана ясно, че най-голямото перо от нея е отивало по посока медии?  „От цялото това намаляване (на партийната субсидия) най-много ще се засегнат медиите – даже се опасявам да не ви намалят заплатата заради това“. Наглото изказване е от миналата седмица – направи го Хамид Хамид от ДПС пред колегата Антон Хекимян. Разбира се, журналистическата гилдия не намира проблем в тия думи и затова няма никаква позиция. Но пък намира време да ви обясни колко е опасен „популизмът“ на „гологлавия шоумен“ и „гологлавия лешояд“. Всъщност, вече имам ново любимо изказване, направено по мой адрес. В предаване на близката до властта телевизия „Европа“, Георги Коритаров и гостите му са дали оценка колко е прост народът, подкрепил референдума. Според самия Коритаров, на референдума са гласували огромно количество невежи, поддали се на шоупопулизма на един телевизионен аятолах. Телевизионният аятолах съм аз. Не си заслужава да коментирам надълго Коритаров, защото през годините той загуби много по-ценни неща от малката си масичка. И няма как да е другояче – вече не води от „пещерата, която прави свободата“. Преди около 20 години бившият шеф на СЕМ (тогава НСРТ) Димитър Коруджиев ме нарече „сатана“. Преди 18 години писателят Александър Томов, също бивш шеф на СЕМ, написа памфлет, в който аз бях квалифициран като „варварин“ в ново време. Днес съм повишен в „телевизионен аятолах“. За всичките наведени политолози, социолози и журналисти, проблемът на държавата винаги са „сатаните“, „новите варвари“ и „аятоласите“ – никога не са крадливите политици. Ще ги чуете и тази седмица – от сутрин до вечер ще вият как въпросът за партийните субсидии е твърде сложен, че не трябва да се бърза, че трябват сериозни анализи и изчисления, че трябват дебати. Бла-бла-бла. Помнете ми думата – някой ден така ще говорят и за мажоритарния вот: „Да не бързаме, ще трябва време за задълбочен анализ, пък и районирането трябва да се прави поне 2 години…“ Всъщност, чухте ли наведените политолози, социолози и журналисти да бъдат безкомпромисно критични за дългогодишното престъпно надписване на партийните субсидии с десетки милиони левове? Няма как да ги чуете. Ще ви кажа какво още няма да чуете от тях по темата за партийните субсидии. Те никога няма да кажат, че при 1 лев субсидия партиите ще получат 3 милиона лева. Не, те ви убеждават, че 3 милиона лева от вашите пари всъщност са нула лева.  Те никога няма да кажат, че освен тия 3 милиона лева, партиите в Парламента ще продължат да получават и онези 6 милиона лева на година за т.нар. „представителни“ – за съветници, за секретарки, за кафенце. Стават 9 милиона лева. Но 9 милиона лева от вашите пари са нула лева – това ви убеждават. Наведените политолози, социолози и журналисти никога няма да кажат, че партиите в Парламента имат спестени 50 милиона лева! Не, те ще ви кажат, че при 1 лев субсидия партиите ще фалират. Те никога няма да ви кажат, че високият размер на субсидията е изцяло в полза на големите партии и безапелационно убива шансовете на малките. ГЕРБ има спестени 23 милиона лева, а БСП и ДПС са с по 6,5 милиона лева. Да видим малките – „Глас народен“ има 208 000 лева, ДБГ – 144 000 лева, АБВ – 111 000 лева, СДС – 32 000 лева, създадената от Иван Костов ДСБ – 11 000 лева, а „ДА България“ има 769 биткойни. Но наведените всичколози ви казват, че при 1 лев субсидия ще се ударят малките партии. Даже ви го казват в момент, в който стана ясно, че големите партии са лапали пари от гласовете, получени за малките партии. Фамозно. Наведените никога няма да ви кажат, че дадените наготово милиони от субсидия въобще не насърчават партиите да събират членски внос и дарения от физически лица. Във всяка нормална демократична страна партиите разчитат в огромна степен на съмишленици, които споделят политическите идеи и каузите на съответната партия. И тези съмишленици финансират политическите формации с членски внос и дарения. Този процес е необходимо условие за водене на автентичен политически живот.  Оказа се, че у нас единствената партия в Парламента, която е получила дарения от физически лица през 2018 г. е БСП. Другите не са декларирали и един пробит лев дарение. Подобно е положението и с членския внос. Всичките партии, които получават субсидия, са събрали от членски внос общо 1,7 млн.лв. (като 938 000 лв. от тях ги е събрала БСП). Тази обща сума от 1,7 млн. е с 200 000 лв. по-малко от субсидията само на партия ВОЛЯ. ВОЛЯ, АТАКА и „Възраждане“ не са декларирали нито една стотинка от членски внос. Най-голямата партия ГЕРБ пък е събрала от членски внос едва 161 000 лв. Дори малката извънпарламентарна партия „Движение България на гражданите“ е получила повече от членски внос – 167 000 лв. Нормално – те си нямат милионна субсидия, получена наготово. Ще отбележа, че в Холандия партиите се издържат основно от членски внос, като държавното финансиране, въпреки че е законово уредено, не играе съществена роля. Подобно е положението в Швейцария и Малта. Това наведените няма да ви го кажат. Наведените няма да ви кажат и че партиите не развиват позволената им от закона издателска дейност. Т.е. партиите нямат никакви авторски права и интелектуална собственост, от които да печелят. На партиите им е по-лесно да платят на наведените и да се рекламират чрез тях. Наведените няма да ви кажат, че партиите, разбира се – големите, имат и имоти, от които могат да печелят. Няма да ви кажат, че множество офиси на основните партии тънат в разруха и са затворени, вместо в тях да се води някакъв партиен живот. Наведените обаче ви казват, че на партиите им трябват големи субсидии, за да водят… партиен живот. Няма обаче да ви кажат, че тоя партиен живот всъщност са семинари в приятни курорти, на които жените си правят селфи за фейсбук с Бойко, а Цецка Цачева пее „Цъфнал ГЕРБ“ и песни на Булат Окуджава. Наведените няма да ви кажат и как партиите използват парите от държавната субсидия за гнусен политически пи ар – ходят партийните ръководители и даряват печки и хладилници на угнетени и изстрадали българи. А всъщност си купуват фалшиво благородство, защото парите за тези печки и хладилници са дошли от същите тези угнетени и изстрадали българи. Наведените ще ви кажат, че в това няма нищо лошо – парите се връщат при хората. Но и тук ще ви излъжат. Защото партиите, за да трупат пари на влог, постепенно се отказаха и да правят щедри дарения. Забележете – през 2012 г. ГЕРБ дарява 3,4 млн. лв., а през 2013 г. – 3,1 млн. лв. И изведнъж щедрото сърце на партията става каменно – през 2015 г. ГЕРБ дарява… едва 183 000 лв., през 2016 г. – 106 000 лв., през 2017 г. – 157 000 лв., през 2018 г. – 165 000 лв. Познайте колко е дарила БСП миналата година – 6000 лв. Ех, можеше малко повече да им се откъсне от „червеното сърце“ – поне в годината, в която са получили 2 милиона лева над законно полагаемото. Но най-важното, което наведените няма да ви кажат е, че за крадливи партии и 1 лев е много. Няма да се възмутят и да попитат: „Ало, партиите да не сте семейство, че да държите пари за черни дни, в случай, че някой се разболее? Или сте семейство? Ами, ако сте такова, ще се оправяте като всяко българско семейство – с колкото има. А за вашето семейство има 1 лев.“    ", "date": "2019.06.27", "title": "Слави изригна: Никога няма да ви кажат, че партиите в Парламента имат спестени 50 милиона лева!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397217-%D0%B0%D1%80%D1%82%D0%B5%D0%BA%D1%81-%D0%BD%D0%B8%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D0%BC%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B8%D0%BC%D0%B0-%D0%B2-%D1%82%D0%BE%D0%B2%D0%B0-%D0%B5-%D0%BD%D0%B0%D1%88%D0%B0%D1%82%D0%B0-%D0%B2%D0%B8%D0%BD%D0%B0", "text": "  Строителната компания \"Артекс\" пусна видео обръщение в социалните мрежи. В него арх. Пламен Мирянов-син отговаря на атаките срещу фирмата с позитивен клип и цитати от институции, че имат разрешително за строежа на \"Златен век\".              ", "date": "2019.06.27", "title": "\"Артекс\": Ние инвестираме в България! Нима в това е нашата вина?"}
{"url": "http://www.classa.bg/%D1%81%D0%B2%D1%8F%D1%82/item/397207-%D0%B5%D0%B4%D0%BD%D0%B0-%D1%82%D1%80%D0%B5%D1%82%D0%B0-%D0%BE%D1%82-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%BE%D1%82%D0%BE-%D0%B3%D0%BE%D1%82%D0%B2%D0%B0%D1%80%D1%81%D0%BA%D0%BE-%D0%BE%D0%BB%D0%B8%D0%BE-%D0%B2-%D0%B5%D0%B2%D1%80%D0%BE%D0%BF%D0%B0-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B5-%D1%84%D0%B0%D0%BB%D1%88%D0%B8%D0%B2%D0%BE", "text": "Около една трета от използваното готварско олио (UCO – Used Cooking Oil) в Европа, вероятно е фалшиво, предаде източник от индустрията за биогорива пред Euractiv, предупреждавайки Брюксел да „помисли отново“ за начина, по който се следи цялата верига на доставки. „Това е така, защото приблизително 70 страни, които доставят UCO (масла и мазнини, класифицирани от Европейския каталог за отпадъци като общински отпадъци се използват за готвене в хранително-вкусовата промишленост, ресторантите, заведенията за бързо хранене и на потребителско ниво, както и от домакинствата - бел.ред.) нямат капацитета да събират, обработват, сертифицират и изнасят почти 3,5 млрд. литра, които ще бъдат консумирани през 2019 г.“, посочва източникът, добавяйки: „Особено когато става ясно, че много страни извън ЕС също се нуждаят от повече от олиото на своите пазари“.      Съгласно преразгледаната директива за възобновяема енергия, UCO се отчита двойно. На теория, това значи, например, че ако консумацията на UCO е 2%, тя ще бъде 4% от общата енергия, използвана в транспорта. По този начин това се разглежда като лесно решаване на въпроса за постигането на целите за по-чист транспорт. На практика обаче нещата са по-сложни. Великобритания и Холандия наскоро започнаха официални разследвания на компании, които твърдят, че продават неустойчив биодизел, съдържащ палмово масло. Източници от ЕС споделиха пред Euractiv през май, че наблюдението на изпълнението на директивата остава до голяма степен отговорност на страните членки на ЕС. Критиците сочат, че има скрита връзка между UCO и палмовото масло, което блокът реши да премахне поради риска от непреки промени в земеползването от използването на биогорива (ILUC - Indirect Land Use Change). „При сценарий, в който UCO привлича супер премийно финансиране заради двойното отчитане, където е евтино и лесно да се направи така, че палмовото масло да изглежда като UCO и където регламентът не е адекватен за предотвратяване на измами, тогава е очевидно, че нашите UCO са фалшиви“, добавя източникът. През 2016 г. Европейската сметна палата публикува доклад и предупреди за скритите опасности при биогоривата с двойно отчитане и особено по отношение на UCO. “Системата за сертифициране на устойчивостта на биогоривата на ЕС не е напълно надеждна поради слабостите в процедурите на ЕК и последващия надзор за доброволните схеми“, се посочва в доклада. Лора Бъфет от NGO Transport & Environment посочва: „От решаващо значение е властите да прилагат ефективен мониторинг върху веригите на доставки на биогорива и да провеждат разследвания, когато е необходимо“.  ", "date": "2019.06.27", "title": "Една трета от използваното готварско олио в Европа вероятно е фалшиво"}
{"url": "http://www.classa.bg/%D1%81%D0%B2%D1%8F%D1%82/item/397208-%D0%B1%D0%BB%D0%B8%D0%B7%D0%BA%D0%B8%D1%8F%D1%82-%D0%BF%D0%B5%D1%80%D0%B8%D0%BC%D0%B5%D1%82%D1%8A%D1%80-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D0%B2%D0%B0%D0%BB%D1%8F-%D0%BD%D0%BE%D0%B2%D0%B8%D1%8F%D1%82-%E2%80%9E%D0%BF%D0%B0%D0%BD%D1%86%D0%B8%D1%80-%D1%81%D0%BC%E2%80%9D", "text": "Нова ракета, мощен радар, подобрено шаси и два пъти по-добри бойни показатели - руският министър на отбраната Сергей Шойгу каза, че скоро ще приключи работата по зенитно-ракетния комплекс „Панцир-СМ“. Този комплекс ще бъде последната линия на отбрана на много стратегически важни обекти на страната, както и ще покрива на далечни разстояния въздушни удари. Два пъти по-бърз Според Шойгу комплексът ще бъде готов до 2021 година. Юрий Борисов, който тогава беше заместник-министър на отбраната, говори за модернизацията на ЗРК още през 2017 година. Щяха да я започнат серийно в края на 2019 г., но очевидно проектът трябваше да бъде финализиран. Изпитанията са успешни: на 6 април заместник-командирът на ВКС, генерал-лейтенант Юрий Грехов, съобщи, че „Панцир-СМ“ показва висока ефективност при бойни стрелби по малки по размер квадрокоптери, удряйки всички безпилотни апарати. Резултатът е впечатляващ: малките дронове са изключително трудна цел за противовъздушни отбранителни системи.     „Доколкото ми е известно, на „Панцир-СМ“ ще се инсталира нова радарна станция на базата на фазова антенна решетка с активни излъчватели“, коментира Виктор Мураховски, главен редактор на списание „Арсенал\" на Отечество“. „Разбира се, обхватът на действие ще се увеличи значително, изборът на цели и имунитет към заглушаване ще се подобри - в сравнение с „Панцирм-С1“, който е в експлоатация. В допълнение, разработчикът обеща нова ракета. Боеприпасите ще получат друга мощ, ще бъдат по-устойчиви на претоварване“, допълни той. Преди това е получена информация за ракета, която ще развива скорост два пъти по-висока от стандартните боеприпаси 57Е6Е на Панцир-S1 - 3000 метра в секунда срещу 1300. Обхватът на ЗРК ще се увеличи до 40 километра, което вече е сравнимо с противоракетните системи със среден обсег и радиусът на откриване на целта ще се увеличи от 36 на 75 километра. „Панцир-СМ“ ще бъде в две версии - ракетна (24 ракети на комплекс) и ракетно-артилерийска (12 ракети на комплекс). Освен това се обмисля възможността за инсталиране във всяка изстрелваща клетка пакет от четири малки противовъздушни ракети за борба с малки цели като безпилотни летателни апарати, ракети от залпови системи и минохвъргачки. Като база за „Панцир-СМ“ е избрано многоцелевото шаси Камраз-53958 „Торнадо“ с колесна формула 8х8 и товароносимост от 25 тона. Мощността на двигателя от 550 конски сили ще позволи на комплекса да достигне скорост до 90 километра в час. Резерв за захранване - 1200 км. Характеристиката на шасито е кабина, обединена с „Тайфун-К“. Машината може да издържи удара от бронебоен запалителен куршум от SVD снайпер. „Друг важен момент: министърът поясни, че „Панцир-СМ“ ще се превърне в междуспецифичен комплекс“, подчертава Мураховски. „Очевидно, за разлика от съществуващия днес ЗРК, „Панцир-СМ“ ще отиде не само във въздушните сили, но и във въздушнодесантните сили. Известно е, че комплексът ще бъде инсталиран на кораби на Военноморските сили. Доколкото ми е известно, наземните сили не смятат този комплекс за приемане в структурите на противовъздушната отбрана и са ориентирани, както аз го разбирам, към противовъздушна артилерия („Деривация-ПВО“) и противовъздушни ракетни системи. \" Боен опит Панцир-СМ е разработен, като се има предвид опитът от бойното използване на „Панцир-С1“ в Сирия. Още през 2015 г. няколко ЗРК се прехвърлиха на авиобаза „Хмеймим“, за да покрият обединението на руските войски. И техните бойни екипажи не седят със скръстени ръце. В началото на октомври 2017 г. се съобщава, че „Панцир“ са унищожили две ракетни установки на „Ислямска държава“. Два месеца по-късно терористите отново започнаха ракетна атака срещу руската авиобаза и „Панцир“ отново отблъснаха атаката. В края на 2017 г. Сергей Шойгу каза, че като цяло те са унищожили 54 ракети и 16 безпилотни летателни апарати. „Панцир“, които са част и от сирийската противовъздушна отбрана, взеха активно участие в отблъскването на ракетната атака на САЩ и техните съюзници по целите в страната на 14 април 2018 г. Според официални данни на руското министерство на отбраната, американците са изстреляли 103 крилати ракети, а сирийските оръжия за противовъздушна отбрана са прихванали 71 от тях. Тази година „Панцир“ влезе в битка на 6 май и заедно със системата за противовъздушна отбрана „Тор-М1“ прихвана 27 ракети, изстреляни от бунтовници към „Хмеймим“. Според руските военни, нито една от тях не е достигнала целта. Такава висока ефективност е резултат от прецизната работа по грешките и фина настройка на ЗРК. Виктор Мураховски припомни, че в началото на сирийската операция на руските войски е имало неофициални слухове за недостатъчно точната работа на Панцир с безпилотни самолети и други малки по размери цели. Но днес, според експерта, военните твърдят, че ефективността на ЗРК е близо сто процента. Очевидно новият „Панцир-СМ“ постигна почти абсолютна точност.  ", "date": "2019.06.27", "title": "Близкият периметър на отбрана. Какво ще сваля новият „Панцир-СМ”"}
{"url": "http://www.classa.bg/%D1%81%D0%B2%D1%8F%D1%82/item/397209-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-%D0%B5-%D0%BD%D0%B5%D1%81%D1%8A%D0%B2%D0%BC%D0%B5%D1%81%D1%82%D0%B8%D0%BC%D0%B0-%D1%81%D1%8A%D1%81-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BD%D0%B5%D1%80%D0%B0%D0%B2%D0%B5%D0%BD%D1%81%D1%82%D0%B2%D0%B0", "text": "Изминаха почти 30 години от политическата промяна в България, промяната в развитието на българското общество. Промените бяха рекламирани като преход към демокрация и тя бе извадена на преден план. И сега мнозина се питат: „Това което постигнахме, демокрация ли е?“, и „Каква е тази демокрация?“. Отговор на тези въпроси намираме в новия капитален философски труд на проф. д.ф.н. М. Янков „Демокрация или „демагогска олигархия“ (Изд. къща „Тип-топ прес“, 2019 г.). Особено внимание заслужава разработката на същността на социалното равенство като основа на народовластието. Настоящата статия е текст от глава шеста, параграф 3,4 и 5.   д-р Анко Иванов Още античната политическа философия, макар да поставя на първо място когнитивните предпоставки на демокрацията, не игнорира напълно и нейните социални предпостави; и то разбирани като определена степен на социално равенство. В политическата мисъл на европейското Просвещение наред с когнитивните, все повече на преден план излизат социалните предпоставки на доминиращо косвената репрезентативно-парламентарна демокрация; намерили ярък израз в крилатите идеи на Великата френска революция – с нейните крилати идеи за „свобода, равенство и братство”. По-късно, към края на 19 и през 20 век (както и в първите десетилетия на 21 век), в господстващата западна идеологема на демокрация това съотношение се изменя значително. Сега вече не само на първо място се поставят когнитивните предпоставки (както постъпват античните философи в своята критична оценка на пряката демокрация и предпочитанията си към аристократичната „сенатска” република). Но едновременно с това социалните предпоставки на демокрацията се обръщат на 180 градуса; не равенството- макар и в „геометрическа”, а не „аритметическа” форма и в количествено съотношение 1:4-5 пъти разлика между бедни и богати както е при Платон и Аристотел, или равенство на базата на отхвърляне на „измамния първичен договор” за заграбване на земята като частна собственост от богатите при Русо, а по-скоро социалното неравенство се приема за икономически неизбежно и фактически напълно търпимо за демокрацията. В което всъщност намира израз основната причина за трансформирането на либералната (доминиращо репрезентативно-парламентарна) демокрация в „демагогска олигархия”. По начало социалните предпоставки са определящи за демокрацията; още повече че от тях в последна сметка зависи и равнището на нейните когнитивни предпоставки (степента на общо и социално-политическа култура на масите и елита). И главното в тях се свежда до социалното равенство/неравенство в неговото социално-икономическо и социално-класово разбиране. Демокрацията е несъвместима със социалните неравенства; без социално-класово равенство няма истинска демокрация (народовластие)-дори да се допусне възможността от оптимални когнитивни качества например на политическо- управленския елит. Просто защото в системата на дълбока социална поляризация и най-високо образованият, културен и професионално-управленски подготвен и опитен политически елит няма как да пренебрегне своите собствени (и на стоящите зад него и сливащи се с него доминиращи финансово-икономически и информационно-идеологически сили) групово-егоистични интереси; и възможностите, които политическата власт дава за тяхната пряка – правно-политическа или косвена – демагогско-идеологическа защита. Като определящ показател на същинската демокрация социалното равенство означава на първо място премахване на класовите отношения на експлоатация; преодоляване на рентните доходи (получавани на базата на едрата частна собственост), разпределение на доходите според количеството и качеството на труда.Много често когато става дума за социалните предпоставки на либералната демокрация съвременните неконсервативни десноцентристки (а и лявоцентристки социалдемократически) идеолози предпочитат да говорят повече за социална справедливост, отколкото за социално равенство. Нерядко социалното равенство просто се подменя със социалната справедливост; като паралелно с това искането за социално равенство се обявява за социално несправедливо, а социалното неравенство за икономически продуктивно и справедливо и тъкмо за това за напълно съвместимо с демокрацията. В същия дух равенството преднамерено и манипулативно се тълкува пределно широко като пълно игнориране на всяко, включително например природно-биологично, психофизиологично, индивидуално-психологическо и дори групово-психологическо различие между хората. Което, естествено, влиза в абсурдно противоречие с реалността и излиза извън границите на всяка социална справедливост и демокрация. Все в този смисъл неоконсервативните, всички неолиберално ориентирани идеолози на богатите класи подменят социално-класовата поляризация на базата на едрата частната собственост и експлоатацията на чужд труда с разликата между социално професионалните групи по степента на сложност на труда. Наред с усилията им да представят социалните различия по принцип за биологично (или био социално) детерминирани, те обявят богатите за природно надарени изобщо и в частност за творчески и високопроизводителен труд. А бедните за природно некадърни, мързеливи, неподдаващи се на по-високо образование, професионална квалификация и производителен труд. Така богатството се оказва природен (или „божи”) дар, продукт на предимно генетически закодиран талантлив и творчески високопроизводителен труд на избрано малцинство; а бедността – фатално непредотвратима съдба на мнозинството природно неталантливи, нетворчески, ниско производителни индивиди; направо резултат на мързел и лентяйство, на бягство от какъвто и да е труд. Без съмнение пренебрегването на разликата в степента на сложност на труда, образование, професионална квалификация , производителност на труда, количество и качество на вложения труда и т. н. се оказва несправедливо; и в крайна сметка несъвместимо с демокрацията. Тъй като игнорира разликата в реалната стойност на работната сила, в приноса на отделните категории труд ,например на висококвалифицирания и високопроизводителен и нискоквалифицирания и нископроизводителен в БВП ; ограничава стимулите за високопроизводителен труд и създаването на необходимите материални предпоставки за демокрация. Но заедно с тава социално несправедливо и следователно противопоказно за истинската демокрация е получаването и консумирането на нетрудови доходи например като печалби, дивиденти и ренти само въз основа на притежаваната едра частна собственост; без какъвто и да е трудов принос в добавената стойност; присвояването на създаваната от други добавена стойност. Тук нетрудовите „рентни” доходи се разбират в широк смисъл: не само в тяхното първоначално значение на доходи въз основа на частна поземлена собственост, нито плюс това и като специфична капиталистическа „монополна рента” (1); а просто като получаване на доходи само(или предимно) на базата на притежаваната едра частна собственост и експлоатация на чужд наемен труд (2).Така разбирана, социалната справедливост изключва социално-класовите различия основани на експлоатацията на чужд труда на базата на едрата капиталистическа частна собственост, но не и различията по степен на сложност на труда (3). Макар разликата по степен на сложност на труда (без експлоатация) да е нещо принципиално отлично от антагонистичната социално-класова поляризация, тя може да бъде относително значителна както в количествено, така и в качествено отношение; и в този смисъл определяща за равнището на социална справедливост, социално равенство и демокрация. Трудно е да се посочат някакви нейни точни количествени граници; въпреки че (в отличие от съвременните непрекъснато растящи и без това космически класово-капиталистически различия) поне на средно равнище тя не би следвало да надвишава много известната „мяра на Платон” 1:4/5 пъти (между ниските и високите трудови доходи). Става дума за средностатистическа разлика, която в условията на превръщане на науката в непосредствена производителна сила( научно-техническия и информационно-технологическия прогрес, дигиталната революция, роботозацията, „изкуствения интелект”) и рязкото повишаване производителността на висококвалифицирания инженерно-технически и научно-творчески труд, може да се надхвърля значително.     Това важи например за труда на висококвалифицирани инженери, технолози, програмисти, конструктори, учени-откриватели в областта на ядрено-космическата, дигитално-кибернетичната, информационно-комуникативната и други области. Очевидно по степента на сложност и производителност (на реален принос в създаваната добавена стойност и общия икономически просперитет) трудът на визираните специалисти превишава многократно този на ниско и средно квалифицирания работник (техник и даже редови инженер). И следователно доходите им например като работна заплата и бонуси (и свързаните с тях социален статус и стандарт на живот) не могат да не са значително повече от тези на средностатистическия работник и служител в същите (а и в останалите) сектори. Още повече че и реалната стойност на една такава висококвалифицирана наемна работна сила (като необходимите средства за възстановяване и поддържане на нейното и на семейството материално и духовно развитие, стандарт на живот, човешки потенциал, здравен статут, образование, квалификация, преквалификация, култура и др.) е също така многократно по-висока от тази на средностатистическия работник и служител (поне в досегашните етапи на развитие на обществото). Не е изключено тази разлика да се измерва с двуцифрени и дори трицифрени величини; и например един велик конструктор да получава заслужено трудови (не рентни)доходи в хиляди и даже милиони; без самото това автоматически да го превръща в милионер в капиталистическия социално-класов смисъл на тая дума. Без възникналата вследствие на това социална конфигурация да противоречи на социалната справедливост и иманентното за демокрацията относително социално-класово равенство; което не пренебрегва разликата в степента на сложност на труда без експлоатация. Положението се изменя качествено, когато тези трудови (включително и милионни) доходи се вложат като инвестиции например в производствени, търговски или финансови фирми, в които се експлоатира наемният труд на много, стотици и хиляди работници, специалисти, служители(лишени от средства за производство, от значими - носещи по-големи дивиденти и печалби акции); когато такива инвеститори получат крупни пакети от акции в посочените фирми и започнат да разчитат повече или изцяло на печалбите от тях вместо на актуалните си (например творчески проектно-конструкторски, информационно-програмиращи, управленско-организаторски) „трудови” доходи. В такъв случай „трудовите милионери” се превръщат в капиталистически милионери; заедно с това се нарушава социалната справедливост и социалното равенство като основен принцип на същинската демокрация (народовластие). Аналогично е положението, ако непосредствено в процеса на реализирането на съответната научно-техническа конструкция се експлоатира значителен наемен труд; в това число на множество наети учени, инженери и техници от посочената по-горе висококвалифицирана и специализирана категория; а резултатите (максималните доходи и печалби от тях) се присвояват частнокапиталистически, да кажем, само или предимно от главния конструктор (или малка група около него частни собственици-акционери). Алтернативата е конструкторският колектив да работи на базата на държавна собственост (обществени материални и финансови ресурси); или на основата на колективно-кооперативна (акционерна) собственост, при която главните доходи идват от трудовата дейност, а дивидентите (за евентуалните относително ограничени акции и дялове) в най-добрия случай ги допълват на втори план. Доминирането на принципа на разпределение според количеството и качеството на труда може да доведе до преодоляване на антагонистичните класови, но не на всички(в това число и значителни в количествено отношение например около и дори над посочената „мяра на Платон”) социални различия . Поначало (на съвременния етап и в обозримото бъдеще) социалните различия трудно се задържат около или не много над тази „мяра”, само или главно в границите на „трудовите доходи”. И то не само в рамките на капиталистическата, но (както показва историческият опит) и в късните етапи на съветската („реално социалистическа”) система. И на базата на почти пълното формално-правно господство на обществената собственост, плановото регулиране и принципа на разпределение според труда те могат (при определени вътрешни и външни условия като например тези в края на 80-те и началото на 90-те години на 20 в. на пост съветска почва) да прерастват в по-значими различия между „трудови” и „нетрудови” доходи (в началото повече неформални, колкото формално-легитимни); като своеобразна изпреварваща предпоставка на възраждане на антагонистично социално-класово неравенство и олигархически тенденции на постсоциалистическата демокрация. Както това става например на постсоциалистическото съветско-руско, наше и източноевропейско пространство в края на 20 и началото на 21 век след извършване на радикален политически преврат от „обуржоазяващия” се соц. елит и последяващата тотална приватизация на обществената и възстановяване формално-легитимното господство на едрата частна капиталистическа собственост. Повече теоретически би могло да се предположи, че различията в „трудовите доходи” могат да се ограничат значително в резултат на радикално повишаване на образованието и културата, професионалната подготовка и квалификация на всички или мнозинството граждани. И намаляване по този начин на големите различия в производителността на труда на основните социално-професионални групи. В един за сега абстрактно възможен теоретически модел (на високо равнище на историческо развитие – не само в материално-техническо, социално-икономическо и социално класово, но и социално-културно и морално-ценностно отношение), те биха могли (на базата на преодоляване на частната и пълно господство на обществената собственост и плановото регулиране) да се намалят максимално чрез замяна на принципа на разпределение според труда с принципа на разпределение според потребностите. Което, според развита от К. Маркс по-специално в „Критика на готската програма” теза, се извърши при преход от първата към втората фаза на социализма; когато „обществото ще може да запише на своето знаме От всекиго според способностите, на всякого според потребностите!“ (4). Но дори в един такъв (абстрактно-теоретически възможен) идеален модел едва ли би могло да се говори за някакво абсолютно равенство в смисъл на пълно изравняване на хората по производителност на труда, „трудови доходи” и максимална адекватност на развитие и задоволяване на материалните и духовните потребности. И при (абстрактно-теоретически) възможно преодоляване не само на антагонистичните, но и неантагонистичните социално-класови отношения (и постигане на достатъчно високо равнище на общо образование и култура, професионална подготовка и квалификация на всички или на мнозинството), тези различия (например по степен на производителност на труда и получаваните не рентни доходи) трудно биха могли да бъдат напълно ликвидирани. Самата замяна на принципа на разпределение според труда с принципа на разпределение според потребностите би следвало да се тълкува по-скоро в смисъл, че всеки се труди (и дава своя принос в създаването на материалните и духовните ценности) според своите способности (талант, образование и култура, професионална подготовка и квалификация, производителност и творчески характер на труда – които, колкото и да се повишават, и в максимално благоприятни социални и когнитивни условия не могат да станат напълно равни) и получава според потребностите, които на свой ред (колкото и да се развиват, обогатяват и адекватно задоволяват) няма как да се изравнят абсолютно за всички индивиди и групи. При всички случаи не би могла да не се запази определена корелация между относителните различия в степента на производителността (и творческия характер) на труда и степента на адекватност на задоволяване на материалните (и духовни) потребности. Всяка, дори минимална разлика в степента на производителност (и творчески характер) на труда сама по себе не може да не води до някаква разлика в степента на адекватност на задоволяване (развитие и обогатяване) на потребностите, и обратно. От друга страна, логично е да се допусне, че при евентуално преодоляване на антагонистичните и утвърждаване на не антагонистични социално-класови отношения когнитивните фактори стават решаващи за повишаване равенството (между професионално-социалните групи и хората) и равнището на (демократичното) самоуправление на обществото. Колкото и да се повишава значимостта на когнитивните фактори обаче, определящи за демокрацията като политическа форма на управление остава социално-класовата диференциация – дори когато тя се трансформира в неантагонистична и започва (в един за сега абстрактно-теоретически възможен идеален модел) постепенно да намалява и изчезва. Неантагонистичните социално-класови различия и тяхното поетапно нивелиране по принцип разширяват възможностите за по-ефективно използване на когнитивните ресурси в демократичното управление; например с оглед по-широк достъп на мнозинството до наука и качествено образование, повишаване равнището на професионална подготовка, на общата и социално-политическа и управленска култура (на елита и масите) и т. н; но колкото и висока да става когнитивна култура , тя( сама по себе си-без поне минимални неантагонистични социални различи) не може да определи еднозначно демокрацията (и в нейната оптимална форма) като политическо управление. Политическият плурализъм (като иманентна характеристика на демокрацията) е синоним на социалните различия; дори когато те се проявяват в максимално ограничени неантагонистични форми. В идеалния (теоретичен) случай при (абстрактно) възможното пълно преодоляване на социалните (в това число и неантагонистични) различия, демокрацията като политическа форма на управление (независимо от високата степен на когнитивно равнище на обществото, елита и гражданското мнозинство) остава без своите определящи дефинитивно-смислови предпоставки. В момента, в който демокрацията постига оптимални социални предпоставки (при абстрактно възможното пълно ликвидиране на неантагонистичните социални различия) и следователно своята висша и същинска форма на народно самоуправление ,тя губи (диалектически) специфично-дефинитивния си характер на политическо управление; и( в духа на марксизма) се превръща в неполитическа свободна асоциация и само организация на хората в обществото. От една страна, акционерната едра частна собственост донякъде разширява възможностите на капитализма с оглед потребностите на научно-техническия прогрес и съвременната дигитална революция, по-нататъшната социализация и концентрация на производството и капитала, за известно (временно и относително) „туширане” на противоречието между производителни сили и производствени отношения, между труда и капитала. От друга страна, обаче тя задълбочава и изостря още повече неговите проблеми, в това число свързани със съотношението между рентни и не рентни доходи, социална справедливост, социално равенство и демокрация. На социално-икономическата и социалнополитическа повърхност акционерната капиталистическа собственост „размива”, ”плурализира” и ”деперсонализара” субекта на собственост; мистифицира личния, семеен и групов характер на едрата частна собственост; до известна степен превръща капитала в анонимен феномен, в нещо като безличен фантом. Зад фантомно-анонимната „размита” и „маскираща фасада” на акционерния капитал обаче се крият(от финансово-икономическа, социална и политическа отговорност) неговите напълно реални и конкретни субекти – едрите акционери и топ менажери, които получават големите печалби и високите( предимно рентни) доходи; и които със своя неукротим устрем към тяхното перманентно максимализиране предизвикват периодични дълбоки кризи, засилват социалните противоречия, социалното неравенство и олигархическите тенденции на либералната демокрация. Показателна в това отношение е разликата между едрата частна акционерна капиталистическа и колективно-кооперативната акционерна собственост. В определен смисъл – в отличие от едрата частна капиталистическа, колективно-кооперативната акционерна собственост би могла условно да се разглежда като своеобразен „микромодел” на демокрацията на макро социално и политическо равнище. На първо място защото разпределението на доходите при последната зависи предимно от количеството и качеството на труда и в много по-малка степен от получаваните дивиденти за притежаваните акции. В колективно-кооперативните акционерни организации съществува задължителна минимална граница на участие в акционерния (уставен) капитал (например около 5% процента), която изключва концентрацията на значителен акционерен капитал в малко ръце и следователно получаването на по-големи печалби (дивиденти) от едни за сметка на други; по-точно за сметка на експлоатацията на труда на останалите членове на акционерния колектив. Основните доходи на акционерите се формират на базата на количеството и качеството на вложения от тяхна страна труд; главният принцип на разпределение е принципът на разпределение на доходите според степента на сложност на труда (производителност на труда, образование и професионална подготовка, квалификация, опит) на работещите акционери. А ограничените (от посочените например минимални 5% уставен акционерен капитал) дивиденти идват на втори план и не могат да се превърнат в основен и решаващ фактор за съществено разграничаване на акционерите по количество на получаваните доходи и диференцирането им на различни социално-класови групи. От своя страна различията в получаваните доходи по степен на сложност на труда на акционерите в колективно-кооперативните организации - колкото и значителни да са те, сами по себе си също така не генерират подобна, основана на експлоатация на чужд труд социално-класова стратификация; и не могат да нарушат принципа на социална справедливост - разбиран като относително социално равенство и основен показател на истинската демокрация. За същото говори и гарантираното според максимата „един акционер – един глас” равно право на участие на всички акционери в управлението, в решаването на стопанските и социалните проблеми на колективно-кооперативната организация на производство. Става дума например за равно участие в решаване на проблемите на организацията на ефективно производство и реализация на продукцията на пазара (без – както това е при едрата частнокапиталистическа акционерна корпорация, доминиращи, често пъти направо паразитни търговски и най-вече финансови посредници, които не създават почти никаква добавена стойност, но се стремят да присвоят максималната част от нея под формата на спекулативно надути проценти печалби и доходи), за справедливо разпределение на получените прихода за работни заплати и бонуси според количеството и качеството на изпълнителския и оперативно-управленски труд, за инвестиции (в по-нататъшното развитие на производството и неговата техническа, технологична и мениджърска модернизация), за относително ограничени дивиденти на отделните акционери и общи социални нужди на акционерния колектив, за образование на децата на акционерите, квалификация и преквалификация на работната сила и т. н. А всичко това на свой ред стимулира заинтересоваността и мотивацията за производителен труд почти в еднаква и достатъчно висока степен на акционерите; което не намалява, а повишава икономическата ефективност на колективно-кооперативната форма на акционерна собственост, а оттам по косвен път и на цялата икономика. Диалектическо противоречивото противоречие съотношение между социална справедливост, социално равенство и демокрация се разкрива с особена сила в системата на господство на съвременната частна акционерна собственост. При едрата частнокапиталистическа акционерна форма на собственост разпределението както на доходите (и печалбите), така и на правата в управлението зависи на първо място от количеството на акциите (акционерните дялове); които са съществено различни, тъй като липсват ограничения за концентрация на акционерния капитал в ръцете на отделни крупни акционери, притежаващи над 50% или контролния пакет акции. В управлението (дори при наличието на множество акционери в такава корпорация) решаващ се оказва гласът само на един-единствен , отделно взет акционер, стига той да разполага с над 50% или контролния пакет от акции. И когато контролният пакет е под 50%, той може да се окаже блокиращ и решаващ, при положение че мнозинството други (предимно средни и дребни) акционери не могат да се обединят и да се противостоят ефективно. При всички случаи тук не може да става дума за никаква демократичност в управлението на микроикономическо равнище; а и в системата на доминираща едра акционерна капиталистическа собственост социалното неравенство и недемократичността на организация и управление на микро (и макроикономическо) равнище са формално-правно легитимирани едва ли не като най-висш принцип на социална справедливост и демокрация на общо политическо равнище. Даже да се допусне, че наред със средните и дребните акционери всички работници и служители на дадената конкретна акционерна организация притежават акции с право на глас (и участие в общото събрание на акционерите, и то като преобладаващо механично мнозинство или в определени работнически съвети, например в известните и практически провалилите се следвоенни западни проекти), това се оказва без особено значение по отношение на решаващата дума на отделния притежател над 50% или някакъв по-малък, но контролен пакет от акции. Нещо, което няма как фактически да не противоречи категорично не само на принципа на социалната справедливост, разбирана като социално равенство( като относително равенство на доходите, получавани според количеството и качеството на труда), но и на всяка демокрация .По такива основни качествени параметри на управление на производството и начина на разпределение на доходите като социална справедливост, социално равенство и демократичност едрите частнокапиталистически акционерни корпорации (от типа на ТНК) са нещо принципиално противоположно не само на напълно възможното същинско народовластие на макро социално равнище, но и на формалната конструкция на либералната политическа демокрация дори когато тя се проявява под формата на „демагогска олигархия”. По-скоро организацията и управлението на доминиращите в капиталистическата икономика крупни частни акционерни производствени корпорации и финансови институции са своеобразен контра модел на демократичната организация и управление на обществото като цяло. Въпросът за това как би могла да се съгласува и дали изобщо може да се съгласува формално легитимната социална несправедливост (в смисъл на непрекъснато нарастваща разлика по доходи и социален статус) и недемократичността като коренно различно право на глас в управлението между едрите акционери (и топ мениджъри), от една страна, и дребните акционери и наемни работници (и служители), от друга страна, в господстващите в капиталистическата икономика крупни частни корпорации и управлението на макро социално равнище, т. е. политическото управление в неговите формални претенции за справедливост и демокрация е основен и неразрешем в иманентните граници на капиталистическата система. Ако демокрацията (под формата на „един акционер – един глас”) в колективно-кооперативните икономически организации зависи еднозначно от социалното равенство в смисъл на задължително предотвратяване на концентрацията на акционерния капитал в частни ръце и разпределение на доходите главно по количеството и качеството на труда; и ако на свой ред липсата на демокрация в управлението на едрите частнокапиталистически акционерни корпорации (тъй като в тях решаващ е гласът на притежаващия над 50% или контролния пакет от акции – дори той да е отделно взет акционер или нищожно малцинство от иначе множество акционери на съответната корпорация), зависи също така еднозначно от задължителното отсъствие на социално равенство (в смисъл на концентрация на акционерния капитал в малко ръце и присвояване на максималните печалби и високите доходи от крупните акционери и топ мениджъри - за сметка на експлоатацията на труда на всички останали – дребни акционери и наемни работници); и ако плюс това в рамките на цялата икономика доминира едрата частнокапиталистическа акционерна собственост и произтичащите с желязна логика от това частнокапиталистически принцип на разпределение и дълбока социално-класовата поляризация на обществото, то наистина възниква неразрешимият в тази система кардинален въпрос; как е възможно да се гарантира действителна демокрация на макро социално, общо политическо равнище като реално равно участие на всички или поне на мнозинството в управлението на обществото. В тази система на политическо управление (например в днешната „американска демокрация”), според носителя на Нобелова награда по икономика за 2001 г. Дж. Стиглиц („Цената на неравенството”, С. 2014) реално господства принципът „един долар – един глас” (5) – вместо „един човек – един глас”; или – „една акция-един глас“ – вместо „един акционер- един глас”. В същия дух в по-ново време (Интервю пред австралийски журналисти от 4 ноември 2018) Стиглиц (6) подчертава, че днес 0.1% от американците получават четири пъти, а 1% два пъти по-високи доходи от преди 40 години, а доходите на 90% от американците остават на равнището на 60 години на 20 век. Преди „неоконсервативната и неолиберална революции” на Рейгън и Тачър (т. е. непосредствено след ВСВ, по време на и до известна степен в резултат на „студентските революции” от 60-те години на 20 век), отбелязва той, западните лидери се стремят да обединяват обществото, да ограничават неравенствата между гражданите, да съблюдават и развиват свободите и правата на личността и демокрацията. В наше време богатствата и властта са съсредоточени в ръцете на 1% от гражданите на САЩ, като 75 % и повече от тях се обявяват открито против това положение. Финансово-икономическият и политически елит обаче, продължава Стиглиц, не показва никакви признаци да се съобразява с недоволството на огромното мнозинство и да ограничи растящите крещящи социални различия( в духа на следвоенната „социална държава”). Напротив, мерките на новия президент Тръмп например за намаляване на данъците на богатите увеличават социалното разслоение и концентрацията на властта и богатствата във все по-малко ръце . И напълно резонно по този повод Стиглиц поставя въпроса: как може това положение (когато волята на огромното гражданско мнозинство се потъпква брутално от 1% нищожно богато малцинство) да се съгласува с демокрацията; изобщо възможно ли е „знаменитата американска демокрация” да се справи с този проблем?! Още повече, че мнозинството американци (въпреки че иначе 75% и повече процента са против концентрацията на властта и богатствата в ръцете на нищожно малцинство от 1%) на последните президентски избори гласуват именно за Тръмп ,т. е. за типичен представител на този 1%, даже 0.1%. За разлика от Дж. Стиглиц (а също така например и от не по-малко острия критик на растящите съвременни капиталистически неравенства и тяхната несъвместимост с демокрацията авторитетния френски икономист Т. Пикети (7),доминиращите нео консервативни и неолиберални апологети на западната либерална демокрация по същество продължават да не виждат тук никакъв особен проблем. Визираното крещящо противоречие между управлението на микро- (и макро-) икономическо равнище и политическа демокрация – включително във възможно перфектно формално конструираната нейна западна либерална версия, те продължават да приемат за нещо нормално, неизбежно, необходимо и даже социално справедливо. Съгласно тази логика фактически излиза, че социалното равенство и демокрацията в управлението на микроикономическо равнище (а и в икономиката като цяло – доколкото едрите частни акционерни организации са доминиращи в нея) просто трябва да се жертват в името на общия икономически просперитет и като следствие на една твърде относителна, условна и даже фиктивна социална справедливост. В противен случай, според неолибералната догма (за „лошата” държава и държавна собственост, за „свещената и неприкосновена частна собственост” и „могъщия максимално де регулиран пазар”) не могат да се осигурят достатъчни стимули и мотиви за постигне на по-висок технически и икономическа прогрес (8); преди всичко на крупните акционери и топ мениджъри в гонитбата (конкуренцията) за максимални печалби (и космически високи доходи); но и на дребните акционери и наемните работници за повишаване на производителността на труда (и на тази база за по-добри заплати и доходи). В края на краищата без това, ни уверяват предимно неолиберално социално-икономически ориентираните идеолози, на макро социално равнище не могат да се постигнат необходимите материални предпоставки за осигуряване на относително благоденствие за повече хора; и за някаква( макар и не съвършена и твърде относителна) демокрация на макро социално, политическо равнище. В действителност икономическият прогрес в условията на капитализма и относителното нарастване на общото западно благоденствие през 20 век (заслуга за които наред с редица други фактори като например столетното техническо и икономическо развитие, вътрешните профсъюзни и граждански борби, социалният пример на съветския и източноевропейския социализъм, безмилостната експлоатация на третия и присъединилия се към него в края на 20 и началото на 21 век бивш втори свят имат масовизирането и повишената роля на акционерната форма на организация и собственост), въпреки че временно и относително разширява „средната класа” в следвоенния период на т. нар. „социалдемократическа епоха”, през последните няколко десетилетия на „неолибералната епоха”( особено след гибелта на СССР и европейския социализъм) не намалява, а увеличава пропастта между социалните полюси и следователно социалното неравенство на макро социално равнище в национален и международен план. Което на свой ред не води до особено трайни и стабилни икономически позитиви, до обща социална и политическа сигурност във вътрешен и най-вече в международен план. И на микроикономическо равнище (в едрите частнокапиталистически акционерни корпорации) нарастващата крещяща разлика в количеството на притежаваните акции с право на глас и получаваните в съответствие с тях огромни дивиденти на крупните акционери и супер високите, в това число спекулативни( не отговарящи на реалният им принос в организацията и управлението, а следователно и в БВП) високи доходи на топ мениджъри, от една страна, и минималните дивиденти и стагниращите (през последните десетилетия на 20-и и първите десетилетия на 21 век) реални доходи на всички останали, в това число средни и дребни акционери и най-вече наемни работници (хората на наемния труд изобщо), от друга страна, трудно може да се разглежда като сигурен гарант за траен и без кризисен икономически просперитет. Напротив, бясната гонитба с всички възможни средства и на всяка цена за бързи, лесни и максимални печалби и високи доходи от страна на крупните акционери и топ мениджъри неизбежно и регулярно води до банкрут на водещи акционерни корпорации, което предизвиква дълбоки икономически кризи (като например тази през 2008-2009 г.) и заплашва самото съществуване на капиталистическата система. От друга страна, както показва световният опит (например предишният съветски и днешен китайски), държавната и колективно-кооперативна форма на акционерна собственост са не по-малко икономически ефективни. Ролята на колективно-кооперативните стопански организации в смесена система с доминираща държавна (в това число и държавно-акционерна) собственост в стратегическите сектори на икономиката поначало е принципиално по-различна и много по-значима (в икономически и особено в социален план) в сравнение със системата на доминираща едра акционерна капиталистическа собственост. Господството на държавната и колективно-кооперативна акционерна собственост в смесена икономика осигурява по-голяма степен на социално равенство (бързо и мащабно с десетки и стотици милиони намаляване на бедните, например в т.нар. бурно развиващи се „нови пазари” от китайски тип), а и не по-малко съдържателно (макар и не винаги достатъчно добре формално правно-политически изразено) народовластие. Преди всичко защото в смесени икономики от китайски( пазарно социалистически) тип характерният за господстващата държавна и колективно-кооперативна акционерна собственост принцип на разпределение на доходите главно според количеството и качеството на труда (получаването предимно не рентни доходи) доминира не само на микро-, но и на макроикономическо и макро социално равнище; а частнокапиталистическият принцип на разпределение (получаването предимно на рентни доходи) отстъпва на втори, подчинен план. Необходимото за същинската демокрация социално равенство не може по принцип (радикално и трайно) да се постигне извън системата на доминиране на държавната и обществена (в това число колективно-кооперативна акционерна)собственост и плановото управление на икономика. В парадигмалните рамки на капиталистическата система на господство на едрата частна акционерна собственост и характерния за нея принцип на присвояване на максималната печалба от крупния капитал несъвместимите с демокрацията и бурно растящи съвременни социални неравенства не биха могли да се премахнат напълно и даже радикално (и трайно) ограничат.  ", "date": "2019.06.27", "title": "Демокрацията е несъвместима със социалните неравенства"}
{"url": "http://www.classa.bg/%D1%81%D0%B2%D1%8F%D1%82/item/397210-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%84%D0%BE%D1%80%D1%83%D0%BC%D0%B8-%D0%BA%D0%B0%D1%82%D0%BE-%D0%BE%D1%80%D1%8A%D0%B6%D0%B8%D0%B5-%D1%81%D1%80%D0%B5%D1%89%D1%83-%D1%81%D0%B0%D0%BD%D0%BA%D1%86%D0%B8%D0%B8", "text": "Модата на санкциите в полето на геополитиката не е отминала, напротив. Логичният въпрос на всеки непредубеден би бил как се справят в такава ситуация засегнатите страни, какви ходове биха предприели. Информациите, че след Санкт Петербург с неговия Световен икономически форум в началото на юни /на последния присъства и президентът Румен Радев заедно с китайския президент Си Дзинпин/, на 8-11 юли 2019г Русия организира и в Екатеринбург Световен форум за производство и индустриализация, GMIS-2019, дават основание за изводи, че Москва последователно следва стратегии за стимулиране на собствени сили, развитие на собствени технологии чрез следване на световните постижения, за да излезе от лапите на „изолация и възпиране“. Не бива да се забравя, че зад организация на такъв форум стои ЮНИДО /организация на ООН по промишленото развитие/ и че предишния форум бе в ОАЕ, Абу Даби, през 2017г и то под покровителството на престолонаследника шейх Мухамад ибн Зайда ал-Нахаяна. Защо в Екатеринбург, градът на Урал, и защо с подчертаване на ролята на губернатора на областта за провеждане на събитие от световно значение? Сигурно защото е важно не само Москва и Санкт Петербург да се превръщат в спиращи дъха центрове за туризъм, привлекателна икономика и визия за завиждане с чистотата, възстановените старинни сгради и паркове. Важно е всяка губерния да си има модерно летище с име избрано при всенародно допитване, да не се чувства изолирана от центъра и да разчита и на собствени сили в развитието си. Е, кадрите по руските ТВ-екрани показват, че новоизграденият конгресен център „Екатерингбург-Експо“, който ще е домакин на форума, може да съперничи на познатите световни образци в това отношение. Не толкова със системите за сигурност, вентилация, съвременни мултимедийни системи, най-модерна билетно-пропускателна система,комфортни зали и акустика, но и с възможността да се провеждат конгреси, концерти, изложби, спортни събития, циркови и театрални програми и т.н. На първото световно събитие тази година, GMIS-2019, темите са свързани с природосъобразните технологии /биометричен дизайн и бионика/, ефективността им при внедряване в производството и икономическите процеси, ролята на производството при революционните изменения, които ще променят социалните и икономически условя в т.н. Четвърта промишлена революция. Явно се цели подчертаване на важността на онези стратегии и схеми , които водят до иновативни решения, екологичен и рационален дизайн, съобразяване с природата, екологията и все в тоз дух. Организаторите се надяват на форума да присъстват представители на повече от 10 държави , ръководители на големи международни компании, бизнесмени от страната и чужбина, които биха работили по проекти с местните власти. Стискат палци руски и чужди медии да отразят събитието, защото това си е и ПР-акция от местен мащаб, и начин да се рекламира не само Екатеринбург, но и целия Свердловски край с Урал, който полага усилия за развитие по световни стандарти. Поне това се дебатира по руските ТВ-канали. Безспорно има какво да се покаже, безспорно темите са от изключително значение не само за Русия, но дали в крайна сметка ще е полезно за постигане на поставените цели? Все пак Русия полага усилия да се справи сама, със своите региони, със санкционния режим, който всъщност постига повече влошаване отношенията между държави и народи, отколкото да срути икономиката и да настрои населението срещу управляващите. Дори и да стиска зъби, Москва определено няма да се откаже от идеи като тези за форуми с международно участие, които да вдигат имидж, да обменя опит, да привлича инвестиции, но на равноправна основа. Не може да се отрече, че следва световни тенденции и се стреми да модернизира икономика, технологии, да въвежда собствени производства, а това няма как да се получи без участие на водещи световни сили в тези области. Дали това е отваряне към света? Както и да се нарече, видно е, че се полагат усилия и има изработени стратегии. Е, у нас няма кой знае какви информации за събития в самата Русия, освен ако не са свързани с протести, но Москва си има свои виждания и интереси. Търси и своя отговор на въвеждани и продължавани санкции. Дали ще успее да стегне редици, да вдъхне кураж на регионите си, за да градят модерни производства и се обърнат към проблемите на гражданите си, явно е въпрос от значение за съществуването на Руската федерация. В полето на международните отношения по-често се получава. За „вътре“ явно ще трябва повече време и вяра в собствени сили. За нас остава да намерим начин да следим, а защо не и да участваме, защото „от опит глава не боли“. Иначе сме добре ориентирани, но народът гневен и недоволен. А ПР-акциите не са измислени в Русия. Тя само следва и в това отношение световния, западен, опит. Световното първенство по футбол доказа, че е добър ученик. За Екатеринбург ще се види след 11 юли. Ние си оставаме с Пловдивския панаир и старите изложбени зали там.  ", "date": "2019.06.27", "title": "Икономически форуми като оръжие срещу санкции"}
{"url": "http://www.classa.bg/%D1%81%D0%B2%D1%8F%D1%82/item/397201-e%D0%B2%D1%82%D0%B8%D0%BD%D0%B8%D1%8F%D1%82-%D0%B4%D0%BE%D0%BB%D0%B0%D1%80-%D0%BF%D1%80%D0%B0%D0%B2%D0%B8-%D0%B6%D0%B8%D0%B2%D0%BE%D1%82%D0%B0-%D0%BF%D0%BE-%D0%BB%D0%B5%D1%81%D0%B5%D0%BD", "text": "Седмица след знаменателната среща на Федералния резерв, която очерта пътя за неколкократни понижения на основната лихва, започвайки може би още следващия месец, пазарите все още реагират на всяка дума на ръководителите на Фед. Това помогна на доходността по базовите 10-годишни американски ДЦК да спадне под психологическата граница от 2%. Акциите пък се понижиха, след като инвеститорите започнаха да осъзнават, че едно намаление на лихвите би било в резултат от рязък спад на икономическата активност.     Най-важният пазар обаче е валутният, след като доларът държи ключа към преминаването през множеството политически и икономически рискове до края на годината, пише Джон Отърс за Bloomberg. След срещата на Фед доларът поевтиня спрямо еврото. След изказването на президента на клона на Фед в Сейнт Луис Джеймс Булард, че се съмнява, че е нужно понижение на основната лихва от 0,50 процентни пункта (което очевидно е калкулирано от пазара), а по-скоро от 0,25 пункта, доларът поскъпна, но бързо загуби спечеленото, след като ръководителят на Федералния резерв Джером Пауъл коментира, че растежът е разочароващ. Продължаващият спад в доходността на американските ДЦК намали стимулите за поскъпване на долара, след като сви спреда им спрямо европейските облигации. Цената на златото сочи, че има натиск за поевтиняване на долара. За разлика от други периоди на понижение на лихвите в САЩ, този е съпътстван от растящо търсене на злато, което поскъпна до 6-годишен връх. Изследване на BCA Research подчертава важността на съотношението между цените на облигациите и златото, което вещае допълнително обезценяване на долара. Златото продължава да се представя по-добре от ДЦК, което е заплашителен знак за долара. Причината е проста – инвеститорите се притесняват за двойния дефицит в САЩ и ще се насочат към златото за сметка на долара. Всичко това е от значение, защото евтиният долар прави живота по-лесен за почти всички. Президентът Доналд Тръмп, все още атакуващ председателя на Фед Пауъл по безпрецедентен начин, иска по-слаб долар, за да намали търговския дефицит. Китай също иска по-слаб долар, защото по-лесно ще устои на призивите за девалвация на собствената си валута. По-слабият долар намалява натиска върху развиващите се икономики, особено Турция и Аржентина, които имат големи доларови заеми, които трябва да бъдат изплащани. Износителите от еврозоната могат да имат известни проблеми с по-силното евро, но по-слабият долар стимулира американските инвеститори да влагат повече в европейските компании и по този начин да подкрепят цените на акциите им. Най-важният индикатор за Тръмп е борсата в САЩ. По време на десетилетието след кризата всички слаби периоди за нея дойдоха по при силен долар. Когато доларът бе отслабен или стабилен индексът на големите компании S&P 500 се повишаваше. В дългосрочен план доларът не може да се обезценява безкрайно. Долар, който постоянно отслабва, би означавал по-висока инфлация и по-високи лихви, като това вероятно би се случило само в резултат на сериозен икономически спад. По-слабият долар не е дългосрочен отговор на опасенията за глобалния растеж, но може да направи много по-лесно игнорирането им през следващите няколко месеца, осигурявайки един последен изблик на бичия пазар в САЩ. Ако обаче подемът е базиран основно на спадащата валута, то би трябвало да има по-добри алтернативи. Златото би било директен начин за извличане на печалба от слабия долар. При тези обстоятелства дълго страдащите европейски и развиващи се пазари на акции също би трябвало да победят американските.    ", "date": "2019.06.27", "title": "Eвтиният долар прави живота по-лесен"}
{"url": "http://www.classa.bg/%D1%81%D0%B2%D1%8F%D1%82/item/397202-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BB%D0%B0%D1%88%D0%B8-%D0%B4%D0%B0-%D0%B7%D0%B0%D0%BB%D0%B8%D1%87%D0%B8-%D0%B8%D1%80%D0%B0%D0%BD", "text": "През последните дни конфликтът между САЩ и Иран опасно се изостри. В Туитър Доналд Тръмп заплаши Иран със заличаване. Техеран не отстъпва и подгрява напрежението.         В Туитър американският президент Доналд Тръмп отправи крайно остро предупреждение към иранското правителство: \"Всяка атака на Иран срещу нещо американско ще бъде посрещната с огромна и съкрушителна сила .  Съкрушителна сила в някои области ще означава заличаване.\". Във въпросния туит Тръмп обвинява иранското ръководство, че е изгубило представа за реалността. Преди това иранският президент Хасан Рохани беше окачествил обявените от Тръмп нови санкции срещу страната като \"белег на умствена изостаналост\". В понеделник Тръмп обяви нови санкции срещу духовния водач на Иран аятолах Али Хаменей, както и срещу редица високопоставени командири от Революционната гвардия на Иран. Очаква се санкции да бъдат обявени и срещу иранския външен министър Мохамад Джавад Зариф. Русия подава ръка на Иран В края на миналата седмица напрежението между Иран и САЩ опасно се изостри. В четвъртък Иран отстреля един американски разузнавателен дрон. Техеран твърди, че той е навлязъл без разрешение във въздушното пространство на страната. Американските източници обаче са на мнение, че дронът е летял в международното въздушно пространство. След този инцидент САЩ подготвиха военен удар срещу Иран, който, по думите на президента Доналд Тръмп, е бил отменен от него в последната минута.     Същевременно Иран получи подкрепа от своя съюзник Русия. Руският съветник по въпросите на националната сигурност Николай Патрушев заяви, че съществуват доказателства, които подкрепят версията на Иран за инцидента с дрона. Той е получил тази информация от руското министерство на отбраната. Освен това той посочи, че Русия смята за неприемливи \"опитите Техеран да бъде представян като основна заплаха за сигурността в региона\". Техеран няма да отстъпи Конфликтът се подклажда допълнително от обявеното от Техеран намерение от 7 юли нататък да спре да изпълнява някои свои задължения по Международното атомно споразумение. Още на 8 май т.г. Иран обяви, че няма повече да се придържа към ограниченията за максимално допустимите количества на обогатяван уран и тежка вода. Техеран бил уморен от \"безсрамието\" на европейците, които постоянно натискали Иран да спазва атомното споразумение, без обаче сами да изпълняват своята част от задълженията си по него. Освен това в деня на първата годишнина от американския отказ от атомното споразумение президентът Рохани предупреди, че страната му ще предприеме допълнителни мерки, ако в срок от 60 дни останалите партньори по Споразумението не демонстрират желание за компромиси спрямо Иран. Въпреки че САЩ напуснаха Международното атомно споразумение, Иран първоначално спазваше задълженията си по него, макар и това да му донесе очакваните икономически ползи. Останалите партньори по Споразумението - Германия, Франция, Великобритания, Русия и Китай - искат да спасят договореностите с Иран, но повечето международни фирми вече се изтеглиха от страната, поради опасения от американски санкции. Опитите на европейците да създадат някакъв собствен финансов инструмент, чрез който да се осъществява търговията с Иран, засега остават безуспешни. С постепенното си оттегляне от Международното атомно споразумение Техеран сега увеличава натиска над европейците, за да ги принуди да се ангажират по-силно в полза на страната. Европейците - на свой ред - предупредиха Иран, че нарушаването на Споразумението няма да остане без последици. От утре (27 юни) Иран на практика ще превиши допустимите количества на обогатявания уран.    ", "date": "2019.06.27", "title": "Тръмп заплаши да заличи Иран"}
{"url": "http://www.classa.bg/%D1%81%D0%B2%D1%8F%D1%82/item/397203-%D1%83%D0%B6%D0%B0%D1%81%D1%8A%D1%82-%D0%BE%D1%82-%D0%BB%D1%8E%D0%B3%D0%B4%D0%B5", "text": "Андреас Ф. години наред е насилвал сексуално малки деца. Как е възможно безработен мъж, живеещ на къмпинг, да стане приемен баща, въпреки че е имало сигнали срещу него? И дали полицията се е опитала да потули случая?         Адвокатът Роман фон Алвенслебен много пъти е съзирал бездните на човешката низост, но случаят \"Люгде\" е толкова зловещ, че при четенето на досието на него буквално му прилошало. Алвенслебен е защитник на 10-годишното момиче, чиито показания задвижиха разследването срещу предполагаемия извършител Андреас Ф. Когато майката на въпросното дете се появила в кантората, опитният адвокат първоначално помислил, че тя разказва небивалици. \"Изобщо не можех да си представя, че всичко това е възможно\", спомня си юристът. И досега Алвенслебен не може да проумее, че \"е възможно години наред някой да поддържа мрежа за сексуално насилие над деца, без това изобщо да бъде забелязано - и то под носа на властите, т.е. на Службата за закрила на детето\". Какво точно се е случило в Люгде? Над 40 деца на възраст между 3 и 14 години са станали жертва на сексуални посегателства на територията на къмпинг в малкото градче Люгде. Престъпленията са извършени през лятото на 1998, както и в периода 2008 - 2018 година. Само обвинението срещу установилия се трайно на къмпинга Андреас Ф. обхваща 298 престъпления. Съседът му Марио С. също блудствал с деца, а Хайко Ф. наблюдавал онлайн и давал наставления. Анализът на огромното количество материал с общ размер от 14 терабайта, съдържащи 3 милиона снимки и 86 000 видеа, все още продължава.     Андреас Ф. е бил безработен от 20 години и през 2017 са му разрешили да стане приемен родител, въпреки че е живял на къмпинг. И то макар че срещу него е имало сигнали за подозрение в педофилия, казва Роман фон Алвенслебен. Юристът не проумява как е възможно подобно нещо, имайки предвид, че дори семействата с добро социално положение, желаещи да осиновят дете, са длъжни да предоставят всички данни за себе си и са подложени на сложни бюрократични процедури.      Андреас Ф. е карал децата да го наричат просто \"Ади\". Примамвал е жертвите си със скачане на трамплин, излети в увеселителни паркове и с яздене на понита. В действителност той упражнявал сексуален тормоз - често с брутално насилие. Заплашвал децата в никакъв случай да не си отварят устата за станалото. От 2017 нататък е използвал за примамка седемгодишното момиченце, на което станал приемен баща. Всяка седмица сътрудници на Службата за закрила на детето посещавали Андреас Ф. Често го сварвали по халат и бельо, виждали деца да си играят в западналата му каравана - и уж не забелязвали нищо лошо. И все пак: една от служителките се усъмнила, че има нещо нередно, но не се намесила и дори изтрила записките си по случая. Оказва се, че впоследствие дори са били манипулирани документи, за да излезе, че службите не са допуснали никакви грешки. Провалът на полицията Срещу сътрудниците на Службата за закрила на детето тече разследване. Те са обвинени в нарушаване на задълженията за закрила и възпитание. Разследване се води и срещу полицията в Липе. Въпреки недвусмислените сигнали за сексуална злоупотреба силите за сигурност не са предприели нищо. Нещо повече - куфар с доказателствен материал от 155 компактдискове и дивидита безследно изчезнал от полицейския участък. Това е забелязано едва седмици по-късно. Вътрешният министър на провинция Северен Рейн-Вестфалия говори за \"пропуски на полицията\" и \"провал\". Роман фон Алвенслебен посочва нещо повече: \"Не може да са само пропуски, след като при претърсването е отминат един склад, в който фирмата, натоварена със събарянето му, открива и други компактдискове. Първите разпити на жертвите също са по-скоро неефикасни, защото се оказва, че полицейските служители не са обучени как да подходят към децата по време на разпит.\" Процесът срещу Андреас Ф., Марио С. и Хайко Ф. започва в четвъртък (27 юни) в Детмолт. Но още сега юристът Роман фон Алвенслебен е убеден в следното: \"Злоупотребите с деца просто не се взимат насериозно от обществото.\" Юристът Йоханес-Вилхелм Рьориг се е заел да промени това. От  2011 насам той е независим пълномощник на германското правителство по въпросите на сексуалните посегателства срещу деца. Според него сериозните пропуски и провали по отношение на закрилата на децата срещу сексуални посегателства не са нещо ново. \"Не е изключено подобни случаи да има и на други места в Германия. И не е изключено и там Службите за закрила на детето да не подхождат с необходимото внимание и професионализъм\", изтъква той. Рьориг посочва още, че през 2018 година в Германия е имало над 12 300 следствия и наказателни дела за сексуална злоупотреба с деца. Според Рьориг, неофициалните данни за подобни случаи са много повече. \"Предполагаме, че във всеки един училищен клас има поне по едно или две деца, които са ставали жертва на сексуално посегателство\", посочва той. Тези числа са потресаващи. Роман фон Алвенслебен се надява, че покрай ужасяващия случай от Люгде, който привлече общественото внимание в цялата страна, най-после ще бъдат въведени отдавна необходимите подобрения по отношение на закрилата на децата в Германия.      ", "date": "2019.06.27", "title": "Ужасът от Люгде"}
{"url": "http://www.classa.bg/%D1%81%D0%B2%D1%8F%D1%82/item/397204-%D0%BA%D0%BE%D0%B3%D0%BD%D0%B8%D1%82%D0%B8%D0%B2%D0%BD%D0%B8%D1%8F%D1%82-%D0%B4%D0%B8%D1%81%D0%BE%D0%BD%D0%B0%D0%BD%D1%81-%D0%B2-%D0%BF%D0%B0%D1%81%D0%B5", "text": "Парламентарната асамблея на Съвета на Европа (ПАСЕ) през нощта срещу вторник гласува резолюция, която по същество възстанови правата на Русия в организацията. Всъщност това е отмяна на санкция спрямо Русия, наложена през 2014 г. 180 депутати гласуваха „за“, 62 „против“ и 10 „въздържали се“. Когато преди пет години в ПАСЕ отнеха на Русия правото да гласува, нейните депутати извъртяха византийски номер. Без да напускат с тряскане на вратите до степен на откачане на пантите, те замразиха членството на Русия, което означава: „Обидени сме! Ние плащахме луди пари за членство в ПАСЕ и сега без нас няма да имате пари дори  за кафе!“ Повече от половин година ПАСЕ се колеба и накрая отново  покани Русия, все едно й каза:“Не би ли дошла, тъй като твоите пари са незаобиколим фактор?“ Забележителна е реакцията на  украинския външен министър Климкин: „Ние тук ще си откъснем главите и няма да позволим Русия да се върне отново докато  сме там!“, тоест  заплаши с рекет. Сега пари ще има и никой нищо няма да казва на Русия, с изключение на украинците. От тях обаче няма да се учудваме, защото Украйна отговаря за „политическия псориазис“. Тази болест винаги я има. Винаги се намира страна, която да отговаря за „политическия псориазис“ на общността. Това е рамката на сюжета, в която се вписа една мила българска картинка. Българската делегация в ПАСЕ се ската при гласуването.  Със сигурност нейните членове са били там, защото командировъчните са добри. Решили са обаче да пият кафе. Тоест българите са се изхитрили да присъстват по невидим начин. Това е невидимото присъствие на България в ПАСЕ. И тук няма как да не ни налегнат размисли за българската русофилия. Българската русофилия на низово, на масово равнище, е латентна. Латентна, но не можеш да я махнеш. Да махнеш русофилията от България, това е все едно да обезцветиш цветните метали. Такова нещо е невъзможно по определение.Българската русофилия се наблюдава, също в латентна форма, и по висините на българската държавно-чиновническа машина. Там е пълно с русофили. Бойко Борисов е главният русофил, но той е русофил само под юргана. Това за него е интимна тайна. … Не случайно Борисов разреши  на Караянчева да покани вчера „Росатом“ в Белене. И когато някой отива в Русия, на  Борисов винаги му се иска там той да каже две добри думи за него. Българската делегация в ПАСЕ, разнообразна и могъща, се изхитри да отсъства присъствайки. Българите са мислили, мислили и са си казали: „Да гласуваме за Русия е страшно! Ще разсърдим американския посланик, носителя на орден „Стара Планина“ I-ва степен! Да гласуваме срещу Русия също е страшно, защото  ние не трябва да показваме, че желаем нещо лошо на Путин! Да гласуваме „въздържали се“ е все едно, че гласуваме „против“, това също не става! Следователно ще си бараме междукрачието в тоалетните на  ПАСЕ! Българските депутати се крият по тоалетните на ПАСЕ, защото не могат да решат когнитивния си дисонанс  – „За Русия не бива, срещу  Русия също не бива! Тогава се покриваме!“ Ама тези депутати не правят изключение. Целият български политически елит по въпроса за Русия е в когнитивен дисонанс. Целият – и социалистическата му част, и антисоциалистическата му част!    ", "date": "2019.06.27", "title": "Когнитивният дисонанс в ПАСЕ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397205-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D1%81%D0%B0%D0%BC%D0%BF%D1%81%D0%BE%D0%BD-%D1%81%D1%82%D1%80%D0%B0%D0%BD%D0%BD%D0%BE%D0%BF%D1%80%D0%B8%D0%B5%D0%BC%D0%B5%D1%86", "text": "  Преподобни Сампсон, по народност римлянин, бил син на знатни и богати родители, които му дали добро образование и от ранни години му внушили любов към Бога и желание да следва закона Господен. Обичайки ближните, както заповядва Господ, Сампсон изучил лекарското изкуство, за да помага на страдащите. Господ благословил неговото добро намерение и му дал чудотворна сила да изцерява недъзи. След смъртта на родителите си Сампсон наследил голямо богатство, което той употребил за полза на ближните. Всички свои роби пуснал на свобода, раздавал щедри милостини, подслонявал и хранел сиромаси и странници.     Той обичал усамотението, но грижейки се преди всичко за ближните, Сампсон се заселил в Цариград и построил дом, където приемал бедни, болни и странници. Сам лекувал болните и с Божия сила вършел много чудеса. От смирение той скривал тия прояви на особената Божия милост към него. Но неговият свят живот станал известен и патриархът го ръкоположил за свещеник. Случило се, че  , който царувал в онова време, опасно заболял. Старанията на най-изкусните лекари отишли напразно. Но Сампсон чрез чудесната сила, дадена му от Бога, излекувал царя. - Ще ти дам награда каквато пожелаеш - казал му възрадваният цар, - вземи пари или имот! - Богатство не ми е нужно - отговорил Сампсон. - Аз такова имах и доброволно се лиших от него. Ако искаш да ми окажеш голяма милост, заповядай да построят дом за болните и бедните! С това ти ще угодиш на Бога и мене твърде много ще зарадваш. Царят изпълнил желанието на Сампсон и построил обширна болница и страноприемница, където назначил Сампсон за началник. Св. Сампсон се трудил до дълбока старост и умрял в 550 година. Лицето му сияело от тиха радост, когато завършил своя богоугоден живот. Много чудеса ставали над неговия гроб и в уредената от него болница.", "date": "2019.06.27", "title": "Св. преподобни Сампсон Странноприемец"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/397206-27-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1147 г. - Основаван е град Москва - настоящата столица на Русия.   1302 г. - Византийско-османски войни: В Битката при Бафей Османският емират отбелязва първата си съществена победа срещу Византийската империя.   1720 г. - Великата северна война: Провежда се морската битка при Гренгам - втората важна победа на морския флот на Русия, с която се преустановява доминацията на Швеция в Балтийско море.   1794 г. - Френската революция: Арестуван е Максимилиан Робеспиер заради призивите му да бъдат екзекутирани 17 000 „врагове на Революцията\".   1866 г. - Чрез постоянен трансатлантически телеграфен кабел е установена телеграфна връзка между САЩ и Англия.   1878 г. - Руско-турска война (1877-1878): Руски войски навлизат във Варна и освобождават града от османска власт.   1903 г. - Осветена е църквата „Свети Седмочисленици\" в София.   1921 г. - Научен екип от Университета в Торонто, ръководен от биохимика Фредерик Бантинг, доказва, че хормона инсулин регулира кръвната захар.   1941 г. - Втората световна война: Япония започва окупация на Френски Индокитай.   1942 г. - Втората световна война: Приключва Първата битка при Ел Аламейн, в която Обединените нации спират последното настъпление на силите на Оста в Египет.   1949 г. - Първият реактивен пътнически самолет, английският de Havilland Comet, извършва първия си полет.   1953 г. - Приключва Корейската война: САЩ, Народна република Китай и Северна Корея подписват примирие. Президентът на Южна Корея отказва да подпише примирието, но обявява, че ще го спазва.   1955 г. - Възстановен е суверенитета на Австрия след 17-годишна окупация от Обединените нации, последвала Втората световна война.   1972 г. - Прототип на реактивният изтребител F-15 полита за първи път.   1974 г. - Конгресът на САЩ открива процедура по импийчмънт на президента Ричард Никсън във връзка със аферата Уотъргейт.   1990 г. - Беларус обявява независимост от СССР.   1993 г. - Израел атакува Южен Ливан в отговор на ракетните атаки на арабската терористична организация Хизбула.   2002 г. - По време на авиошоу на летището край Лвов (Украйна) изтребител Су-27 се врязва в зрителите - загиват 78, а 115 са ранени.   2012 г. - Откриване на XXX Летни олимпийски игри в Лондон  ", "date": "2019.06.27", "title": "27 юни, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/397200-%D0%BE%D1%82%D1%81%D1%82%D1%8A%D0%BF%D0%B2%D0%B0-%D0%BB%D0%B8-%D0%B5%D0%B2%D1%80%D0%BE%D0%BF%D0%B0-%D0%BF%D1%80%D0%B5%D0%B4-%D1%80%D1%83%D1%81%D0%B8%D1%8F", "text": "САЩ обикновено са критикувани за скептицизма си по отношение на международните институции, но те често доказват правотата на Америка. Какво ще кажете за новината, че Русия е приветствана отново в Съвета на Европа, който е водещата организация за човешките права на Стария континент, пише Wall Street Journal. През 2014 г. Русия загуби правото си на гласуване в Парламентарната асамблея на Съвета на Европа (ПАСЕ) заради анексирането на Крим и окупацията на Източна Украйна. В отговор през 2017 г. Москва прекрати да плаща своята годишна вноска от 33 млн. евро, като заплаши да напусне организацията, ако не може да гласува за следващия й генерален секретар.     Заплахата сработи. Вчера ПАСЕ гласува със 118 срещу 62 гласа за възстановяване на статута на Русия. Това е първият път, в който Европа отменя значими санкции срещу Русия от 2014 г. насам. Украинската делегация напусна в знак на протест, а президентът Володимир Зеленски отбеляза иронично, че вторник беше крайният срок на ООН за освобождаване на украинските моряци от Русия, които са държани като пленници от ноември. Всички членове на Асамблеята от Турция – „моделът за спазване на човешките права” – гласуваха за връщането на Русия. Дори пет от седемте члена от Холандия одобриха. През 2014 г. 189 холандски граждани загинаха, когато техният полет MH-17 бе свален от руска ракета над Украйна. Миналата седмица разследване, оглавено от холандското правителство, посочи трима руснаци като заподозрени за атентата. Зеленски не успя да убеди германския канцлер Ангела Меркел и френския президент Еманюел Макрон да се противопоставят на връщането на Русия в ПАСЕ. Те може би се надяват, че маслиновата клонка ще накара Русия да се държи по-добре. Съветът на Европа обаче съществува, за да защитава човешките права, закона и демокрацията, а не да умилостивява диктатори. Няколко руски делегати в ПАСЕ понастоящем са под ударите на санкциите на ЕС срещу Русия, макар че това не попречи на мнозинството да им върне правата за гласуване. Без съмнение Русия ще използва това противоречие – членове на организация за човешки права под санкции – за да изиска вдигането на още от тях. Европейският и американският натиск върху Русия след 2014 г. я изолираха икономически, като народът й е все по-недоволен от президента Владимир Путин. Кремъл обаче все още се меси в европейските избори, а агентите му отровиха британски граждани само преди година. Путин залага, че Западът в крайна сметка ще отстъпи, и може би е прав.  ", "date": "2019.06.27", "title": "Отстъпва ли Европа пред Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397194-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-27-%D1%8E%D0%BD%D0%B8", "text": "ОВЕН ( 21 март - 20 април ) Очаква ви неприятен ден, но сериозни проблеми не се предвиждат. Спорове с колеги и претенциите на шефовете, могат да развалят вашето настроение. Но в личната сфера се очакват интересни срещи и неочаквани изненади. Няма да има фундаментални промени във финансите, така че може да организирате пазаруване и забавления. ТЕЛЕЦ ( 21 април - 21 май )  В този ден ще се изправите лице в лице с минали грешки. Ще имате много възможности да се реализирате професионално, но главното е да не се държите прекалено напористо. Стабилност във финансите ще се появи само след подписването на договор. Ще получите добра сума предварително. Укрепването на имунитета, е от първостепенно значение. БЛИЗНАЦИ ( 22 май - 21 Юни ) В любовната сфера днес, ще получите приятни вълнения. Отношенията с любимия са хармонични и това вече говори много. За да постигнете финансов успех, трябва да сте по-икономични. Дори ако планирате да закупите нещо скъпо, изчислете бюджета до най-малкия детайл. Денят е благоприятен за процедури, свързани с почистване на кожата.   РАК ( 22 юни - 23 юли ) Днес слушайте интуицията си, за да не правите грешки в трудни моменти. Полезно е да направите ревизия, както на гардероба, така и на личните си взаимоотношения. Ако планирате отпуск, то нека почивката ви бъде активна. Всеки спорт днес, ще помогне за подобряване на здравето и освобождаване от негативността. Вечерта очаквайте благоприятна оферта за работа. ЛЪВ ( 24 юли - 23 август ) В този ден, трябва сериозно да се замислите за режима си на хранене, почивката и работата. Понякога действате прекалено лекомислено, от тук и честите настинки и умората. Неочаквана среща с приятел, ще ви помогне да погледнете някои познати нещ,а по различен начин. Ако имате любим човек, прекарайте вечерта с него. Може да отидете на кино, театър или концерт. ДЕВА ( 24-ти август - 23 септември ) Днес ще трябва да се примирите пред обстоятелствата, които изведнъж ще влязат в живота ви. Разбира се, това ще бъде досадно, но няма друг начин. Отчаяна борба предстои на тези, които са решили да сложат край на лошите навици. Повярвайте, че само след няколко седмици, сами ще се насладите на успеха си, в това не леко начинание. ВЕЗНИ( 24 септември - 23 октомври) Очаква ви ден, изпълнен с приключения и вълнение. Само от игрите, свързани с влагане на пари, трябва да се откажете. Бизнесмените и политиците, успешно ще проведат преговори с чуждестранни партньори. Може да водите активен социален живот, да създавате полезни контакти и подписвате договори. За здравето, следвайте щадяща диета. СКОРПИОН ( 24 октомври - 22 Ноември ) Ще намерите хоби или ниша, която ще ви хареса, на която впоследствие ще посветите много години. В любовта някои хора ще ви разочароват, а други, напротив, ще ви станат верни приятели или любими. Бъдете предпазливи при работа с документи, особено ако се занимавате с подновяване или финансови въпроси. Бурното въображение в творчеството, ще отвори неочаквани перспективи пред вас.   СТРЕЛЕЦ ( 23 Ноември - 21 Декември ) Егоцентричният ви характер, ще ви помогне да постигнете много цели. Дори и такива, които не сте успели да осъществите по-рано, ще реализирате лесно. Ще е добре да станете по-взискателни към себе си, както и да започнете нещо коренно ново. В любовта, очаквайте изненада или скъп подарък от любимия. А семейните е време, по-смело да погледнат на промените. КОЗИРОГ (22 Декември - 20 януари ) Не мълчете, а смело заявете за себе си - това е, което трябва да направите днес. Но не до степен, в която другите ще оглушеят от вика ви. Финансовите проблеми ще се окажат твърде трудни, за да ги решите за няколко часа. Ще ви е необходима помощ от адвокат, особено ако въпросът се отнася до документи. По пътя бъдете внимателни, намалете скоростта.  ВОДОЛЕЙ ( 21 януари -  19  февруари ) Очаква ви двусмислен ден. Може да загубите, но и да победите, ако навреме заемете правилната позиция. В личния живот, не се колебайте дълго време, в противен случай ще загубите бдителност. С конкурентите трябва да се държите директно и без предразсъдъци, особено ако от вашата активност, зависи бъдещият успех.   РИБИ ( 20 февруари - 20 март ) Днес още от сутринта трябва да се мобилизирате, защото ви очаква много работа. Не се захващайте с тези неща, от които нищо не разбирате. Добър ден за преместване, пазаруване за дома и отдих на открито. Само следете за здравословното си състояние, не прекалявайте, с плуването и студените напитки. Вечерта настроението ви може да се развали, поради някои новини.", "date": "2019.06.27", "title": "Дневен хороскоп 27 юни"}
{"url": "http://www.classa.bg/%D1%81%D0%B2%D1%8F%D1%82/item/397195-%D0%B4%D0%B2%D0%BE%D0%B5%D0%BD-%D1%83%D0%B4%D0%B0%D1%80-%D0%BF%D0%BE-%D0%B8%D1%80%D0%B0%D0%BD-%D0%B8%D0%B7%D1%80%D0%B0%D0%B5%D0%BB-%D1%89%D0%B5-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%B0-%D1%80%D0%B5%D0%B0%D0%BA%D1%82%D0%BE%D1%80%D0%B8%D1%82%D0%B5,-%D0%B0-%D1%81%D0%B0%D1%89-%D1%89%D0%B5-%D0%BE%D1%82%D1%85%D0%B0%D0%BF%D1%8F%D1%82-%D1%85%D1%83%D0%B7%D0%B5%D1%81%D1%82%D0%B0%D0%BD", "text": "Ситуацията около Иран e неопределена. Безпилотен летателен апарат на американските военновъздушни сили беше свален от иранската противовъздушна отбрана, а Вашингтон получи достатъчно „прах за пране в епруветка“ за „касус бели“. Въпреки това, вместо да започне бомбардировките, президентът Тръмп неочаквано подаде ръка на „американско приятелство“ към Техеран. Той обеща да направи „Иран отново велик“ и да го доведе до просперитет. Цената е изоставянето на плановете за изграждане на ядрени оръжия, което само по себе си е гаранция за сигурността от САЩ. Какво ще се случи, ако Ислямска република все пак откаже офертата „от която е невъзможно да се откаже”?     Как може да изглежда една истинска военна операция срещу Иран? Техеран е достатъчно силен, както описахме по-рано. Той има голяма армия и КСИР има 130 хил. добре обучени, въоръжени и мотивирани бойци. Тя има свои собствени военновъздушни сили и флот, ракетни сили. Иранската противовъздушна отбрана, макар и да не покрива цялата територия на страната, направи голяма крачка напред в своето развитие. По-важното е, че военният персонал на Ислямска република Иран ще защитава родната си земя от нашествениците и бойният му дух е значим. Трудно е да си представим как иранските лидери подписват в някой вагон акт на капитулация, докато победоносните американски войски стоят край Техеран. Така че на какво разчитат във Вашингтон. В западната преса преди време имаше информация, че Пентагонът може да изпрати 120 000 войници в Близкия изток. Тяхната цел е очевидно Ислямска република, но такъв контингент не е достатъчен, за да победи и докара такъв силен противник на колене. Но да не би тези сили да са достатъчни, ако говорим за военна операция с ограничени цели? Случайно или не, в американските медии „изтекоха“ данни от Пентагона, наречени „план за война в региона на Персийския залив 2018 г.“. И този военен план с Иран изглежда доста реалистичен. Според него американците, вместо да се борят за Техеран, ще окупират единствено провинция Хузестан и няколко крайбрежни града. Защо Хузестан? Около 80% от находищата на въглеводороди на Ислямската република се намират в тази провинция. И пристанищата са необходими за техния износ. Лишаването на Техеран от икономическата основа на управляващия режим трябва да принуди иранските елити да приемат всякакви условия във Вашингтон. На американските стратези не може да им се отрече коварството и тънкото сметкаджийство. Не само, че Хузестан е „склад за въглеводороди“, той е населен не само от перси, но и от етническите араби, които могат да подкрепят интервентите, ако им обещаят суверенитет и покрив. Американските военновъздушни сили ще носят всичко от въздуха, от морето ще има флотска поддръжка. В съседство се намира Ирак, където Пентагонът разполага с военни бази. Самият планински регион ще попречи на иранците да си върнат провинцията обратно. В допълнение, израелските съюзници на Съединените щати могат да бъдат замесени. На Тел Авив съвършено не му е нужно Иран и другите съседи да имат ядрено оръжие. Така, през 1981 г., израелските военновъздушни сили бомбардираха иракски ядрен реактор, нанасяйки му тотална щета. През 2007 г. те направиха същия фокус върху ядрената програма на Сирия. Няма съмнение, че израелските пилоти с удоволствие биха бомбардирали съответно инфраструктура на Иран. Вярно е, че тогава ще трябва да летят на територията на Сирия, да преговарят с Йордания и Ирак за пропуск. Но нищо, вероятно ще решат въпроса. Израелците и американците знаят как.  ", "date": "2019.06.27", "title": "Двоен удар по Иран: Израел ще бомбардира реакторите, а САЩ ще отхапят Хузестан"}
{"url": "http://www.classa.bg/%D1%81%D0%B2%D1%8F%D1%82/item/397196-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B1%D0%B0%D0%B3%D1%80%D0%B0%D1%82%D0%B8%D0%BE%D0%BD-%D0%BA%D0%BE%D0%B3%D0%B0%D1%82%D0%BE-%D1%87%D0%B5%D1%80%D0%B2%D0%B5%D0%BD%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D1%81%D1%80%D0%B0%D0%B7%D0%B8-%D0%B2%D0%B5%D1%80%D0%BC%D0%B0%D1%85%D1%82%D0%B0", "text": "Кодовото ѝ име е \"Багратион\": преди 75 години започва една от най-големите военни акции в историята на човечеството - Беларуската настъпателна операция на Червената армия, довела до най-мащабното поражение на Германия.           При настъплението на Червената армия в т.нар. операция \"Багратион\" Вермахтът понася толкова тежки загуби, че Германия вече не е в състояние да ги компенсира. Съветските военачалници започват да разработват плана за \"Багратион\" още през април 1944. Замисълът: да бъдат разбити фланговете на германската армейска група \"Център\", да бъдат обкръжени основните ѝ сили източно от Минск и накрая - пълно освобождение на Беларуската ССР. Операция \"Багратион\" започва на 22 юни 1944, а на 3 юли Минск вече е освободен от Червената армия. Операция \"Багратион\" е смятана за една от най-мащабните военни операции не само през Втората световна война, а и в цялата история на човечеството. Това мнение споделя и германският историк Йенс Венер. Ето какво казва той в интервю за ДВ:  Червената армия си поставя амбициозната задача да унищожи групата от армии на Вермахта, наречена \"Център\". Успехът е феноменален - само за няколко седмици са ликвидирани три от четирите армии в тази група. Много историци твърдят, че това е най-сериозното поражение на Германия за всички времена - толкова мощен е ударът, нанесен от Червената армия. Мисля дори, че операция \"Багратион\" може да бъде наречена най-решителното, най-мощното сражение по време на Втората световна война.       Тук трябва да се отбележи и още нещо: през 1944 година Червената армия не е същата, както през 1941. В началото на войната Вермахтът превъзхожда във всичко въоръжените сили на Съветския съюз. Подготовката на техния личен състав е в началото на много ниско ниво, войниците нямат никакъв опит. Докато през 1944 вече и войниците, и началниците им са достатъчно добре подготвени.      От самото начало планът предвижда операцията да започне на 22 юни 1944 - точно три години след нашествието на германците в Съветския съюз в рамките на операция \"Барбароса\", която е била наречена така в чест на императора на Свещената римска империя. А операция \"Багратион\" е кръстена на руския генерал Пьотр Иванович Багратион, герой от войната през 1812, който е етнически грузинец. Този факт също има символично значение, тъй като и Сталин е грузинец.  е по-рано. И тъй като всички участници в бойните действия свързват големи надежди с нея, резултатът от тази битка е изключително важен от психологическа гледна точка. Пропагандатори от всички страни усилено използват битката за свои цели, създавайки около нея митове и легенди, които с течение на времето пускат корени в съзнанието на хората. При това за нито една битка от Втората световна война не може еднозначно да се каже, че е била решаваща. Ако все пак трябва да говорим за сражение, преобърнало хода на войната, то това е битката при Москва през 1941 година. Тогава за първи път се оказва възможно германската армия да бъде спряна. Нещо повече: след сраженията за Москва германската армия не успява да завоюва нови територии и да попълни суровинната си база. Същевременно съюзниците стават с всеки следващ ден все по-силни, подобрявайки бойните си умения и техническото оборудване на своите армии.  Ако днес, в наше време, се заемем да оценяваме ситуацията по фронтовете през 1944, изхождайки от знанията си за по-нататъшния ход на историята, можем да отговорим съвсем еднозначно, че Хитлер не е имал никакви шансове да победи. Защото съюзниците, тук говорим за общия военен потенциал на Съветския съюз, Съединените щати и Великобритания, са много по-силни от Вермахта.     Ако говорим за значението на Западния фронт като цяло, то това, което се разиграва там, едва ли е сравнимо със случващото се на изток. Разбира се, действията на съюзниците облекчават задачата на Москва, но епицентърът на войната са именно военните действия между СССР и Германия. И затова сраженията на територията на Съветския съюз решават изхода на цялата война. В този смисъл битката при Москва е донякъде определяща за по-нататъшния развой на събитията. От 5,3 милиона германски войници, паднали по време на Втората световна война, около 4 милиона са загинали на Източния фронт - дори само този факт доказва колосалното значение на сраженията между Вермахта и Червената армия.  ", "date": "2019.06.27", "title": "Операция \"Багратион\": когато Червената армия срази Вермахта"}
{"url": "http://www.classa.bg/%D1%81%D0%B2%D1%8F%D1%82/item/397197-%D1%82%D1%80%D0%B8%D0%BC%D0%B0-%D0%BD%D0%B0%D0%B4-70-%D1%84%D0%B0%D0%B2%D0%BE%D1%80%D0%B8%D1%82%D0%B8%D1%82%D0%B5-%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D1%81%D0%B0%D1%89", "text": "Хората от поколението Х и милениалите ще трябва да продължат да стискат недоволно зъби. Въпреки изразеното от избирателите демократи желание за свежа кръв, фаворити за кандидат на Демократическата партия на президентските избори от 2020 г. в САЩ са трима души на 70 и повече години. В събота сенаторката Елизабет Уорън празнува навършването на 70 години. В проучванията на избирателните нагласи за първичните избори на демократите тя е на трето място след 76-годишния бивш вицепрезидент Джо Байдън и 77-годишния независим сенатор Бърни Сандърс.     Ако някой от тях спечели, той или тя най-вероятно ще трябва да се бори със 73-годишния републиканец Доналд Тръмп, който вече влезе в историята на САЩ като най-възрастния президент в момента на избирането му. „Твърде стари са“, каза демократическата активистка от Южна Каролина Маргърит Уилис на предизборна среща за сенаторката Камала Харис, която също се бори за партийната номинация за кандидат-президент. „Знам за какво говоря. Знам, че е време да предадем щафетата“, добавя 69-годишната жена, която е била кандидат за губернатор на този щат. Подобно на нея, мнозинството гласоподаватели на демократите искат да изберат динамичен президент, който разбира младите поколения и е способен да отвърне на предизвикателствата на бъдещето, по-специално в околната среда и технологиите.   55 години     Според публикувано през май допитване на института Пю само 3 процента от демократите смятат, че идеалната възраст на един президент е над 70 години. 43 процента я поставят между 50 и 60 години. Този отговор отразява средната възраст на 45-имата американски президенти: 55 години. Само десет от тях са били на повече от 60 години в деня на влизането си в Белия дом. Освен това 48 процента от американците заявяват, че не са особено склонни да подкрепят кандидат на възраст над 70 години според друга анкета на Ройтерс и Ипсос. Тези статистики не са убегнали от вниманието на другите кандидати. Кметът на Саут Бенд, щата Индиана, Пийт Бутиджидж е само на 37 години, двойно по-млад от Джо Байдън. Той редовно подчертава, че страната има нужда „от ново поколение лидери“, които са чувствителни към проблемите на младите хора като прекалено високите разходи за образование, въздействието на новите технологии върху трудовия пазар или глобалното затопляне.     „Сънлив“     Джо Байдън, който води в надпреварата при демократите, е този, чиято възраст предизвиква най-много забележки. Две неотдавнашни полемики позволиха на противниците му да го окарикатурят като кандидат на миналото. След като подкрепяше в продължение на десетилетия закон, който забранява да се финансират аборти с федерални средства, той промени мнението си под натиск и обяви, че вече не може да защитава законодателна мярка, която наказва жените от по-бедните слоеве. Малко след това той предизвика бурни реакции, след като спомена колко вежливи са били работните му отношения с двама подкрепящи расовата сегрегация сенатори през 70-те години. Доналд Тръмп,който може да пострада от популярността на Джо Байдън сред работническата класа, редовно го обвинява, че е „сънлив“ или „умствено слаб“. „Вече не е какъвто беше, държи се различно, по-бавен е отпреди“, каза той неотдавна. Бившият вицепрезидент на Барак Обама на драго сърце призна, че въпросите за възрастта му са оправдани. „Най-добрият начин да ме прецените ще е да ме наблюдавате. Да видите дали имам енергията и способността“, каза той. През 1984 г., в кампанията за преизбирането си, републиканецът Роналд Рейгън, който тогава беше на 73 години, ловко върна топката. На въпрос дали ще издържи на темпото на предизборната кампания, той отвърна: „Няма да се възползвам от младостта и липсата на опит на опонента си за политически цели.“    ", "date": "2019.06.27", "title": "Трима над 70: Фаворитите на демократите за президентските избори в САЩ"}
{"url": "http://www.classa.bg/%D1%81%D0%B2%D1%8F%D1%82/item/397198-%D1%81%D1%8A%D1%81-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5,-%D0%B1%D0%B5%D0%B7-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B8%D0%BB%D0%B8-%D1%81-%D0%BE%D1%82%D0%BB%D0%B0%D0%B3%D0%B0%D0%BD%D0%B5-%E2%80%93-%D0%BA%D0%B0%D0%BA%D0%B2%D0%BE-%D1%89%D0%B5-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B5-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BF%D0%BE-%D0%B2%D1%8A%D0%BF%D1%80%D0%BE%D1%81%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Какво ще предприеме по въпроса за Брекзит Борис Джонсън или Джереми Хънт – който от двамата бъде избран да наследи британския премиер Тереза Мей? Мей подаде оставка като лидер на Консервативната партия, предизвиквайки надпревара за нов лидер, който да поеме властта. Най-тежката задача, която очаква приемника й, ще бъде да изведе Великобритания от ЕС. Тази задача ще изисква да бъде намерен подход към Брекзит, който да получи одобрението на парламента.    Новият британски премиер става ясен на 23 юли От кандидатите останаха само двама – Джонсън и Хънт, първият е бивш министър на външните работи, а вторият е сегашният. Предстои 160 000 членове на Консервативната партия да направят окончателния си избор и да предпочетат единия от тях. Резултатът ще бъде обявен на 23 юли. Ето какви са намеренията за Брекзит на Джонсън и Хънт:   БОРИС ДЖОНСЪН (55 г.): „Отлагането означава поражение“ Джонсън е едно от най-разпознаваемите лица в британската политика. Той застана начело на кампанията за референдума през 2016 г. за излизане от ЕС и впоследствие стана министър на външните работи при Мей. Подаде оставка от поста като протест срещу подхода й към Брекзит.  – През 2016 г. подкрепи излизането.  – Обеща да изведе Великобритания от ЕС на 31 октомври, със или без споразумение. „Да става какво ще“, каза той пред британското „Ток радио“.  – Предпочита обаче излизане със споразумение.  – Каза, че договореностите, които Мей постигна през ноември, са „практически мъртви“ и допълни, че иска да запази само част от тях, а останалите да предоговори или премахне напълно.  – Определи предпазния механизъм за ирландската граница като основния проблем в споразумението, който трябва да бъде решен.  – Смята, че ЕС може да бъде убеден да приеме предоговаряне на условията, ако Великобритания покаже по нужния начин, че е готова да излезе и без договор.  – Заяви, че няма да плати договорената сума от 39 милиарда лири, ако не получи по-добро споразумение.  – На мнение е, че ако не бъде договорено алтернативно споразумение за Брекзит и Великобритания напусне без договор, в крайна сметка съществуващите търговски правила ще осигурят „преходен период“ в регулациите.  – През този период сегашните отношения с ЕС по въпроса за митата няма да се променят. Това твърдение беше оспорено, в това число от управителя на британската централна банка Марк Карни.  – Не е изключвал публично варианта да заобиколи парламента, за да прокара Брекзит без споразумение. Според публикации в медиите обаче той е казвал пред свои колеги, че тази опция не го привлича.     ДЖЕРЕМИ ХЪНТ (52): „Трябва да погледнем реално на нещата“ През юли миналата година Хънт наследи Джонсън като министър на външните работи, след като преди това седем години беше министър на здравеопазването. Тази длъжност го направи непопулярен сред много от избирателите, които работят в системата на финансово задъхващата се Национална здравна служба или разчитат на нея. Говори свободно японски.  – През 2016 г. подкрепи оставането в ЕС.  – Иска да предоговори споразумението на Мей със съюза.  – Против Брекзит без споразумение е, но не е готов да изключи този вариант. Би предпочел Брекзит без споразумение пред това изобщо да няма Брекзит.  – Готов е да отложи излизането от ЕС и след 31 октомври, но отказа да се ангажира с краен срок след тази дата.  – Той намекна, че ако парламентът блокира евентуален Брекзит без споразумение, ще трябва да има отсрочка:  „При такава ситуация трябва да продължиш да преговаряш“, каза Хънт. „Искам да напуснем до 31 октомври, но ако парламентът не позволи това, премиерът е длъжен да се подчини на закона“, допълни той.  – На мнение е, че опитът в бизнеса му дава по-добри шансове да предоговори споразумението, конкретно по въпроса за предпазния механизъм за ирландската граница.  – Смята, че изолирането на парламента, за да бъде прокаран Брекзит без споразумение, ще бъде голяма грешка.", "date": "2019.06.27", "title": "Със споразумение, без споразумение или с отлагане – какво ще предприеме следващият премиер по въпроса за Брекзит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/397199-%D0%B1%D0%BE%D1%80%D0%B8%D1%81%D0%BE%D0%B2-%D0%B5%D0%B4%D0%BD%D0%BE%D0%BB%D0%B8%D1%87%D0%BD%D0%BE-%D0%B8%D0%B7%D0%BA%D0%BB%D1%8E%D1%87%D0%B8-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BE%D1%82-%D0%B3%D0%B5%D1%80%D0%B1-%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%B3%D0%BE-%D0%BE%D0%BD%D0%B5%D0%B2%D0%B8%D0%BD%D0%B8%E2%80%A6-%D1%81%D0%BB%D0%B5%D0%B4-%E2%80%9E%D0%B0%D1%80%D1%82%D0%B5%D0%BA%D1%81%E2%80%9D,-%D0%B8%D0%BD%D1%82%D1%80%D0%B8%D0%B3%D0%B0-%D1%81-%D1%87%D0%B5%D0%B7", "text": "Цветан Цветанов е научил от телевизията, че е изключен от ГЕРБ. Той и Борисов се разделиха след тежък разговор, Цветанов предложил два варианта да работи за ГЕРБ, но Борисов обяви, че нямало два варианта, а само един. Цветанов е отстранен от всички длъжности, остава редови член. Вчера обаче Борисов обяви пред журналисти, че „Цветанов е извън ГЕРБ”. Навремето Тодор Живков ги уволняваше на пленуми, пращаше ги на „друга отговорна работа“. А изключване от партията е било изключение, цяло събитие, статии, писма на трудови колективи преди наказанието. Сега Бойко Борисов ги уволнява в крачка, на пресконференции. На живо в ефир.     Управлението на Борисов все повече влиза в разрез с всякакви закони и правила, той започва да прилича на африкански диктатор. След като Комисията за противодействие на корупцията и отнемане на незаконно придобитото имущество (по-известна като КПКОНПИ) оневини Цветанов и подалите оставки заради имоти, интересно как Борисов ще излезе от този абсурд.  Той отстрани втория човек в партията си, двама министри, трима зам.-министри, благодарение на което се показа целият в бяло и победи на изборите     Сега с решението на Комисията се оказва, че ги е отстранил без причина… На хората им е ясно, че Цветан Цветанов и Цецка Цачева, и др. са се уредили с евтини апартаменти от една фирма. Ей тъй, за честните им очи или? Въпросната фирма „Артекс” с една поправка в закона получава възможност да строи своя небостъргач в София. Продава апартаментите му по горните етажи за по 4000 евро на квадрат, по 3000 на долните. Очакваните приходи са над 100 млн. евро. Борисов (също еднолично) спря строителството на небостъргача. Изгони Цветанов и Цачева. Но нито прокуратура, нито Комисията намират нещо нередно в техните действия. А има данни да ги третират като Организирана престъпна група – такива обвинения с много по-малко основания са се стоварвали върху други. На хората им е ясно също, че облажилите са с евтини апартаменти няма как да платят дори ниската цена на квадрат, без да са си намазали пръстите с мед. Става дума за луксозни апартаменти по 200 квадрата, които дори по 700 и по 1000 евро на квадрат (вместо 3000) са цяло състояние. Кредит от 100 хил. евро се изплаща с минимум по 1000 лева на месец 25 години. Да не би от заплата да са събрали пари за такива апартаменти? Ама Цветанов имал преди това други 6 апартамента, разменил два и доплатил… За тия предишните апартаменти същата КПКОНПИ пак го оневини, излезе със заключение, че имал достатъчно доходи. Борисов си е назначил комисия, която да оневинява всички от неговата партия и сега се получава – виновни няма, а уволнени има. Дори има изключен от ГЕРБ, както се оказва.  И само Борисов играе ролята на наказателя, раздаващ справедливост. Така Борисов дава да се разбере, че той е над всякакви комисии и прокурори. Те оневиняват, но той намира нарушения и наказва. Публично всичко е изрядно, но Борисов знае повече.  И какво повече знае за сделката за ЧЕЗ? Пред журналисти твърди ,че нищо не знае, трябвало да оставим регулаторните органи да решават. Всъщност всеки регулаторен орган или комисия са негови назначения. Контролира ги той. И те го гледат в очите и слушат какво ще каже. Така за купувачът на ЧЕЗ „Еврохолд” се заформя голяма интрига, свързана пак с Цветанов На Борисов зададоха въпрос, дали Цветанов не стои зад сделката. В отговор Борисов го изключи от ГЕРБ. Възможно е да е съзнателно нагласен блъф. Въпросът никак не е случаен, може да е предварително режисиран от самия Борисов, той разполага с достатъчен брой обслужващи журналисти. Купувачът „Еврохолд” е проблематичен, най-малко е извън тази сфера на бизнес, не разполага с парите, трябва да ги осигурява от банки. Хората масово се съмняват, че това е нагласена схема едни „наши хора” да си купят енергото на една трета България. При предишната сделка с прочулата се Гинка пак беше нагласена схема, зад която подозираха, че стои Борисов. Имаше данни, че зад сделката стоят хора, с които Борисов е поддържал отношения (виж  ), но изглежда нещо са скрили от него, нещо са го излъгали. И сделката беше осуетена, не на последно място и защото една малка фирма трябваше да събере над 300 млн. евро, за да плати. Сега три комисии се хвърлиха да проверяват „Еврохолд” (КФН, КЕВР и КЗК). В медиите веднага излязоха данни, че новият купувач на ЧЕЗ България е с още по-скандално досие от предишния кандидат – подразделения в Гърция и Румъния са били санкционирани или отхвърляни като купувачи, разследвани за липса на капитали. Каквото и да решат комисиите, дали ще одобрят или отхвърлят сделката, трябва да е ясно, че решава пак Борисов. Предишният купувач Гинка Върбакова обяви след срещата си с Борисов: „Той иска да има пълен контрол върху сделката“.", "date": "2019.06.27", "title": "Борисов еднолично изключи Цветанов от ГЕРБ. А комисия го оневини… След „Артекс”, интрига с ЧЕЗ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397191-%D0%BD%D0%B0%D0%B9-%D1%81%D1%82%D1%80%D0%B0%D1%85%D0%BE%D0%B2%D0%B8%D1%82%D0%BE%D1%82%D0%BE-%D1%87%D1%83%D0%B4%D0%BE%D0%B2%D0%B8%D1%89%D0%B5", "text": "RR Helm от Deep Sea News разкри особено зловещи подробности, свързани с rhizocephala – вид ракообразно същество, което няма нищо общо с представите ви за този тип организми и има навика да паразитира върху раци по начин, който надминава въображението дори и на най-садистичните хорър писатели, пише io9. „Представете си, че сте рак – пише RR Helm. – За да е пълен ефектът, нека е мъжки. Мотаете се по крайбрежната ивица. Топлите слънчеви лъчи галят гърба ви, хладната вода допира хрилете ви. Достигнали сте прилично големи размери, избегнали сте опасностите на младостта.      Животът е прекрасен. Днес обаче започвате да се чувствате странно – почти майчински – сякаш нещо у вас расте. Всъщност – наистина расте. [null] Неговите корени пълзят през тъканта ви, през червата, през мозъка. Това е rhizocephala и много скоро тя ще ви превземе. Вашият нов мъчител е член на едни от най-странните групи, известни на човечеството. Зрялото женско тяло на rhizocephala е усукано и деформирано. То не прилича по какъвто и да било начин да неговите родственици, живеещи по скалите край брега. Женската е изгубила твърдата си черупка. Няма дори крака и очи.     Трансформирала се е в жълти корени и гъвкави и засукани влакънца, които израстват бавно като черен хумус през тъканите ви. Някога обаче тя е изглеждала нормално – когато е била млада. [null] По това време е приличала на нормална ракообразна ларва – едва няколко милиметра дълга. С една ужасна разлика – нейното младо тяло разполага със своеобразна игла, излизаща от черупката й. Когато ви открива, тя забива тялото си у вас досущ като подкожна инжекция и ви инжектира със собствените си клетки. Това, което е останало от нея, расте и се разпростира в системата ви като тумор. Вие вече не растете. Нейните нишковидни пипала консумират допълнителната ви енергия.\"", "date": "2019.06.27", "title": "Най-страховитото чудовище"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397192-%D0%B7%D0%B2%D0%B5%D0%B7%D0%B4%D0%B8-%D0%BF%D1%80%D0%B8%D0%BA%D0%BE%D0%B2%D0%B0%D1%85%D0%B0-%D0%BF%D0%BE%D0%B3%D0%BB%D0%B5%D0%B4%D0%B8%D1%82%D0%B5-%D1%81", "text": "Основната задача на голите  е да привлекат вниманието на колкото се може повече потребители, фенове и дори звезди. Знаменитости в такива   обикновено превземат първите страници на вестници и списания, а снимките им могат да бъдат открити с лекота в мрежата дори години по-късно.   Вече ви разкрихме  Показахме ви и  Основна задача на  е да окаже възможно най-много, без реално да изглежда вулгарна. Ето как точно дизайнерите постигат това. В следващите редове ще ви покажем на палавите на звездите, сред които Ирина Шейк, Денифър Лопес и Ким Кардашиян. Бежова основа     Това е най-впечатляващият и лесен начин за приличане на погледите. Към бежова основа се добавят някакви   на интимните части на звездите, с които да се прикрият. Материалът на другите места е с телесен цвят и е полупрозрачен. Създава се илюзия за голо тяло. Правило е всеки тоалет да се шие точно по известната личност, която ще го носи. Обърнете внимание, че на червения килим звездите са спокойни и не се притесняват, че нещо може да им се покаже.   Мрежа и дебела материя     Интересни са асиметричните   които подчертават формата на звездите. Така дизайнерите сякаш рисуват, с помощта на  Без мрежа обаче, тези неща са немислими.     Мрежата обикновено е направена така, че да покрие интимните места на звездите но и да подчертае формите им. За целта тя се пришива върху прозрачна Дантели и бродерия     Въпреки телесната основа специално подбрана за всяка знаменитост, решила да сложи гола  , то на нея трябва да присъства и още нещо. Често пъти това са дантелите и бродериите. Повечето звезди искат те да са така подредени, че реално да могат да сложат бежово бельо под дрехата за всеки случай.     Разбира се, има и дами, които не се притесняват да лъснат в   от различен цвят или просто да не си сложат такова", "date": "2019.06.27", "title": "Звезди приковаха погледите с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397193-%D0%BC%D0%B5%D1%80%D0%B8%D0%BB%D0%B8%D0%BD-%D0%BC%D0%BE%D0%BD%D1%80%D0%BE-%D0%B5-%D0%B1%D0%B8%D0%BB%D0%B0-%D1%83%D0%B1%D0%B8%D1%82%D0%B0,-%D0%BF%D0%BE%D1%80%D1%8A%D1%87%D0%B8%D1%82%D0%B5%D0%BB%D1%8F%D1%82-%D0%B5", "text": "Актьорът Джани Русо разкрива доста сериозни твърдения за обстоятелствата около загадъчната смърт на Мерилин Монро. В скорошно свое интервю, той твърди, че Робърт Кенеди стои зад смъртта на любимата актриса на Холивуд, която си отиде на 36 години на пети август 1962 г. Русо презентира мемоарите си „Hollywood Godfather: My Life in the Movies and the Mob\". „Трябва да е Боби. Никой друг не би я убил. Мафията не би го направила. Те я обожаваха. Тя беше парти момиче. Дайте ѝ няколко хапчета, няколко питиета и тя щеше да се забавлява с всички.\" Повечето от вас сигурно знаят, че Робърт Кенеди е бил убит на 50-годишна възраст , на пети юни 1968 в хотел „Амбасадор\" в Лос Анджелис.      Според Русо, Робърт дълго е замислят смъртта на актрисата, за да не може аферата ѝ с брат му, Джон Кенеди, да излезе в публичното пространство. Джон Кенеди е убит по-късно, докато се вози в кола със съпругата си, Джаки Кенеди в Далас, Тексас на 22 ноември 1963, когато е само на 46 години.     Твърденията за предполагаемите извънбрачни връзки на Джон Кенеди са документирани в продължение на десетилетия. Въпреки това, най-скандалният романс на бившия президент е със самата Мерилин Монро, която го поздравява с изпълнението си „Happy Birthday, Mr. President\" през 1962. Русо твърди още, че мафията планирала да заснеме Монро в тройка с братята политици, за да изнудва Джон Кенеди. „Човек, известен като „Докторът\", наемен убиец и истински лекар поема големите поръчки на мафията. Той е този, който инжектира въздух във вената на актрисата. Тя умира от емболия, но изглежда като злоупотреба с наркотици.\" Това не е първият път, в който Русо споделя тези свои твърдения публично. През 2005, той заяви пред медиите, че е бил любовник на Мерилин Монро докато има връзка с мафията. Аферата им започва, когато тя е на 33 години, а той само на 16.     В смъртния акт на Мерилин Монро, като причина за смъртта е посочена „остро натряване с барбитурати поради предозиране\". Лекарят на звездата и медицинският експерт, извършил аутопсията, смятат че тя се е самоубила. Множество конспиративни теории, обаче, витаят около ранната смърт на Мерилин Монро в продължение на десетилетия. Това не е първият път, в който се твърди, че е била убита заради аферата си с Джон Кенеди. Нито пък Русо е първият от бившите ѝ любовници, който твърди, че знае истината за препдолагаемото убийство. Бившият съпруг на актрисата и бейзболист Джо Димаджио, споделя в биографията си: „Винаги съм знаел кой я е убил, но не исках да започвам революция в тази страна. Тя ми казваше, че някой я иска мъртва, но аз мълчах.\"", "date": "2019.06.27", "title": "Мерилин Монро е била убита, поръчителят е..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/397190-%D0%B3%D0%BE%D0%BB-%D0%B3%D0%B5%D1%80%D0%BC%D0%B0%D0%BD%D0%B5%D1%86-%D0%BD%D0%B0-%D1%81%D0%BA%D1%83%D1%82%D0%B5%D1%80", "text": "Полицията в германската провинция Бранденбург публикува в акаунта си в Туитър снимка на мъж, който кара скутера си както майка го е родила. Мъжът излязъл гол на улицата заради аномалните жеги, които мъчат региона. На един от кадрите се вижда как голият германец си кара скутерчето с шлем на главата и сандали на краката. На следващия кадър се вижда, че по молба на полицаите човекът си обува панталона.      Патрулиращите полицаи не са наказали мъжа, защото не са имали основания да го направят. Единственият случай, в който е можело да бъде санкциониран, е, ако външният му вид е предизвикал недоволство сред обществеността.      „Да караш гол не е забранено, но е опасно. Можеш да паднеш и да се нараниш сериозно. Предупредихме го, че могат да го задържат\", обясняват действията си полицаите.", "date": "2019.06.27", "title": "Гол германец на скутер"}
