{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387306-%D1%80%D0%B5%D0%B6%D0%B8%D1%81%D1%8C%D0%BE%D1%80-%D0%B7%D0%B0%D1%81%D0%BD%D0%B5-%D1%80%D0%B5%D0%B0%D0%BB%D0%BD%D0%B0%D1%82%D0%B0-%D1%81%D0%BC%D1%8A%D1%80%D1%82-%D0%BD%D0%B0-%D1%87%D0%BE%D0%B2%D0%B5%D0%BA-%D0%B2%D0%B8%D0%B4%D0%B5%D0%BE", "text": "Британският режисьор Стивън Истууд представи документалния филм \"Айлънд\", посветен на последните дни от живота на пациентите с хоспис. В същото време той нарушава едно от основните етични табута, като заснема смъртта на един от героите, съобщава The Guardian. Според Стивън Истууд самият пенсионер Алън Харди го помолил да заснеме момента на собствената му смърт.  \r\n   \r\n   И това напълно съответства на намерението на режисьора - да покаже умирането като естествен и ежедневен процес. \"Никой не иска да умре, но това е естествен процес, ние сме биологично програмирани да умрем\", казва Стивън Истууд. Режисьорът казва, че много пациенти са се опитвали да общуват с него и да разкажат техните чувства относно неизбежния край. В същото време много от тях отбелязват, че участието във видеото им позволило да се справят със страха от смъртта. И Алън Харди го приемал като приключение - той казал на Стивън Ийстууд, че в следващия си живот той иска да се срещне с жена си отново и планира да се занимава с бални танци. \r\n      ", "date": "2018.09.16", "title": "Режисьор засне реалната смърт на човек (ВИДЕО)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387307-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D1%85%D0%BE%D1%80%D0%B0-%D0%B4%D0%BE-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0-%D1%80%D0%B0%D0%B7%D0%BA%D0%B0%D0%B7%D0%B0-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%B8-%D0%BD%D0%B5%D1%89%D0%B0-%D0%B7%D0%B0-%D0%BF%D0%B5%D0%B2%D0%B8%D1%86%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D0%BD%D0%B8%D0%BA%D0%BE%D0%B9-%D0%B4%D0%BE%D1%81%D0%B5%D0%B3%D0%B0-%D0%BD%D0%B5-%D0%B5-%D0%B7%D0%BD%D0%B0%D0%B5%D0%BB", "text": "\"Лили Иванова има страхотно излъчване и е огромна привилегия да работиш с човек като нея\". Tова заяви в ефира на Нова тв тонрежисьорът Ангел Попов, който години наред работи с емблематичната певица. \"Освен, че те грабва, може и да те дистанцира, но вълнението е страхотно, не мога да си обясня защо така става. Тя се дразни като казват, че е мегазвезда или суперзвезда\", разкри Попов. \"27 години работя с Лили Иванова, не е имало концерт, който да е минал без мен. Много сме близки, тя промени целия ми живот. Научил съм огромно количество неща. Тя винаги е била първа. Първа направи концерт в \"Арена Армеец\". Жестоко рискува по всички линии. Имаше един много труден период, когато започнаха инфлациите и хората нямаха никакви пари. Ние пътувахме и правихме концерти за дребни пари. Тя се връщаше дори без пари, имало е моменти, в които е доплащала. Тя е изключително прозорлива и умна\" посочи още тонрежисьорът.    Цялото интервю вижте във видеото:     :6b652ae40f", "date": "2018.09.16", "title": "Един от най-близките хора до Лили Иванова разказа сензационни неща за певицата, които никой досега не е знаел!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387300-%D0%B8%D0%BF%D0%B8-%D0%B7%D0%B4%D1%80%D0%B0%D0%B2%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0-%E2%80%93-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%B7%D0%B0-%D1%81%D1%8A%D1%89%D0%BE%D1%82%D0%BE", "text": "По стара българска традиция от последните десетина години, реформите в публичните сфери не се правят въз основа на обществен диалог, а на база обществено недоволство. Нормалният подход би бил правителството да седне на една маса със заинтересованите страни и да постигне консенсус за необходимите стъпки, като по този начин се постигне съгласие за дългосрочни и последователни промени. Вместо това правителствата предпочитат да изготвят реформата на тъмно, да сондират общественото мнение, като обявят отделни елементи, но не и цялата реформа, след което, отново на тъмно, да направят някои козметични промени, така че поне някои заинтересовани страни да са доволни, като по този начин си спечелят частична обществена подкрепа. В крайна сметка се оказва или че реформата не дава необходимия резултат, защото, например, сметките не излизат, или някой не е доволен от нея и тя е отменена, това пише в анализа си  Калоян Стайков  от екипа на  .     Накратко това е състоянието на публичното здравеопазване, в което от години парите не стигат и се правят реформи, които си противоречат, а се дават все повече пари за все същите здравни услуги, от които нито лекарите, нито пациентите са доволни. Последната идея за реформа „изтече” неофициално по медиите през изминалата седмица, а официално ще бъде представена до края на месеца, а дотогава могат да се променят много елементи от първоначалната идея. Така например в началото на седмицата стана ясно, че предлаганите промени не са толкова за нов  здравен модел , а за осигуряване на повече пари за  болничната помощ  като се въведе задължителна допълнителна здравна (по-точно болнична) застраховка. По-късно през седмицата се изясни, че все още се обсъжда вариант за увеличаване на  здравните осигуровки  с 2 процентни пункта (както стана и през 2009 г.). Докато и в двете предложения става въпрос за увеличаване на разходите за пациентите, то впоследствие стана ясно, че има и трето предложение, този път от министъра на финансите, което предвижда избор за осигурените лица къде да внасят цялата или част от осигуровката си – в  частен осигурителен фонд  (каквито към момента няма) или в държавната НЗОК, без допълнителна финансова тежест за пациентите. До края на месеца може да се говори за нещо съвсем различно. Повече пари за същото Настоящото предложение, за което има най-много неофициална информация, предвижда въвеждане на допълнителна задължителна здравна застраховка в размер на 12 лв. на месец в застрахователно дружество по избор на осигуреното лице. Това възлиза на допълнителни разходи за осигурените в размер на около 864 млн. лв. Към тях се прибавя и очаквано увеличение на директните доплащания от пациентите за болнична помощ в размер на около 40 млн. лв., което увеличава общата сума до около 900 млн. лв. В замяна на това застрахователите ще покриват разходите за болнично лечение на стойност над 700 лв. Все още не е ясно дали това означава, че средствата за болнична помощ в системата ще се увеличат и ако да – с колко, или означава, че ще се запазят на същите нива, но НЗОК ще може да използва освободения ресурс за някакви хипотетични към момента други дейности, и ако да – какви и колко средства ще насочи към тях. Всичко това много напомня онзи филм на ужасите, който гледахме между 2009 и 2010 г., когато здравните осигуровки бяха увеличени с 2 процентни пункта, приходите от които отлежаваха по сметка на НЗОК в БНБ, за да се използват за демонополизиране на системата. В резултат на това през двете години бяха натрупани резерви в размер на около 890 млн. лв., които просто бяха  национализирани  от тогавашното правителство, смазвайки бляна за конкуренция в сектора. Ефективно това увеличи разходите на НЗОК през следващата година, но без подобрение в качеството на здравеопазването. С какво сегашната ситуация е по-различна от тогава, освен с това, че се очаква да бъдат събрани 900 млн. лв. в рамките на една година, вместо за две?", "date": "2018.09.16", "title": "ИПИ: Здравната реформа – повече пари за същото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387301-%D0%B1%D1%8A%D0%BB%D0%B3%D0%B0%D1%80%D0%B8-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B8%D1%81%D0%BA%D0%B0%D1%82-%D1%81%D1%8A%D0%B4-%D0%B8-%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE", "text": "Зад протеста стоят над 34 000 български граждани, живеещи в чужбина, обединени от фейсбук групата „Против геноцида на Борисов и всички досегашни управляващи мафии\". Българи от страната и чужбина излизат на протест под надслов \"Оставка, съд и смяна на системата\". Демонстрации ще има както пред сградата на Народното събрание в столицата, така и пред посолствата на България по света. Сънародниците ни настояват за оставката на правителството и промяна в модела на управление на страната, като предлагат швейцарския. Зад протеста стоят над 34 000 български граждани, живеещи в чужбина, обединени от фейсбук групата „Против геноцида на Борисов и всички досегашни управляващи мафии\" . Настояват за оставката на правителството и промяна в модела на управление на страната. Емил Русанов, издател на вестник \"Будилник\" в Лондон, който е един от организаторите на протеста обяснава исканията: \"Пряко да се избират всички хора, които ще участват в администрацията на тази държава, както и да могат да се отзовават също, защото както си ги избрал, така и би трябвало да можеш да ги отзовеш\". Протестиращите не искат разпускане на парламента, за да бъде гласуван кабинет, предложен от тях. Твърдят, че страната трябва да се управлява по швейцарски модел. Протестът ще се проведе между 12 и 22 часа и ще продължи три дни. Към столицата пътуват граждани от Франция, Белгия, Италия, Испания, Англия и Холандия.  В сряда българи ще протестират и пред централата на ЕК в Брюксел.    ", "date": "2018.09.16", "title": "Българи излизат на протест. Искат съд и оставка на правителството!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387302-%D0%B0%D0%BD%D1%82%D0%BE%D0%BD-%D0%BA%D1%83%D1%82%D0%B5%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82-%D1%81%D0%B5-%D1%80%D0%B0%D0%B7%D0%BF%D0%B0%D0%B4%D0%B0,-%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D0%B3%D0%BE-%D0%B7%D0%B0%D0%B4%D1%8A%D1%80%D0%B6%D0%B8", "text": "Премиерът панически се опитва да избяга от всички проблеми, като прехвърля всичко върху по-ниските слоеве, смята зам.-шефът на ПГ на БСП Кабинетът упорито се разпада, а Бойко Борисов се опитва да го задържи с всички сили и средства, което не знам дали му е необходимо чак толкова. Това каза в предаването „Тази неделя\" по bTV зам.-председателят на ПГ на БСП Антон Кутев. Поводът за коментара му беше отложеното гласуване на трите министерски оставки и отказът на номинирания за транспортен министър Александър Манолев да заеме поста. „Борисов панически се опитва да избяга от всички проблеми, които му излизат, като прехвърля всичко върху по-ниските слоеве. Важното е той да е „в бяло\", върхът да стои чист. Единствените, които не се сменят, са двамата вицепремиери, защото ако махне някой от тях, се разпада коалицията\", заяви Антон Кутев. „Борисов е безскрупулен, когато трябва да се сменят хора. Той винаги е знаел, че той е носителят на властта. Това играе през цялото време – цялата държава трябва да каже: „Докато не опре до Борисов, проблемът няма да се реши\", което означава, че всички, които пречат на тази теза, трябва да бъдат махани веднага, за да не нарушават този начин на мислене. Това му е играта от 10 години\", посочи зам.-шефът на ПГ на БСП. Според него няма българин, който да се съмнява, че правителството няма да изкара мандата си. „Лично аз не смятам, че тази година е възможно да се разпадне правителството, но съм сигурен, че ще стане следващата\", отбеляза Кутев. Той коментира и неподписания от президента Румен Радев указ за освобождаването на Младен Маринов, което се превърна в пречка за промените в кабинета. „Това е бил елегантен начин от страна на президента да им каже, че той участва в политическата система със своите функции и да не го използват само като пощенска кутия в дадени моменти\", смята Кутев. Обвиняемият Илия Стоилов – брат на депутата от БСП Георги Стоилов, който напусна страната, не е получавал протекции, категоричен беше Кутев. „Ние няма как да му дадем протекции, а и никой в БСП не би го направил. Познавам достатъчно добре Корнелия, тя не би се включила в такава игра, а аз – още по-малко\", подчерта той.", "date": "2018.09.16", "title": "Антон Кутев: Кабинетът се разпада, а Борисов се опитва да го задържи"}
{"url": "http://www.classa.bg/%D1%81%D0%B2%D1%8F%D1%82/item/387303-%D1%82%D0%BE%D0%BD%D0%B8-%D0%B1%D0%BB%D0%B5%D1%8A%D1%80-%D0%BE%D1%82-%D0%BA%D0%B8%D0%B5%D0%B2-%D0%B5%D0%B2%D1%80%D0%BE%D0%BF%D0%B0-%D1%89%D0%B5-%D0%BF%D1%80%D0%BE%D1%86%D1%8A%D1%84%D1%82%D1%8F%D0%B2%D0%B0,-%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%89%D0%B5-%D1%81%D0%B5-%D0%B2%D1%8A%D1%80%D0%BD%D0%B5-%D0%B2-%D0%B5%D1%81", "text": "Според него в средата на този век ще има три гиганта - Америка, Китай и вероятно Индия. Те ще бъдат толкова големи, че страните със средни мащаби като Германия или Франция ще трябва да бъдат обединени, за да не бъдат зависими Великобритания може да преразгледа решението за напускане на ЕС в рамките на пет години. Това заяви бившият британски премиер Тони Блеър пред 15-ата годишна конференция на форума \"Ялтенско-европейска стратегия\" (Yalta European Strategy - YES) в Киев. \"Не искам да дискутирам огромните предизвикателства, които стоят пред Европа. Имаме предизвикателството на миграцията, с което не успяваме съвсем да се справим. Също структурните и политическите проблеми на еврозоната. Но ще направя една прогноза, а след години ще видим дали греша: Европа ще се справи, Европа ще процъфтява, а Великобритания ще отмени решението си за Брекзит.\" - прогнозира Блеър, цитиран от сайта на YES. Експремиерът на Великобритания напомня, че след Втората световна война Европа се обединява, за да запази мира, но членството в ЕС дава на страните и значителни други предимства. \"Главната цел на съществуването на обединена Европа сега е да бъдем силни. В средата на този век ще има три гиганта - Америка, Китай и вероятно Индия. Те ще бъдат толкова големи, че страните със средни мащаби като Германия или Франция ще трябва да бъдат обединени, за да не бъдат зависими. Сега целта е не само мир, но и сила.\" - коментира британският държавник. Той посочва, че ЕС се нуждае от реформиране, но това не е причина за напускане на общността. \"Разбира се, че ще има и предизвикателства, но нямам никакви съмнения, че Европа ще е по-добра, ако Великобритания остане в общността, а Великобритания ще бъде по-добра, когато при повторното гласуване решим да се върнем в Европа.\" - обобщава Блеър.", "date": "2018.09.16", "title": "Тони Блеър от Киев: Европа ще процъфтява, а Великобритания ще се върне в ЕС"}
{"url": "http://www.classa.bg/%D1%81%D0%B2%D1%8F%D1%82/item/387304-fox-news-%D0%B4%D0%B6%D0%BE%D0%BD-%D0%BA%D0%B5%D1%80%D0%B8-%D0%B1%D0%B5-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0%D0%BD-%D0%B7%D0%B0-%E2%80%9E%D1%81%D0%B5%D0%BD%D1%87%D0%B5%D1%81%D1%82%D0%B0%D1%82%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F%E2%80%9D-%D1%81-%D0%B8%D1%80%D0%B0%D0%BD", "text": "Бившият държавен секретар на САЩ Джон Кери призна, че след като оставя поста, се е срещал с ирански чиновници и е обсъждал с тях ядрената сделка. За това той е категорично осъден, нали неговата дейност може дори да противоречи на американските закони, пише на своята интернет-страница  Fox News. Бившият държавен секретар на САЩ Джон Кери попадна под буря от критики заради това, че според негово признание, е провел срещи с ирански чиновници зад гърба на администрацията на Тръмп, пише на своята интернет-страница  Fox News. Тези срещи се отнасят в това число и за ядреното споразумение, отбелязва авторът на статията. Така, представител на администрацията на Тръмп при общуване с Fox News нарича това поведение „ “, отбелязвайки, че Иран уж поддържа бойни отряди, които избиват хора в Сирия, Ирак и Йемен. Друг чиновник, бивш сътрудник от администрацията на Буш-младши отбеляза, че подобни срещи могат да се приемат за незаконни. Самият Кери по-рано призна, че се е срещал с министъра на външните работи на Иран „ “, след като оставя поста си. „ “, Джон Кери е цитиран от Fox News. Освен това той не отрича, че съветва Иран да изчака докато в на власт в САЩ не дойде нов президент от Демократическата партия, нали, според него, целият свят очаква Тръмп да си тръгне. За първи път подобна информация се появи още през март, когато Кери, който някога постига ядрената сделка, води преговори споразумението да се запази под някаква форма. И именно през май Тръмп обяви стремежа си да излезе от договора. При това преговорната дейност на Кери може да нарушава закона, по който частните лица не могат без разрешение да водят преговори от името на американското правителство. Впрочем, засега никой не е осъден по този въпрос, отбелязва авторът на статията. Освен това същият закон, вероятно, е бил нарушаван от бившия съветник на Тръмп Майкъл Флин, когато се среща с руския посланик. Него не го съдят затова, но тогава се разразява скандал, макар Русия и САЩ да имат работни отношения. При това „паралелната дипломация” на Кери с  се смята за  отбелязва експертът от Fox News. Тръмп, на свой ред още след първите съобщения за дейността на Кери нарича неговите действия  която не е била нужна на САЩ. Самият Кери твърди, че всички бивши дипломати продължават да се срещат с чуждестранните лидери и посещават конференции по цял свят.", "date": "2018.09.16", "title": "Fox News: Джон Кери бе разкритикуван за „сенчестата дипломация” с Иран"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387305-%D0%BD%D0%B8%D0%BA%D0%BE%D0%BB-%D0%BD%D0%B0-%D0%B3%D1%80%D0%B8%D1%88%D0%BE-%D0%B7%D0%B0%D0%B3%D0%BE%D0%BB%D0%B8-%D1%81%D0%BE%D1%87%D0%BD%D0%B8-%D0%B1%D0%B5%D0%B4%D1%80%D0%B0", "text": "Любимата на Григор Димитров - Никол Шерцингер разгорещи социалните мрежи със снимка, на която показа сочни бедра. Поп певицата пусна кадри в \"Инстаграм\" от Ню Йорк, както и от Седмицата на модата в Лондон. И на двата фотоса Шерцингер показва своите бедра, което подлуди феновете й.      \"Изглеждаш горещо, момиче\", пише един от последователите й.  Друг пък отбелязва красотата на американката: \"Супер красива!\".   Въпросните снимки на певицата:    ", "date": "2018.09.16", "title": "Никол на Гришо заголи сочни бедра"}
{"url": "http://www.classa.bg/%D1%81%D0%B2%D1%8F%D1%82/item/387298-%D1%80%D1%83%D1%81%D0%BA%D0%B8%D1%8F%D1%82-%D1%85%D0%B8%D0%BF%D0%B8-%D0%BA%D0%B2%D0%B0%D1%80%D1%82%D0%B0%D0%BB-%D0%BF%D0%BE%D0%B4-%D0%BD%D0%BE%D1%81%D0%B0-%D0%BD%D0%B0-%D0%BA%D1%80%D0%B5%D0%BC%D1%8A%D0%BB", "text": "Представете си артистичният нюйоркски квартал Гринуич да е под прозорците на Белия дом или Пентагона. Най-пъстрото пространство в Москва е кварталът Китай-град и представлява заредено с хипи енергия място - старо, пълно с уютни затворени дворове и заобиколено от паркове. И съществува редом със строгите стени на Кремъл, на крачки от легендарната \"Лубянка\" и от централата на бившото КГБ. Оттам властите са издавали заповеди за арести заради непристойно поведение и пропаганда на западно влияние. В есенните дни на това място има доста туристи, които обикалят и разглеждат с любопитство историческия център на Москва. Китай-град е сърцето на историческата част на руската столица. Там са \"Чистите езера\", а в момента в този квартал на всеки ъгъл изникват барове с крафт бири, нови ресторанти със странни кухни, паркове и тематични клубове. Последните са вдъхновени от идеологическото наследство и митовете за миналото. Руският метрополис изглежда необятен със своето население от над 12 млн. души. Ако искате да изследвате старинните кътчета на Москва, грациозните фасади отпреди Революцията, хипстърския нощен живот и тайните места на града - тряба да си обуете удобни обувки  и да се подготвите за сериозно обикаляне. Тъплите от туристи вече не са необичайна гледка дори и в руската столица. В някои пресечки почти всяка къща може да мине за паметник на културата. Има сгради, които напомнят на рицарски замъци с кули или с многоцветни фасади като тази на Сверчиков в червено и бяло, построена в края на XVI-ти век. По чудо сградата на търговеца Сверчиков оцелява след голям пожар през 1812-а, след като Москва е опожарена до основи от Наполеон и войските му. Сега в съседство на нея съществуват коктейл барове и галерии. Къщата със животните също привлича огромно внимание.  Фасадата й е от гипсови фигури на животни в стил ар нуво. Историята зад красивите бели създания по сивата фасада е странна. В ранните години на XX-ти век артист на име Сергей Вашков, който е авторът на лъвовете, бухалите, драконите, химерите и всички други същества, е вдъхновен от катедралата във Владимир, средновековната столица на Русия от XII-ти век.     Миналото на къщите обаче лесно може да бъде засенчено от мисълта за вечерните ястия и питиета. Ресторантите са украсени с еленски рога и червени тухлени стени, а в малките пресечки има модерни и дискретни клубове, в които всяка двойка се чувства комфортно, независимо от пола си. Повечето хомосексуални са се отказали да се борят публично за правата си в Русия, но намират комфорт в тези полу-нелегални заведения. Там цените са и на доста поносими за младежите цени.     Циганското лято е особено ценно, предвид дългите месеци зима, които очакват Москва. Чистите езера получават името си, след като приятелят на Петър Велики - Александър Меншиков, изчиства едно от езерата от отпадъците и забранява на местните да го използват като бунище. Над езерата има наргиле барове, тенти, веранди на ресторанти. През 2012-а хиляди протестиращи срещу Владимир Путин изпълват булевардите на Китай-град. Следват арести и политически репресии, а общността иска да се разграничи от политическите битки в страната. Според активисти обаче недоволството продължава да нараства. Верандите са пълни с хора, както и амфитеатърът, построен през XVI-ти век.  Той е част от музеен комплекс от останките на Бели город, построен от цар Фьодор и цар Борис Годунов. Там се събират влюбени гълъбчета, за да пийнат бира и да наблюдават залеза над белите камъни, скрепени с модерен цимент. В ерата на Сталин в ранните утрини черни автомобили са прибирали хората от този квартал. В смутните времена на 90-те районът е населен от мафиоти и престъпници, които живеят врата до врата със стари руски интелектуалци. Обиколката из Китай-град винаги е съпътствана с нещо интересно. Въпреки името си, тук няма никаква следа от китайско присъствие. Наименованието идва от италианското \"citta\", което означава цитадела. През XVI-век се е простирала дълга каменна стена, стигаща до Кремъл. Наблизо има оживен парк. След края на съветската ера кварталът преминава през предполагаемо облагородяване, което уж има за цел да го облагороди. То обаче заличава старите културни символи и ги замества с нови. Но кварталът започва да приютява московския ъндърграунд и да придобива легендарен статут. Много московчани обичат да се разхождат в Китай-град и около Чистите езера. А някои имат късмета да наблюдават шарените покриви от собствената си тераса...    ", "date": "2018.09.16", "title": "Руският хипи квартал под носа на Кремъл"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387299-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%B0-%D1%81-%D1%82%D1%80%D1%8A%D0%BC%D0%BF-%D0%BD%D0%B0-24-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B2-%D0%BD%D1%8E-%D0%B9%D0%BE%D1%80%D0%BA", "text": "Премиерът Бойко Борисов ще се срещне в Ню Йорк с президента на САЩ Доналд Тръмп на 24 септември в рамките на Инициативата на американския държавен глава за борба и ограничаването на наркотиците. Това съобщи за   началникът на кабинета на премиера Румяна Бъчварова. Това ще е първата среща на двамата държавници, която ще бъде увековечена и със снимка, надяват се в екипа на Борисов.  Министър-председателят заминава за Ню Йорк на 23 септември, а на 28-ми е речта му пред Общото събрание на ООН.     ДРАМА ПО БЪЛГАРСКИ За първи път посещението в ООН се превърна в ябълката на раздора между премиера и президента Румен Радев.  Оказа се, че между администрациите на двамата първи мъже в държавата в последните 3  месеца е вървяла тежка кореспонденция за това кой да представлява България при откриването на 73-ата сесия на Общото събрание на организацията в Ню Йорк. Сагата започва още през юли , когато във Външно министерство идва поканата към България за участие в най-престижния световен форум, на който нивото на присъствие е президент, премиер или външен министър. От Външно се обръщат към администрацията на премиера за становище кой да води делегацията. Становището е изготвено от Румяна Бъчварова , началник на кабинета на министър-председателя. В него се казва, че е добре тази година делегацията да бъде ръководена от министър-председателя, тъй като отдавна той не е ходил на този форум и “сега е негов ред”. Справката сочи, че последното посещение на Бойко Борисов на сесия на ООН е през 2010 година. Оттогава винаги президентите ни са били начело на българската делегация – Първанов, Плевнелиев и Радев. Според Румяна Бъчварова този неписан ред се е наложил,  защото в годините след 2010-та по времето, когато са били сесиите на ООН, у нас е имало или избори, или оставки, което налагало присъствието на Борисов в страната. Миналата година, когато отново дошла поканата, Борисов “джентълменски” предложил на президента Радев като новоизбран на този пост той да отиде в ООН. Известно е, че от години има неписано правило, за което са се споразумели “Дондуков” 1 и “Дондуков” 2 и според което министър-председателят води българската делегация при европейските съвети, а държавният глава – на сесиите на Организацията на обединените нации. През последните години подобни делегации бяха водени винаги от държавния глава, отбелязва и Българското национално радио. Решението тази година Борисов, а не Радев да води делегацията ни е било взето от Министерския съвет. “Това е решение на правителството, което не е обсъждано с президентската институция”, казват от “Дондуков” 2. РАЗМЯНА НА ПИСМА Сега редът е на Борисов, твърдо убедени са обаче на “Дондуков” 1.  В писмото си до МВнР Бъчварова посочва и три основни причини  за това: първо –  досега Борисов не е ходил, а е редно, след като е бил начело на българското европредседателство, второ – да представи пред ООН темата за Западните Балкани, и трето – да изведе пред световната общност темата за 75-годишнината от спасяването на българските евреи и инициативите на българското правителство. И преди още Бъчварова да е пратила писмото си до Външно, от президентството идва депеша, че ръководител на българската делегация за ООН ще бъде президентът Румен Радев.   разказа Бъчварова пред  СРЕЩА БЕЗ РЕЗУЛТАТ На поканата се отзовават  началникът на кабинета на президента Иво Христов, главният секретар на президента Димитър Стоянов и външнополитическият му съветник по това време, вече посланик в Москва, Атанас Кръстин. Бъчварова излага пред тях същите аргументи, които е написала в писмото си до Външно, позовавайки се и на принципа за ротация. Хората на Радев не ги приемат.  Казват, че президентът има намерение да представи пред ООН и други теми, като например изхранването. Бъчварова опонира, че това са теми на ООН, но не са български. написа лаконично във Фейсбук главният секретар на президента Димитър Стоянов. Оттам обаче отказват да представят своята версия за този “проблем”, който се вихри от два месеца между двете съседни сгради.  ( Срещата при Бъчварова остава без резултат – всеки държи на своето и разбирателство между екипите на първите мъже не се постига.  Тогава Бъчварова предлага Радев и Борисов да се чуят лично и да се разберат. Радев и Борисов така и не се чуват. ВЪНШНО РЕШАВА СПОРА – В ПОЛЗА НА РОТАЦИЯТА И във Външно приемат аргументите на Бъчварова.  Застъпват принципа на ротация, който обаче никъде не присъства в българското законодателство по този въпрос. Обявяват в ООН, че делегацията ще се води от българския премиер. “  аргументира се Бъчварова. “, подчертава началникът на премиерския кабинет. Същото мислят и в отсрещната сграда на Ларгото в центъра на София –  никой не е абониран, но право на президента е да представи страната на най-високо ниво.  Решението Бойко Борисов, а не Румен Радев да води българската делегация на 73-та сесия на Общото събрание на ООН  е взето от Министерски съвет по предложение на МВнР, без да се съгласува с президентството, въпреки установената практика делегацията да се води от държавния глава, казват от президентството.   Това е поредният случай, когато правителството пренебрегва президентската институция. Приближени до държавния глава тълкуват това действие на кабинета като пореден опит да се каже на обществеността, че Радев е изпаднал в международна изолация. Според източници, близки до управляващите обаче, целта на Борисов е да се домогне до снимка с Доналд Тръмп и да измоли американска легитимация, тъй като не успява да получи покана за визита в САЩ. СРЕЩА С ТРЪМП, НО БЕЗ РАЗГОВОР С НЕГО Докато тече безплоден спор между двете администрации На “Дондуков”1 пристига поканата от екипа на Тръмп българският премиер да бъде един от съпредседателите на Инициативата на Тръмп във връзка с борбата и разпространението на наркотиците. Поканата е съобразена с личната компетентност на българския министър-председател, подчертават от “Дондуков” 1. “ ,  разказва Бъчварова. В отговор на въпроса колко са съорганизаторите на Инициативата на Тръмп, Бъчварова отговори:  , уверява тя, но  подчертава, че няма да имат лична двустранна среща.  “ обяснява Бъчварова. За България това е второ участие в подобен форум. Предишното е било преди 6-7 години по времето на президента Обама, когато отново сме били съорганизатори. ОБИДАТА НА РАДЕВ Защо в президентската администрация има чувство на обида и витае усещането, че Радев е пренебрегнат , питам Бъчварова. отговори тя. .” А по кой закон тази ротация е задължителна, или поне препоръчителна?  Според Румяна Бъчварова член 76 от правилника на ООН визира, че на сесията на Общото събрание на ООН държавите могат да бъдат представени от президент, премиер или външен министър, т.е. , заявява Бъчварова. БЕЗ ЧОВЕК НА ПРЕЗИДЕНТА В ДЕЛЕГАЦИЯТА ЗА ООН Тя е изпратила писмо до президентската администрация, с което да покани техен представител в делегацията за ООН, водена от премиера, така както миналата година в делегацията, водена от президента, е имало представите на администрацията на премиера. От “Дондуков” 2 отказват с мотива, че “нямат такива представители с оглед на тяхната програма” “  , казва Бъчварова. От екипа на Радев запазват ледено мълчание. РЕКАПИТУЛАЦИЯТА Още на 13 май премиерът съобщи, че е получил покана за среща с американския президент Доналд Тръмп.  ”Получихме много топло и мило писмо от президента на САЩ Доналд Тръмп, предлага да се видим в скоро време на тема Западни Балкани”, заяви Борисов по време на регионалната политическа академия на ГЕРБ – Стара Загора .”В момента България подготвя следядреното споразумение, зад което Европа застана, Турция застана, Русия застана. Не знам защо така решиха САЩ (да излязат от ядрената сделка с Иран – бел. ред.) – тяхна работа е. Но ситуацията в Близкия Изток също никак не е добра – въздушни удари, жертви. Надявам се, че и в тази посока ще направим необходимото, няколко стъпки сме подготвили, но чакаме да минат всички по надлежния ред. И за подобряването на отношенията с Русия имаме от президента на САЩ Доналд Тръмп много топло, мило писмо за това колко много разчита на нас и за Алианса, и за региона, и за Балканите”, каза тогава премиерът. Сега за 73-ата Сесия на Генералната асамблея на ООН, която започва на 25 септември и завършва на 2 октомври, в делегацията, водена от премиера Борисов, са включени външният министър Екатерина Захариева, началникът на кабинета на министър-председателя Румяна Бъчварова и двете външно-политически съветнички на премиера. Ръководителят на делегацията има право на изказване /до 10минути/. Българският премиер ще говори на 28 септември. Едногодишната дейност на тази 73-та сесия на ГА на ООН ще се председателства от г-жа Мария Фернанда Еспиноса, еквадорски външен министър, добре позната, както в Латинска Америка, така и в ООН, избрана през юли 2018г. с пълно мнозинство/. А тази драма по български кой да води бащина дружина зад Океана много прилича на драмата, която разиграхме преди половин година кой първи да отиде при Путин в Москва. От което пострада имиджа на България, а пък първите български мъже се сблъскаха с леденото пренебрежение на руския президент.  Което бе доста унизително и с което станахме за смях на дипломатическия терен. Но така е, когато премиер и президент водят война дори и във външната политика.  ", "date": "2018.09.16", "title": "Борисов се среща с Тръмп на 24 септември в Ню Йорк"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/387294-%D1%88%D0%B0%D0%BC%D0%B8%D0%BB-%D1%81%D1%83%D0%BB%D1%82%D0%B0%D0%BD%D0%BE%D0%B2-%D0%BD%D0%B0%D0%B2%D0%BB%D0%B8%D0%B7%D0%B0%D0%BC%D0%B5-%D0%B2-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BF%D0%B5%D1%80%D0%B8%D0%BE%D0%B4", "text": "Според мен в момента сме в уникален исторически период, когато в течение на сравнително кратко време има много дълбоки, основни промени. Политическите процеси, като краха на „еднополюсния свят“ начело със САЩ, това са само „вълнички по повърхността на вълната“. Публикуваният в края на миналата година заключителен доклад на Римския клуб, който някои смятат за едно от най-великите интелектуални постижения на XXI век, при всичките му интересни детайли, повтаря тезите на Маркс и Енгелс от преди 170 години – че трябва да се премине към принципно нови способи за организиране на човешките общности и човечеството като цяло. Точно преди сто години приключи Първата световна война, която бе възприета като обобщение и квинтесенция на развитието на индустриалната държава. Шпенглер през 1921 г. пише „Залезът на Европа“ – един вид „Капиталът“ на ХХ век. В много отношения в периода 1914-1945 се провеждаше изработката и осъществяването на различните начини за преодоляването на кризата на системата на класическия капитализъм и сблъсъка помежду им.  Един от тях бе болшевизмът, вторият бяха различните вариации на фашизма и националсоциализма, а третият бе „новият курс“ на Рузвелт, с преход след 60-те години към неолибералната глобализация. Една от основните причини, довели до краха на съветския проект бе отказът след смъртта на Сталин от категоричното разделяне на своето общество и целия свят на „свои“ и „чужди“ по идеологически признак. Въпросът „или-или“ вече не стоя на дневен ред. След приетата на XXII конгрес на КПСС през 1961 нова програма и Карибската криза от 1962 г. той вече се трансформира в „и-и“. Бяха провъзгласени целите  „да се догони и задмине Америка“, „мирното съвместно съществуване на двете различни обществено-политически системи“ и така нататък, което се обърна срещу самата логика на историческото развитие. Тоест ние тогава признахме нещо важно нещо: че Съветският съюз е част от света, тоест фактически от западната цивилизация. Че ние се намираме в едно измерение с него, в една координатна система. От тук последваха и конвергенцията, засилването на икономическите и прочее връзки със Запада, създаването на своя „зона на влияние“ по целия свят, за което бяха изразходвани огромни средства, в ущърб на собственото развитие, отказа от самодостатъчност на нашата икономика. Процесът на конвергенция завърши през 1991 г. , когато и Съветският съюз и целият Социалистически лагер бяха приведени в съответствие със социално-икономическата база с обществено-политическата и идеологическа надстройка. Това може би изглеждаше неочаквано единствено за тези, които не са способни да мислят в категориите на причинно-следствените отношения. Всъщност съветско-партийните „елити“ успешно превърнаха своята власт в собственост, но не загубиха самата власт. Не ни провървя единствено по отношение на това, че самата западна система отдавна бе преминала в низходяща фаза на развитие, средният реален доход в нея достигна своя максимум в далечната 1959 г. и не расте вече почти 60 години. Дори и ако се вземе предвид появата на качествено новият спектър от стоки и услуги: персоналните компютри, мобилните връзки, транспортът, обема на достъпната информация и т.н. в другите сфери на нашето ежедневие е загубено не по-малко – по отношение на храната и водата, образованието, здравеопазването, екологията, равнището на социалните връзки – този списък може да продължи още дълго. След кризата от 2008-2009 г. цялата тази система встъпи в своя последен стадий. Ние наблюдаваме нейната агония. И е трагедията, според мен, се заключва в това, че никой не разбира как да прекрати тази агония и какво може да се случи по-нататък: няма нито идеологии, нито теории, нито какъвто и да е приемлив образ на бъдещето, което да се осъществи в условията на кризисния преход към новия технологически механизъм. Ние на общоцивилизационно равнище сме с сблъскали с проявата на известната и основополагаща за математиката теорема на Хедел, съгласно която нито една система не може да бъде достатъчно и напълно описана, а нейните проблеми да се решат в рамките на самата тази система, без излизането от нейните рамки. Но пределите на екстензивното разширяване на системите на „глобалния пазар“ бяха постигнати през 1992 г., а потенциалът за интензивното им използване без изчерпат след 15 години. Какво следва? Нататък ще видим единствено безуспешни опити да се удържим на края на пропастта. Според мен това е можело да се наблюдава в Римската империя преди 1500 години, когато се осъществява преходът от древността към средновековието. Но тогава преходният период продължава 250-300 години, сега той, най-вероятно ще съставя броени години. При това налице е криза на целеполагането. Да се спечели колкото се може повече – защо? Повече да се разбере за себе си и за околния свят – защо? Да се живее колкото се може по-дълго – защо? Религиите отдавна са отнесени на втори план, а науката е призована да поеме ролята на глобална религия на всички времена и народи, да изпълнява едновременно и магична и митологична функция. При това науката създава заплахи от такъв характер, които тя не е способна да отстрани, но дори и да предвиди. Например всяка година се създават около хиляда нови химически вещества, които попадат в храната. Всяка година милиарди души изяждат милиони тонове генномодифицирани организми, макар и „хоризонталното пренасяне“ на гените все още да не е отменено от никого.  До къде ще доведат мутациите в течение на две-три поколения, тоест след 50-75 години? А системите на изкуствения интелект? А създаването на оръжейни системи на нови физически принципи? Искам да кажа, че нашата „научна“ цивилизация днес създава такава огромна неопределеност за самата себе си, която не може да реши принципно. И колкото повече са знанията ни, толкова е по-малко разбирането как да ги свържем помежду им. Това се отнася и до теоретичната физика, и до биологията, и до информатиката, и до политиката, и до всичко угодно.", "date": "2018.09.16", "title": "Шамил Султанов: Навлизаме в уникален исторически период"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387295-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B0-%D0%B3%D0%B5%D1%80%D0%B1-%D1%81%D0%B8-%D0%BE%D1%82%D0%B8%D0%B2%D0%B0%D1%82", "text": "\"Пътувайки по тези магистрали ние плащаме данък \"живот\". Искаме да се вземат проби от АМ \"Тракия\", АМ \"Струма\" и АМ \"Люлин\". Ще покажем и колко е откраднато\", заяви депутатът от БСП   \"Имаме амбиция да посетим всяка община. Бяхме в Кресна, хората са гневни. Там жителите са 12 000 души и имат само 7 полицаи. Ще внесем пет законопроекта, вяроятно няма да се приемат, но все пак. Всички народни предстваители ще бъдат по избирателните си райони\".    Това заяви депутатът от БСП Елена Йончева.   \"ГЕРБ си отива, не по наше желание, а на хората, защото във всяка една сфера докараха България на дъното. По всички показатели бяхме по-добре по време на нашето управление. Външните инвестиции бяха с пъти повече. Искаме оставка на правителството,  с оставки на министри нищо няма да стане. Така избегнаха големият върпос\", каза още тя . \"Пътувайки по тези магистрали ние плащаме данък \"живот\". Искаме да се вземат проби от АМ \"Тракия\", АМ \"Струма\" и АМ \"Люлин\". Ще покажем и колко е откраднато, и за следващите управляващи, за да може да не плащаме този кръвен данък\", завърши Елена Йончева.    ", "date": "2018.09.16", "title": "Елена Йончеа: ГЕРБ си отиват!"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/387297-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D0%BD%D0%B5-%D0%BF%D0%BE%D0%BB%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%B8", "text": "Американският технологичен гигант Apple планира да пусне на пазара своето ново приложение, наречено Screen Time, с което ще се бори за ограничаване на времето, което потребителите прекарват, използвайки своите телефони, съобщава Wall Street Journal. Приложението ще бъде достъпно, както за моделите работещи с iOS 12, така и за всички смартфони, които използват операционната система iOS 11. Screen Time се базира върху идеята, че ако един човек бъде предупреждаван за времето, което прекарва със своя телефон, то той ще го прави значително по-рядко, смята Джоана Стърн от Wall Street Journal. Приложението предоставя информация за времето, в което е бил използван телефона, всички приложения и сайтове, които са били активирани от потребителя. Screen Time не може да бъде открито в папката с приложения, нито трябва да се изтегля. Функцията е скрита в раздела Settings и съдържа данни с графики и класации за дневното и седмичното използване на устройството. Всеки потребител може да наложи лимит върху използването на дадено приложение, социална платформа или игра, до които има достъп през телефона. Когато лимитът бъде достигнат, на екрана на телефона се появява прозорец с предупредителен надпис, който може да бъде изключен. Google вече създадоха подобно приложение, което за момента може да се използва само от Pixel телефони с Android 9.0.", "date": "2018.09.16", "title": "Приложение за ограничаване ползването на телефони"}
{"url": "http://www.classa.bg/%D1%81%D0%B2%D1%8F%D1%82/item/387289-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B4%D0%B8%D1%80%D0%B5%D0%BA%D1%82%D0%B8%D0%B2%D0%B0%D1%82%D0%B0-%D0%B7%D0%B0-%D0%B0%D0%B2%D1%82%D0%BE%D1%80%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%BE,-%D0%B7%D0%B0-%D0%B4%D0%B0-%D0%BD%D0%B5-%E2%80%9E%D1%83%D0%B1%D0%B8%D0%B5%E2%80%9C-%D0%B8%D0%BD%D1%82%D0%B5%D1%80%D0%BD%D0%B5%D1%82", "text": "Приемането на Директивата за авторското право от Европейския парламент е погрешна стъпка и може да означава ”смъртта на интернет”. Такава позиция изрази шведският евродепутат Фредрик Федли, цитиран от онлайн изданието BREAKIT.   В сряда Европейският парламент гласува директивата, чиято цел е да осъвремени европейските законови норми за авторското право и да ги въведе в 21 век.     Някои притежатели на права, като тези в музикалната индустрия, приветстват приемането на документа. Но има и реакции в противоположната посока. Критиците на директивата виждат в нея края на глобалната мрежа каквато я познаваме. Т. нар. \"данък връзка\" и \"филтър за качване\" (членове 11 и 13) привлякоха вниманието. \"Това е наистина лош резултат и може да означава смъртта на интернет.\" - предупреждава Фредрик Федли, шведски евродепутат. \"Гласувах против предложението\", споделя той, малко след като документът беше подкрепен от евродепутатите. След гласуването, при което директивата беше приета със 438 гласа \"за\" и 226 \"против\", германският политик Аксел Вос беше особено облекчен. Като докладчик по нея той беше в готовност да отговори на понякога суровите критики, за да доведе докрай приемането й. Но шведският журналист Емануел Карлсен, който подкрепи директивата, сподели малко шокиращо откровение на последвалия брифинг. Той разговаря с Вос за текстове от Директивата за авторското право, които са се \"промушили\" незабелязано. Те засягат заснемането на големи спортни събития, когато видеото се гледа от повече потребители в социалните медии. \"Накратко, излиза, че човек не може дори да заснеме състезание по футбол или конни надбягвания\", коментира Емануел Карлсен. Вос отбелязва, че този текст за спортните събития случайно е попаднал в директивата без да бъде забелязан. Според него това е пропуск на ресорната комисия при изготвянето на документа. \"Някой го е променил и никой не е забелязал\". Той изразява увереност, че текстът няма да остане в този вид.", "date": "2018.09.16", "title": "Променят Директивата за авторското право, за да не „убие“ интернет?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387290-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5%D0%BE%D1%84%D0%B8%D1%82-%D1%89%D0%B5-%D0%B1%D1%8A%D0%B4%D0%B5-%D0%BD%D0%B0-%D1%87%D0%B5%D1%81%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-1125-%D0%B3-%D0%BE%D1%82-%D0%BF%D1%80%D0%B5%D1%81%D0%BB%D0%B0%D0%B2%D1%81%D0%BA%D0%B8%D1%8F-%D1%86%D1%8A%D1%80%D0%BA%D0%BE%D0%B2%D0%BD%D0%BE-%D0%BD%D0%B0%D1%80%D0%BE%D0%B4%D0%B5%D0%BD-%D1%81%D1%8A%D0%B1%D0%BE%D1%80", "text": "Българският патриарх и Софийски митрополит Неофит ще участва в честването на 1125 години от Преславския църковно-народен събор, което ще се състои във Варненската и Великопреславска епархия. Това съобщават от Българската православна църква.     През 2018 г. се навършват 1125 години от Първия църковно-народен събор, състоял се през 893 г. в Преслав. По този повод ръководството на Варненската и Великопреславска света митрополия организира тържествено честване на това значимо днес събитие, на което ще присъства българският патриарх и Софийски митрополит Неофит. Програмата за честването предвижда в 8.30 часа патриарх Неофит да бъде посрещнат в катедралния храм на Варна - \"Успение Богородично\", където ще бъде отслужена Света Божествена литургия. В 12.30 часа ще бъде отслужен и благодарствен молебен в Дворцовата базилика в Националния историко-археологически резерват \"Велики Преслав\" в град Велики Преслав.", "date": "2018.09.16", "title": "Патриарх Неофит ще бъде на честването на 1125 г. от Преславския църковно-народен събор"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387291-%D0%BF%D0%B8%D1%88%D1%83%D1%80%D0%BA%D0%B0,-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE,-%D0%B5-%D1%81%D0%B5%D0%BB%D0%BE%D1%82%D0%BE-%D1%81-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D1%81%D1%82%D0%BE%D0%BB%D0%B5%D1%82%D0%BD%D0%B8%D1%86%D0%B8-%D1%83-%D0%BD%D0%B0%D1%81-%D0%B8-%D0%B2-%D1%81%D0%B2%D0%B5%D1%82%D0%B0", "text": "Къде живеят най-много столетници? В Тибет? В Япония? Или в Родопите? Не! Не! И пак – не! Най-много стогодишни мъже и жени са записани в регистрите на монтанското село Пишурка. Някои може бище кажат, че въобще не са чували за това село и дълголетниците в него. И ще са прави! Дълголетието в Пишурка беше дълги години строго пазена тайна и медицински феномен, необясним за науката. Защото преживелите век и нагоре мъже и жени имаха духа и тялото на доста по-млади хора – поне с 5-10, че и с 15 години надолу. Каква беше тайната на десетките столетници от Пишурка, които вече отдъхват от товара на годините и неспирния си труд в отвъдното, знае бившият кмет на северозападното село д-р Димитър Митов. Това предаде в.\"Труд\".      Обяснението е много просто! Най-възрастните жители на Пишурка, които бяха преселници от Западните покрайнини, се възползваха от липсата на документи за рождените си дати и си надписваха възраст, за да излязат по-рано в пенсия. Така в годините на комунизма, че и след него, селото се напълни със столетници, които при това бяха здрави и прави и работеха усилено и на полето, и в къщи, споделя докторът – сладкодумец, зевзек и всепризнат майстор на найхубавото вино в цялата област Монтана. Историята на село Пишурка и столетниците му е любопитна като късче от многоликата – ту весела, ту трагична българска съдба.      Селото е сред най-младите и най-малките в България, потурско време в полето на петнадесетина километра от Лом имало само няколко колиби на български фамилии, които работели в бейския чифлик. Селото се появило преди век, след Първата световна война, когато великите сили за пореден път орязали българските земи с Ньойския договор. Част от селата в Царибродско станали сръбски, но хората в тях били българи и не искали да живеят в чужда държавата. За една нощтайно, грабнали в бохчи само найнеобходимото, а някои – най-ненужното, стотици семейства от Западните покрайнини се преселили в Майката Родина, без да знаят дори къде отиват. \"Беше много страшно!\", спомнят си разказите на родителите старците в Пишурка.      Цялата махала Млекоминци само за час-два посред нощтихо напуснала къщите си и се пренесла в България. Хората оставили домовете си отворени, със запалени лампи в стаите и добитък в кошарите, за да не усетят сръбските власти бягството. Наследниците на бежанците още помнят името на спасителя си – Гоне Стаменов от Млекоминци. Младият мъж бил войник и в онази нощпазел границата, но ги пуснал през браздата, а накрая и той поел с тях. Иначе го чакали съд и разстрел. Много болка и мъка съпътствали бягството на западните българи от домовете им. Точно пред границата бебе се разплакало в ръцете на майка си, а гласът му подпалил и писъците на другите деца. \"Хвърли го! Ще ни чуят и заловят!\", наредили останалите на жената. С много плач тя оставила детето си в шумата, но след стотина метра не издържала, върнала се и го прибрала. \"Това момиченце после стана страшна красавица. Ергените се трепехме за нея, а бащите ни викаха \"Ех, ако знаехме тогава каква хубавица ще порасне, щяхме ние да се върнем да я вземем!\", смеят се старците. След бягството им от Сърбия стотина семейства от района на село Божица се заселили край Лом. Държавата им дала земя и нарекла селото на възрожденеца и основоположник на читалищното и театрално дело у нас Кръстю Пишурка. Хората запазили за десетилетия наред обичаите и диалекта си от Западните покрайнини. И в началото на 21 век старците в Пишурка псуваха колоритно, засукано и по-често и от поздравите за добър ден. До към 1950 г. Пишурка било като всички околни села – след това обаче се напълнило със столетници. Най-възрастните бежанци почнали да се пенсионират и за да удостоверят възрастта си пратили искания до Югославия да им изпратят кръщелните свидетелства. Съседските власти обаче отвърнали лаконично, че кметството в Божица е изгоряло, а с него и архивите на населението. Тогава българските власти разпоредили възрастта да се доказва със свидетели. И въртележката тръгнала. Мъже и жени на по 45-50 години мъкнели под ръка старци в съда, за да доказват, че вече са за пенсия. В стремежа си да се пенсионират колкото се може по-рано, някои от жителите на Пишурка доста пресолили манджата. В селото още помнят куриози като случая с \"баба\" Марийка, която родила дъщеря си след като се пенсионирала. Някъде през 80-те години виден партиен и държавен шеф минал през Пишурка, за да инспектира как се прибира реколтата от полето. По онова време хората в селата вече бяха почнали да намаляват и властта масово изкарваше ученици, войници, че дори и пенсионери да помагат по нивите. Накрай село важният началник срещнал дядо Тимчо, който превозвал цвекло с каруцата си. – Дядо, ти на колко години си?, попитал шефът. – Еми... на 102!, смотолевил притеснено пенсионерът. – Как не ви е срам, бе! Защо сте изкарали толкова възрастни хора на полето!, нахокал подчинените си началникът. И разпоредил на \"столетника\" да се връща вкъщи. – Нема нужда, тато си е дома, он работи там!, отвърнал дядо Тимчо. – Че баща ти на колко години е?, изумил се шефът. - А, тате е по-млад от мене, къде 90 е!, обяснил невъзмутимо пенсионерът и шибнал конете край изпадналите в потрес началници. В началото на 21 век, като повечето села в Северозапада, и Пишурка започна да се стапя и от 750 жители останаха стотина. Един след друг изчезнаха и младоликите столетници. Къщите запустяха, училището и детската градина бяха затворени. \"Знакът в началото на селото, на който пише 40, не е ограничение на скоростта на автомобилите, а броя на жителите!, казва с тъжна усмивка д-р Митов. В кметските си години той дори постави край пътя Лом- Монтана, който минава през селото, надпис \"Карай бавно – селото е малко и няма да го видиш!\"", "date": "2018.09.16", "title": "Пишурка, Монтанско, е селото с най-много столетници у нас и в света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387292-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B8-%D0%BC%D0%BE%D1%80%D0%B0%D0%BB%D0%BD%D0%B0%D1%82%D0%B0-%D0%BA%D1%80%D0%B8%D0%B7%D0%B0", "text": "В статия от 1933 г. педагогът и психолог Цвятко Петков излага вижданията си за проявите на моралната криза в българското общество и как държавата може да помогне за справянето с нея .     Икономическата криза се сочи от всекиго. Мнозина мислят, че тя все пак ще се изживее. Но моралната криза е по-дълбока и тя ще се изживее по-трудно. Че съществува морална криза е безспорно. В какво се проявява тя? Преди всичко в това, че в нашата страна се шири общо недоволство от всичко, недоверие към всичко (към частни организации и към държава, към наука и изкуство), озлобление на всички против всички, готовност за саморазправа и липса на съзнание за обществена и морална дисциплина. По-нататък, моралната криза се проявява в стремежа на лица, организации и партии да се наредят те лично, без да държат сметка за интересите на другите, без да държат сметка за закон и съвест.     У нас все повече си пробива път убеждението, че силата и властта винаги се отъждествяват с правото и закона. Без да изчерпвам, моралната криза се проявява и в убеждението, което все повече се затвърждава, че никой не се грижи за широките народни маси, че управлението означава произвол и, следователно, ние отиваме към гибел – народна и държавна. Естествено, държавата, която е най-силната и висша организация в нашата страна, не може да остане спокойна пред опустошението на моралната криза. Толкоз повече, че целият стопански и частен живот е под влиянието на държавата: черква и училища, банки и кооперации, земеделие и занаяти са в пълна или частична зависимост от държавата. И затова с право се поставя въпросът: може ли държавата да допринесе за излекуването на моралната криза? Като имам предвид, че много от елементите на моралната криза са в тясна зависимост от проявите на държавата, на въпроса мога да отговоря само утвърдително. Как ще направи това държавата? Преди всичко, като поиска законите, които тя сама е създала, да се изпълняват и прилагат спрямо всекиго, без оглед на състояние и политическа принадлежност. В нас вече е убита вярата в изпълнението на законите и всеки смята, че те важат само за слабите, да ги нарушат. На второ място, време е да се разбере, че държавата като раздава материални и морални блага, следва да ги раздава съгласно със законите, способностите, подготовката и работата на заинтересованите. У нас все повече си пробива път мисълта, че вървим по обратен път – блага и място на бездарното, неподготвеното и порочното. На трето място, държавата следва да стане напълно демократична във всичките си прояви. Днес над нея тегне убеждението, че тя е партийна или е в услуга на малцина, а за здравето, културата и бъдещето на народа никой не се грижи. Лошото отношение спрямо интелигенцията също засилва моралната криза. За нейна сметка често се насърчава полуинтелигентът или невежеството, като по-удобни за личните интереси на управниците. Зачитането единствено на партийния ценз, когато се търсят лица за едни или други длъжности или постове, е онази вечна язва у нас, която постоянно подхранва моралната криза. Липсата на стабилност в държавните служби и учреждения и вечната смяна на лицата при всеки политически повей, понижават авторитета на държавата. Обратното. Заздравяването на длъжностите ще позволи да се цени държавата и да се твори, а това ще се отрази само благотворно върху живота. Днес една десета от времето и силите на държавните работници отиват за отбиване на напор, дебнене, безпокойства и др. под. Интересите на народа, културата му и на самата държава налагат моралната криза да се излекува. Но това ще стане само при най-живото участие на държавата. Защото моралната криза у нас носи в недрата си елементи и на държавна криза. И да си затваряме по-нататък очите пред тази действителност е детска самоизмама.  ", "date": "2018.09.16", "title": "Държавата и моралната криза"}
{"url": "http://www.classa.bg/%D1%81%D0%B2%D1%8F%D1%82/item/387293-%D1%81%D0%B5%D1%80%D0%B3%D0%B5%D0%B9-%D0%B3%D0%BB%D0%B0%D0%B7%D0%B5%D0%B2-%D0%B4%D0%BE%D0%BB%D0%B0%D1%80%D1%8A%D1%82-%D1%81%D1%82%D0%B0%D0%BD%D0%B0-%D1%82%D0%BE%D0%BA%D1%81%D0%B8%D1%87%D0%B5%D0%BD-%D0%B7%D0%B0-%D1%80%D1%83%D1%81%D0%B8%D1%8F", "text": "Интервю с един от най-известните икономисти на Русия акад. Сергей Юриевич Глазев Добър ден, Сергей Юриевич. Един от най-острите въпроси, които вълнуват днес руснаците, е курсът на рублата. Националната валута пада вече няколко седмици. Как смятате, не е ли време Централната банка и Министерството на финансите да предприемат някакви мерки? Конституционното задължение на Банката на Русия е да осигурява стабилност на националната валута. Затова при ситуации, когато валутните резерви са по-големи от обема на паричната база, нейното бездействие няма никакво разумно обяснение. Взето да формира самостоятелно курса, Централната банка е предала тази функция на спекулантите, които манипулират пазарите и получават огромни свръхпечалби от падането на курса на рублата. Това поразява включително и икономиката. И да се говори за инвестиционен климат докато рублата е най-нестабилната валута сред страните от Г-20, е просто несериозно. Ако искаме Русия да бъде привлекателна за инвеститорите, както и за собствените, така и за чуждестранните, то стабилността на рублата е необходимо условие. А от кои страни, как смятате, ние бихме могли в близко време да преминем на разплащания в национални валути? С всички. За Русия изобщо, това трябва да се каже, след американския финансов крах, когато доларът повече няма да се смята за международна резерва валута. Той стана токсичен. Ако спестяванията са ви в долари, то вие рискувате да загубите всичките си пари, просто защото на Вашингтон вашата физиономия може да не му хареса. Затова оттеглянето от долара сега е просто императив за икономическата сигурност. И за Русия, и за нашите външнотърговски партньори, които имат интерес от сътрудничеството с Русия, от търговията с руските предприятия. Преходът на национални валути трябваше да започне още преди десет години. Когато се появиха първите признаци за глобална финансова криза и се разбра, че САЩ ще прехвърлят своята структурна криза на другите страни. Сега този въпрос придоби характера на спешна финансова помощ. Всички руски компании и нашите партньори трябва помогнат колкото се може по-бързо да преминем на разплащания в национална валута. На една от сесиите на Източния икономически форум се обсъждаше създаването на офшорна зона в Далечния изток. Как смятате, ще се появят ли резиденти? На някой друг освен на „Русал“ това ще бъде ли интересно? Смятам, че офшорните зони са дяволска работа. Това, което се говори като обяснение за целесъобразността на офшорните зони, не издържа никаква критика. Тоест вие не вярвате в руските офшорки? Целият свят се бори с офшорните зони. Защото тяхното наличие подкопава здравата конкуренция и дава възможност на недобросъвестния бизнес да излиза от националните юрисдикции, от плащането на данъци. И страните са принудени да се борят за привличане на инвестиции, конкурирайки се с офшорките, където изобщо няма никакви задължения на инвеститорите пред държавите. Така че пренасянето на международните болести в нашето законодателство, мисля, че няма да донесе нищо хубаво. На тази сесия представителят на Централната банка заяви, че по въпроса за разрешението и регулирането на криптовалутите трябва да се пристъпва внимателно, макар и в това явление да има голям потенциал. Поддържате ли и вие тази позиция? Достигнахме до борсата, която ще се занимава с работа по криптовалутите. Мисля,ч е това всъщност  вече не е въпрос от икономическата дискусия, а някаква икономическа реалност, с която трябва да се съобразяваме. И използването на цифровите технологии в паричното обръщение дава колосални нови възможности. Сега говоря не за криптовалутите, а за цифровите технологии в по-широк контекст. Те освен това могат да се използват за емисии на специални инструменти, токени, привързани към съществуващите валути, привързани към златото, привързани, да допуснем, към петрола, както е направено във Венецуела. Тоест, не трябва да свеждаме в биткойни и в прочее криптоинструменти всичките разнообразни цифрови инструменти в паричното обръщение. Това е само маргинална част от огромните възможности, които ни открива използването на цифри за паричното обръщение. А именно: с помощта на цифрите ние можем да контролираме целевото използване на парите. Ние ще можем да гарантираме, че никой не може да открадне парите. Ние можем, изобщо, да преминем към инвестиции без търговски банки, работейки, така да се каже, непосредствено с инвеститорите. Инвеститорът в такива условия може да работи непосредствено с паричните власти. Тоест цифровите технологии позволяват рязко да се снижат рисковете във финансовия сектор. При правилно осъществяване на работата може да се осигури пълна прозрачност за всички транзакции. Да се гарантира за участниците на пазара запазването на техните парични инструменти. И да се придаде гъвкавост на паричната политика. Можем да сме уверени, че използвайки цифрата, да кажем, за рублата, тези целеви кредити, които се издават при изгодни проценти, ще се използват по предназначение. Също използването на цифровите технологии ще ни позволи силно да улесним механизма за банков контрол и валутно регулиране. Ние можем да постигнем това, че цели сегменти от паричното обръщение да бъдат защитени от злоупотреба, от изтичане на капитал и други неприятности.", "date": "2018.09.16", "title": "Сергей Глазев: Доларът стана токсичен за Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387287-%D1%81%D0%B0%D0%BC%D0%BE%D1%83%D0%B1%D0%B8-%D1%81%D0%B5-%D0%B1%D0%B8%D0%B2%D1%88%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D0%B1%D0%B0%D1%80%D0%B5%D1%82%D0%B8%D1%82%D0%B5-%D1%84%D0%B8%D0%BB%D0%BA%D0%BE-%D1%81%D0%BB%D0%B0%D0%B2%D0%BE%D0%B2", "text": "Филко Славов се е самоубил в къщата си в кв. Кръстова вада в София. Негови близки разкриха, че в последно време Филко Славов е боледувал много. Лекувал се е във Франция. Случаят официално до днес не е огласен. Славов минаваше за особено близък до ексглавния прокурор Никола Филчев.     Двамата са съседи, техен комшия е и Алексей Петров. Филко Славов бе назначен за шеф на Специализирания отряд за борба с тероризма от Богомил Бонев през 1997 г. Обвиняваха го, че изпълнява поръчки на главния прокурор Филчев и е превърнал отряда в негова ударна бригада. За това така и не се намериха доказателства.", "date": "2018.09.16", "title": "Самоуби се бившият шеф на баретите Филко Славов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387288-%D0%BF%D0%BE%D0%BB%D0%B8%D1%86%D0%B0%D0%B9-%D0%BD%D0%B0-%D0%B2%D1%81%D0%B5%D0%BA%D0%B8-%D0%BC%D0%B5%D1%82%D1%8A%D1%80-%D0%B4%D0%BD%D0%B5%D1%81-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F", "text": "Във връзка със заявения за днес протест в центъра на София и съвпадането му с още няколко публични мероприятия, от СДВР и Столична община създават организация за спокойното им протичане. Осигурено е достатъчно полицейско присъствие, за да не се допуска нарушаване на обществения ред и спокойствието на гражданите. Възможни са временни спирания или пренасочване на движението при необходимост, като целта е да не се пречи на очаквания засилен трафик с оглед предстоящия първи учебен ден и завръщането на голям брой автомобили в столицата. Осигурен е достатъчен полицейски състав, който да гарантира мирното протичане на протестните действия и недопускане на нарушаване на възприетите законови норми за обществен ред.", "date": "2018.09.16", "title": "Полицай на всеки метър днес в центъра на София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387286-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%BF%D0%B0%D0%BA-%D1%81%D0%B5-%D0%BF%D1%80%D0%B5%D0%B3%D1%8A%D1%80%D0%BD%D0%B0%D1%85%D0%B0", "text": "След почти тримесечни шумни разправии, лични нападки и обвинения партньорите от малката коалиция се сдобриха. Явно в главите им присветна някаква сигнална лампичка, че в напрегнатата обстановка, ако пресолят манджата с ожесточените си скандали, може наистина да обърнат лодката на властта. В началото на отиващата си седмица лидерите на НФСБ, „Атака“ и ВМРО – Валери Симеонов, Волен Сидеров и Красимир Каракачанов, се събраха на тежък политически съвет, за да изяснят недоразуменията и разминаванията помежду си. След няколко часа те излязоха спокойни и почти съгласни един с друг. Волен Сидеров е получил от коалиционните си партньори подкрепа като председател на парламентарната група на „Обединени патриоти“. Депутати споделиха, че вицепремиерът Валери Симеонов обещал да не му иска повече оставката. От своя страна водачът на „Атака“ също дал обещание да не иска оставката на Симеонов като заместник-министър-председател и член на кабинета на Бойко Борисов. Взето е също така решение, че съветът на коалицията подкрепя действията на министрите от квотата на Патриотите в правителството. Освен това подкрепа получава и управленската програма на кабинета и съответно представителите на ГЕРБ в него. Според политическия съвет от управленската програма зависи пълният мандат на управляващите.     По всичко личи, че основна тема на събирането е било изглаждането на търканията между Сидеров и Симеонов и заздравяване на малката коалиция, за да не се клати и голямата. По въпроса за поисканите и получени от премиера три министерски оставки обаче Патриотите си останаха на различни позиции. НФСБ не отстъпи от становището си, прието от Националния им съвет, че ще гласува против тях, но ще подкрепи наследниците. Лидерът на ВМРО Красимир Каракачанов също изрази несъгласие, че Радев, Нанков и Московски трябва да си отидат заради тежката катастрофа край Своге със 17 жертви, но заяви, че партията ще уважи желанието на министър-председателя. А Волен Сидеров изцяло застана зад решението на Бойко Борисов и дебело подчерта, че министрите са от квотата на ГЕРБ и премиерът е в пълното си право да ги смени, когато поиска, без да се съветва с по-малкия коалиционен партньор. Нещо, срещу което вицепремиерът Валери Симеонов беше реагирал в остра декларация няколко дни по-рано, обвинявайки Борисов в едноличен стил на управление. Което пък предизвика поредната разправия между него и Сидеров. Всъщност принципното съгласие, че оставките на Радев, Нанков и Московски трябва да бъдат приети, беше постигнато на коалиционен съвет между ГЕРБ и Патриотите в понеделник (10 септември). Тогава бяха обявени и имената на тримата нови министри – Петя Аврамова, Александър Манолев и Младен Маринов. „Извлекли сме си поука, ако се налагат следващи промени, те да бъдат първо консултирани и съгласувани с партньорите ни, независимо че са от квотата на ГЕРБ“, обяви след заседанието председателят на парламентарната група на ГЕРБ Цветан Цветанов. Въпреки че осемте депутати от НФСБ ще гласуват против трите министерски оставки, това по никакъв начин не влияело на стабилността. И не променяло общата цел на ГЕРБ и Патриотите за четиригодишен пълен мандат. Помиряването на Патриотите сякаш е малко позакъсняло, ако се съди по последните социологически проучвания. Кризата във властта от последния месец (и острите пререкания на Волен Сидеров и Валери Симеонов) най-сериозно е ударила „Обединени патриоти“. Те са загубили над 3 % от електоралния си потенциал.", "date": "2018.09.16", "title": "Патриотите пак се прегърнаха"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/387281-%D0%B8%D0%BD%D0%B4%D0%B8%D0%BA%D0%B0%D1%82%D0%B8%D0%B2%D0%BD%D0%BE%D1%82%D0%BE-%D0%BF%D0%BB%D0%B0%D0%BD%D0%B8%D1%80%D0%B0%D0%BD%D0%B5-%D0%BA%D0%B0%D1%82%D0%BE-%D0%BC%D0%BE%D1%89%D0%B5%D0%BD-%D0%BC%D0%B5%D1%85%D0%B0%D0%BD%D0%B8%D0%B7%D1%8A%D0%BC-%D0%B7%D0%B0-%D1%83%D1%81%D0%BF%D0%B5%D1%88%D0%BD%D0%BE-%D1%81%D0%BE%D1%86%D0%B8%D0%B0%D0%BB%D0%BD%D0%BE-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%BE-%D1%80%D0%B0%D0%B7%D0%B2%D0%B8%D1%82%D0%B8%D0%B5", "text": "Предхождаща стъпка за появата на индикативното планиране е кризата на либералния модел на стопанско развитие, проявила се в т.нар. «Велика депресия» през 1929-1933 год. Механизмът на нейното преодоляване е държавният интервенционизъм на т.нар. “New Deal”, т.е. “Новия курс” на президента Франклин Делано Рузвелт, явяващ се първа завършена форма на държавно-олигополистическо регулиране. Както и друг път сме писали по този въпрос именно засилването на ролята на държавата в управлението на стопанските процеси след 1933 година на практика дава възможност чрез определени структурни решения да се преодолее сериозната системна криза на капитализма в края на 20-те и началото на 30-те години на ХХ век. Този качествено нов тип развитие от своя страна създава благоприятни условия за възникването на индикативното планиране като мощен механизъм за успешно социално-икономическо развитие. Системата на индикативното планиране е предложена от американския икономист Лапдауър през 1944 година в книгата му „Теория на националното икономическо планиране”. Той признава, че необходимостта от макро-планиране се обуславя от неудовлетворителната макроикономическа устойчивост, нарастването на дела на държавата в създаването и ползването на съвкупния обществен продукт, увеличаване на интеграцията между отделните икономически единици и отраслите на икономиката, замърсяването на околната среда и други. Според Лапдауър в условията на пазарно стопанство държавата ще въздейства върху общото икономическо развитие посредством координиране и информационно осигуряване. В резултат на обмен на информация между правителството и частните предприемачи се изгражда схемата на икономическото развитие, включваща взаимно съвместими проекти по линията на правителствените организации. Така най-общо се очертава схемата на националния икономически план. Постепенно индикативното планиране от идея стига до практическо използване в различни страни на Запада. Първоначално в много от тези страни държавната институция отговорна за разработката на националния икономически план е Министерството на финансите, като целта на планирането нерядко се ограничава в рамките на една или друга форма на ценово регулиране или е свързана с планиране на финансови потоци..Ала впоследствие се създават специални планови органи и се разработват различни планове-програми, имащи за цел не само финансово планиране, но и планиране на различни други икономически параметри. Нека накратко да видим каква е ситуацията по страни: Франция – Генерален комисариат по планирането, формиращ национални планове за икономическо развитие на четиригодишна база. Като правило тези планове са свързани с решаване на задачи по усъвършенстването от типа на структурни икономически промени, модернизация на производствената база, преустройство в социалната сфера, както и в сферата на образованието, усъвършенстване на механизмите на пазарното регулиране и други; Канада – Икономически съвет, който като правило изработва три групи програми – за развитие на селското стопанство, за развитие на промишлеността и за комплексно развитие на отделните региони. Като една ключова задача на Икономическия съвет от 70-те години насам е разработката и на дългосрочни прогнози; Холандия – Централно планово бюро, разработващо програми за национално икономическо развитие; Белгия, където се разработват т.нар. прогресивни контракти, целящи съгласуване на динамиката на цените; Великобритания - там се осъществява т.нар. програма за рационално планиране имаща за цел осигуряване на съгласуване между фирмите и държавата в основни направления на социално-икономическото развитие; Япония – Агенция по планирането, формираща комплексен национален план на петгодишна основа. Особено внимание се обръща на стратегическото планиране на научно-техническото развитие и иновационната динамика. Именно в рамките на макро-планирането се създава понятието и практиката на т.нар. «Индустриална политика», като съзнателно целенасочено действие, инициирано от държавата за провеждане на комплексен тип усъвършенствания в социално-икономическата сфера. Агенцията ползва в значителна степен указанията на Съвета за структурна политика съставен от представители на държавата, бизнеса, науката и профсъюзите; Швеция – икономически отдел при Министерството на финансите, който на основата на предварителна обработка на сериозни масиви от информация съставя няколко алтернативни варианта за национално икономическо развитие; САЩ – осъществява се стратегическо прогнозиране с времево пространство 5, 10, 15, 50 и даже повече години. Формират се национални стратегии и програми в ключови области на стопанската динамика на страната. Като пример може да се посочат такива програми като: - «СЕМАТЕК»(SEMATECH), ориентирана към развитие на микроелектрониката и информационното общество, при което държавата чрез Министерството на отбраната(тъй като това се смята за изключително важно направление от гледна точка на националната сигурност) осигурява финансиране на дългосрочни проекти в областта на фундаменталните изследвания. Тази програма е разработена още при президентството на Буш-баща ; - «Клиър кар инишиейтив»(Clear Car Initiative), т.е. «Инициатива «Чиста кола», разработена по време на президента Бил Клинтън, имаща за цел да се създадат условия американската автомобилна промишленост, къде да съхрани, къде да постигне, а къде да усили конкурентните си предимства спрямо други такива предвид факта, че автомобилът е водещ потребителски продукт в света; - дългосрочни програми за развитие на селското стопанство, в частност по определени стратегически продукти като например соята – източник на растителни белтъчини; - национална програма за съхраняване и рационално ползване на нефта и нефтопродуктите; - други С появата на такова над-национално обединение, каквото е Европейския съюз, ставаме свидетели на създаването на макро-планове и програми на над-национално равнище. Това е още една качествена стъпка напред в усъвършенстване на механизмите на планирането. Като правило се създават краткосрочни програми за икономическо и социално развитие. На основата на тези програми се разработват препоръки. Обикновено към програмите се формират фондове, чрез които се стимулира изпълнението на препоръките от страна на отделните икономически субекти. Технология на индикативното планиране Като правило националните индикативни планове са с програмно-концептуален характер. Те имат препоръчителен характер като държавата формира условия да се осъществява дейността в рамките на планираната насока чрез комплекс от: Юридически мерки, т.е. различни видове законови и под-законови актове, които подкрепят реализацията на нужната политика; Икономически мерки, включващи ценови регулации, субсидии, данъчни облекчения или обратното повишаване на данъчни тежести, кредити и други; Информационно осигуряване – създаване на база данни в различни направления – външна търговия, научно-технически достижения и т.н.; Други. Технологията на формирането и осъществяването на съответния национален план, програма или стратегия включва няколко ключови стъпки, а именно: Събиране и анализ на информация, засягаща обекта подлежащ на планиране; Изготвяне на прогнозни варианти относно бъдещата перспектива; Въз основа на прогнозните варианти разработка на алтернативи за развитие; Съгласуване на алтернативите с представители на заинтересуваните кръгове – обединения на едрия и дребен капитал, бизнес сдружения и даже научни и изследователски асоциации; На основата на съгласуваните алтернативи подготовката на комплекс от гореспоменатите мерки – юридически, икономически, информационни и други; Осъществяване на една или друга алтернатива в зависимост от динамиката на средата. По своята същност икономика, основаваща се на индикативно планиране от гледна точка на пазарния либерализъм вече не може да бъде наречена пазарна система. В рамките на такъв тип икономика съществуват „пазарни ниши”, т.е. стопански пространства, където взаимодействията се определят от силите на търсенето и предлагането, но като цяло нейните цели и ключови параметри се определят чрез от предварително и съзнателно формулиране, т.е. планиране. В този смисъл такъв тип система не е толкова пазарна, колкото специфичен тип планова икономика, при която се използват пазарни механизми за усъвършенстване на отделните под-процеси на цялостния целево планиран икономически процес. Гореописаният тип система на индикативното планиране може също така да наречем система на дискретно планиране. В случая терминът „дискретен” следва да се разбира не в смисъла на „таен, скрит”, а като „прекъснат”, тъй като тук има механизъм на такова „прекъснато планиране”. За да разберем динамиката на тази система следва ясно да определим ключовите субекти или фактори на тази динамика, а именно: Държавата в лицето на правителството и привлечените от него научни и експертни ресурси; Фирмите и предприятията, осъществяващи непосредствения стопански процес; Потребителите, т.е. тази част от населението, която притежава покупателна сила. Конкретно това означава, че динамиката на цялостния стопански процес има „вълнови характер”, характеризиращ се със следните стъпки: Макро-планиране от страна на държавата на ключови цели и параметри на икономическия процес. За тяхното достигане се използват определени пазарни механизми, на основата на които се уреждат взаимодействията между втория ключов субект, т.е. фирмите и предприятията в рамките на пазарната ниша (пазарното пространство); Самите субекти, т.е. фирмите планират своята дейност въз основа на създаваните от държавата параметри, както и маркетинговите изследвания на потребностите на третия ключов субект-потребителите. В крайна сметка се формира достатъчно гъвкава планова система. Тя, въпреки че продължава гръмко по идеологически причини да се нарича „свободна пазарна икономика” по своята същност представлява система на гъвкаво макро-планиране. При нея за разлика от централизираното планиране в качеството на допълнителни регулатори за фино настройване се използват пазарни механизми. Тази система позволява достатъчно успешно Западът, най-вече САЩ, да овладеят новия етап на научно-техническия прогрес, което създава възможности за рязко усилване на гео-политическите и гео-икономическите му преимущества спрямо останалия свят. Недискретното макро-планиране Следва да се каже, че системата на индикативното планиране от «дискретен тип» също се променя с времето. Така например периода до края на 80-те години в световен план се характеризира с доминиране на индустриалния технологически начин на производство и относителна гео-политическа устойчивост.Поради това социалните политическите и икономическите процеси като цяло демонстрират равномерна и постъпателна динамика или казано с други думи доминира т.нар. “линеен модел на развитие”.При него всяка следваща спирала на социално-икономическа динамика има количествени промени спрямо предходната, които, обаче, не преминават в качествени различия.Затова е възможно класическото дългосрочно прогнозиране, когато данните от минал и текущ период се екстраполират, т.е. наслагват се върху бъдещето. Но от края на 80-те години на ХХ век настъпи време, през което в технологически план тенденциите на новия, т.нар. “информационен” технологически начин на производство, вземат превес над индустриалния технологически начин на производство. Тази дълбока технологическа промяна е съпроводена със сериозни изменения в гео-икономически и гео-политически план. Настъпва епоха на бурна, скокообразна, непредвидима и непрогнозируема динамика на цялостната политическа, стопанска и обществена среда в глобален, регионален, национален и местен мащаб. Фактически може да се говори за появява се модел на нелинейно, турбулентно развитие. Той се характеризира със скокообразна нелинейна динамика, т.е. следващата спирала на динамика не обезателно представлява постъпателна стъпка на развитие. Тя може да притежава не само количествени, но и качествени различия спрямо предходната спирала, при това тези различия могат да бъдат както в прогресивен, така и в регресивен аспект. Но най-основният момент е това, че изключително се затруднява процеса на дългосрочно прогнозиране, особено в социо-икономическата област. Всичко това в една или друга степен налага да се промени системата на макро-планиране. Започва се постепенен преход от „дискретно индикативно планиране” към „недискретно” такова. Същността му е в изменения характер на процеса на планиране. Фактически процесът на планиране, осъществяван от стратегически държавен орган с помощта на научни и експертни ресурси, както и процесът на съгласуване с икономическите субекти – корпорации, банки и други от прекъснат става постоянен, непрекъснат, т.е. „недискретен”. Тази непрекъснатост може добре да се разбере ако се разгледат основните механизми на „недискретния” процес на планиране, които са: (1) Мрежов мониторинг , т.е. създаване на мрежа за постоянно наблюдение на процесите по ключови параметри и формиране на система за  контрол на предпоставките . Последната е тясно свързана с меха низмите на предварителната връзка, а оттук и с изпреварващото действие. Основната идея заложена в контрола на предпоставките е тази, че след като може да се установи предварително кои са нужните условия за ефективно функциониране и се появява възможност за осъществяване на предварителни действия, които да гарантират ефективното функциониране, следва: да се формулират конкретните параметри на измененията, които стават предпоставка за възникване на негативни явления и дис-функционалност, както и допустимите граници на тези изменения; да се създаде система на проверка, т.е. точки на инспекция във времето и пространството по отношение на горните параметри на изменения; в случай, че при осъществяването на горепосочената проверка се установят изменения, които приближават допустимите граници на изменения това да се превърне в иницииращ момент за изпреварващото действие. От своя страна “контролът на предпоставките” се явява ключов механизъм за осъществяване на изпреварващо/превантивно действие, заложено при планирането; (2)  Краткосрочно прогнозиране  – тъй като в условията на турбулентна динамика става невъзможна класическата дългосрочна прогноза, тук в действие влиза краткосрочната прогноза. За нея е характерно, че чрез наслагване(мултипликация) на серия от провеждани през определени кратки интервали от време краткосрочни прогнози се постига дълго-срочност в осъществяване на предвижданията и изпреварващите действия; (3)  Диспозитивно планиране -  Диспозитивното планиране става важен инструмент на недискретното макро-планиране. По своята същност това е корективен вид планиране, в смисъл на това, че се извършват корекции на осъществено вече планиране. Тези корекции се налагат от динамиката на средата, тъй като първоначалното планиране се реализира при определени условия, които като правило се променят във времето. Тази промяна следва да бъде отчетена при по-нататъшното осъществяване на цялостния процес. Безспорно диспозитивното планиране е сред най-гъвкавите и динамични механизми на недискретния тип индикативно макро-планиране. Технологията на диспозитивното планиране включва следните основни етапи: Анализ на текуща ситуация, както и предпоставки, и условия за по-нататъшна динамика. Въз основа на този анализ се извършва прогноза предвид бъдещо развитие; Сравнителен анализ на прогнозата с предварителните условия на планиране и параметрите на самия план; На база на сравнителния анализ осъществяване на корекция в първоначалния план. (4)  Контрол на „обратна връзка” “обратната връзка” означава осъществяването на оценка, която както знаем е базов елемент на контрола като управленска функция. Но когато говорим за контрол на обратната връзка, това означава не просто да се направи оценка на дадени ситуация, обстановка, действие, резултат и т.н.В случая особено важен е анализът на “обратната връзка”, т.е. не просто оценка предвид горните, но и разкриване на причините защо едно или друго явление или действие предизвиква съответния ефект. Така контролът на “обратната връзка” се превръща в изходен пункт и база данни за “предварителната връзка” като важен инструмент на планирането. Той става изключително важен механизъм за стратегически контрол след завършването на цялостен цикъл на недискретно макро-планиране. От казаното по-горе се вижда, че «недискретното макро-планиране» става един качествено нов и усъвършенстван етап в съвременното развитие на държавно-олигополистическото регулиране в страните от Запада. Демократическото макро-планиране Ключова особеност на индикативното планиране, като проява на държавно-монополистическо или държавно-олигополистическо регулиране, независимо дали става дума за неговата дискретна или недискретна форма е това, че като правило в качеството на активни субекти в него участват държавата и представителите на едрия корпоративен свят.Тук ще кажем, че при подобен начин на действие съвсем естествено, че икономическите интереси на този едър бизнес имат приоритетен характер в процеса на макро-планиране. Що се отнася до значително по-широки маси от населението те се отчитат най-вече в рамките на „създаваните” посредством макро-планирането пазарни пространства чрез механизмите на маркетинга. Несъмнено имаме и случая на Япония, където в процеса на макро-планиране се включват чрез Съвета за структурна политика и представители на профсъюзите. Но това е по-скоро изключение, отколкото правило. Пък определено и това не е достатъчно, тъй като профсъюзите представят даже не просто заетата работна ръка, но само част от нея.. Затова смеем да утвърждаваме, че на практика горепосочената система на макро-планиране се явява механизъм на държавно-олигополистическо регулиране. Да, както вече подчертахме, при това регулиране се отразяват чрез маркетинговите изследвания, провеждани от корпорациите, интересите на една по-широка маса на т.нар. потребители. Но това е частично, бихме го нарекли „вторично” отчитане на т.нар. „потребителски” интереси. Последните понякога могат сериозно да се различават от дългосрочните коренни интереси на самите индивиди и социални групи, представени единствено чрез „потребителските си интереси”. При това не бива да се забравя, че даже най-богатите общества на Запада, се характеризират, както се признава от самите техни социолози и икономисти, с това че те са общества на т.нар. 2/3. А тази 1/3, която поради една или друга причина – безработица, хронични заболявания, ниски пенсионни осигуровки и т.н., не притежава покупателна сила, на практика е почти извън от едно сериозно представителство на своите интереси. Именно затова ако съществува стремеж да се създаде действително демократическо общество, като система на изява на народната воля, не пазарът с неговата „пълна свобода на избора”, както ни уверяват привържениците на неолиберализма, е нужен. Тук е необходима именно системата на демократическото макро-планиране, отразяваща интересите на почти всички социални групи и класи(тук изключваме различни маргинали, престъпен контингент и други подобни с антиобществено поведение), като ключов механизъм на демокрацията. При това става дума за необходимост от изграждане на система на недискретно демократическо макро-планиране, позволяваща постоянното участие във вземането на решения за изграждането на собствената си съдба на всички. Така се постигат няколко цели: Първата цел е създаване на възможност за цивилизовано съгласуване на интересите на всички социални слоеве и групи за постигане на общи цели.Тъй като колкото и да са противоречиви тези интереси, все пак всички се намираме в една „лодка” – нашата малка България. Неотчитане на интересите на значителна част от народа – работници, селяни, част от интелигенцията, младежта, пенсионерите и други, каквото наблюдаваме сега, е чревато с такъв взривен социален конфликт, който да преобърне „лодката”, т.е.да съкруши нашата Родина. Нима са малко примерите за това в нашата история. Да си спомним само началото на ХХ век, а най-вече 1923 година. Тогава погромаджийският преврат спрямо демократически избраното правителство и убийството на министър-председателя А. Стамболийски на практика започна една перманентна Гражданска война, чийто „отблясъци” чувстваме даже днес. В този смисъл системата на демократическото недискретно планиране не е просто вариант на възможно развитие. Тя може да се окаже единствена алтернатива, ако желаем да се запазим като народ и държава не просто в далечното бъдеще, а даже в най-близка перспектива; Втората основна цел това са ефективността, разбирана като постигане на възможно най-максимални резултати с възможно най-минимални усилия и разходи, както и ефикасността в смисъла на постигане на поставените цели.Те имат в лицето на демократическото недискретно планиране своя носител не само поради това, че дават възможност за пряко отчитане и съгласуване на интересите на всички социални групи и понижаване на конфликтността, като условие за относително хармонично развитие, но и поради това, че с тяхна помощ става възможно да се включи велика производителна сила. Това е силата на творческото съучастие. Подобна система следва да даде възможност за най-широко разкриване на творческия гений на българския народ – интелигенция, младежи, работници, селяни и даже на хората в „третата възраст” с техния безценен жизнен практически опит. Технологията на демократическото макро-планиране Когато говорим за технологията на осъществяване на демократическото макро-планиране нямаме претенцията, че става дума за нещо абсолютно завършено и „истината в последната и инстанция”. В случая представяме само един възможен вариант, като смятаме, че предстои както теоретично усъвършенстване, така и усъвършенстване в самото практическо приложение, ако и когато се стигне дотам. Силата на демократическото макро-планиране е във възможността то да се използва в различни случаи и варианти. Системата на демократическото недискретно планиране може да се включи като част от предизборна програма, както на местно равнище, така и на национално равнище. Може да бъде ключов механизъм за разработка и осъществяване на местна, отраслова и национална стратегия. В най-общ вид виждаме неговото реализиране по следния начин: Първи етап, при който експертна група или групи на състезателен принцип в зависимост от ситуацията, привличайки специализирани и научни кадри, анализира(т) текущо и минало състояние, както и бъдещи възможни перспективи, разкрива(т) съществуващи и възможни за бъдеща проява причинно-следствени и други типове логически и нелогически връзки. Съответно прави(ят) оценка и осъществява(т) прогнози. На основа на тези прогнози се разработват няколко алтернативни варианти на бъдещо развитие; Втори етап, при който тези алтернативни варианти се представят на широката общественост, при което чрез различни механизми се търси съгласуване и корекция с представители на различни обществени слоеве и групи. В рамките на това съгласуване се обогатяват вариантите, поради възможността за творческо участие с предложения, допълнителни варианти и нови цели; Трети етап, при който като се стигне до това да се оформят няколко базови варианта чрез механизми на демократическо гласуване се утвърждават онзи вариант или под-варианти, получили най-масова поддръжка; Четвърти етап, при който се започва реализацията на утвърдения вариант. При това се създават механизми на демократически контрол чрез различни обществени, политически и икономически сдружения и организации. Така че ако изпълнителите на утвърдения вариант се „откъснат” от това, което трябва да реализират, да се реагира бързо и адекватно. Съответно „недискретността” на макро-планирането ще се съхранява чрез механизмите на постоянното мрежово наблюдение, периодични краткосрочни прогнози, диспозитивно планиране и други, така че да бъде осъществявана постоянна адекватност към промени независещи от волята на демократичното мнозинство; Пети етап, при който се прави цялостна оценка на постигнатото, включително осъществяване на анализ на „обратната връзка”, т.е. оценката, при който анализ се търсят причинете за евентуални провали, така че те да не повтарят, както и факторите на успехите, така че тези фактори да се използват отново в един или друг усъвършенстван вид. След което се залага отново следващия цикъл. На практика такава система може да използва също механизма на пазара за една или друга „настройка” на един или друг социо-икономически процес или под-процес, ако е нужно и за това има волята на народа. Фактически такава система може по един диалектически начин да унищожи непреодолимото на пръв поглед противоречие между „плана” и „пазара”., Позволяваме си да твърдим, че системата на демократическото макро- планиране може да се превърне в базов политически и социално-икономически инструмент за прогресивно и отговарящо на интересите на широките трудови маси динамично развитие. Така може да се преодолее кризата на съвременната система на т.нар. „парламентарна демокрация”, която се описва даже с термини като „Залез на демокрацията”. Свидетели сме как тя се превръща все повече в „псевдо-демокрация”. При нея политическите субекти обещават „златни миражи”. Но след като бъдат избрани съвсем скоро забравят „обещаното”.И нищо не може да ги накара да го осъществят. А при следващи избори манипулират обществото за да бъдат избрани като създават такава „коалиция” на „управляващи” и „опозиция”, при която на практика липсва алтернатива на безсрамната лъжа и манипулиране с народното доверие. Затова не само у нас, но и в т. нар. „демократически Запад” виждаме как нараства броят на доброволно отказалите се от „урязаното” право веднъж на някакъв период да бъдат манипулирани да гласуват за безалтернативно положение. В този смисъл отношението към тази система може да стане „лакмусова хартия” за проверката на демократизма на различните политически сили, обичащи да се обличат в „тогата на демокрацията”. При което, обаче не бива да се забравя, че за немалко от тях тази „тога” е прикритие за най-краен анти-демократизъм и пълно презрение към интересите на широките слоеве на българския народ. Така че бързо да се разбере дали „царят е гол”. Искането за въвеждане на система на демократическо макро-планиране може да стане знамето, което да обедини силите на съпротивата срещу мрежата на неолибералния геноцид, омотала нашия народ.Внедряването и в практиката пък създава възможност за цивилизовано и демократично изпращане на представителите на същия в „зоната на политическия здрач”, откъдето никакви псевдодемократични манипулации вече няма да ги върнат, тъй като ще работи действително демократически механизъм отсяващ „плявата от житото”.", "date": "2018.09.16", "title": "Индикативното планиране като мощен механизъм за успешно социално-икономическо развитие"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/387282-%D0%B4%D0%B5%D0%BD-%D0%BD%D0%B0-%D0%BE%D1%82%D0%B2%D0%BE%D1%80%D0%B5%D0%BD%D0%B8%D1%82%D0%B5-%D0%B2%D1%80%D0%B0%D1%82%D0%B8-%D0%B2-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D1%82%D0%B2%D0%BE%D1%82%D0%BE", "text": "Посетителите ще могат да видят кабинетите на президента и на вицепрезидента, Огледалната зала, Залата за пресконференции и Президентската библиотека Администрацията на президента се включва в инициативата Европейски дни на наследството – 2018 г. и за поредна година ще отвори врати за граждани от 10.00 ч. до 16.00 часа. Това съобщиха от прессекретариата на държавния глава. Държавният глава Румен Радев ще приеме лично първите гости на „Дондуков“ 2. Гостите на президентската институция ще имат възможност да разгледат Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала, Залата за пресконференции и Президентската библиотека.   \r\n  ", "date": "2018.09.16", "title": "Ден на отворените врати в Президентството"}
{"url": "http://www.classa.bg/%D1%81%D0%B2%D1%8F%D1%82/item/387283-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%89%D0%B5-%D0%BE%D0%B1%D1%8F%D0%B2%D0%B8-%D0%BD%D0%BE%D0%B2%D0%B8-%D0%BC%D0%B8%D1%82%D0%B0-%D0%B7%D0%B0-%D0%BE%D0%BA%D0%BE%D0%BB%D0%BE-200-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D0%B2%D1%8A%D1%80%D1%85%D1%83-%D0%B2%D0%BD%D0%BE%D1%81-%D0%BE%D1%82-%D0%BA%D0%B8%D1%82%D0%B0%D0%B9", "text": "Нивото на тарифите ще бъде вероятно около 10 процента, под 25-те на сто, които неговата администрация бе обявила за този кръг от повишение, твърди вестникът, като се позовава на информирани източници. , след като Белият дом покани Китай за нови преговори по спора им за нивата на митата. Досега двете правителства са си наложили взаимно мита за внос на стоки за по 50 милиарда долара. Пекин е огласил списък с американски стоки, които ще бъдат обложени с мита за 60 милиарда долара, ако Вашингтон качи още повече тарифите си. Администрацията на Тръмп настоява Китай да намали своя търговски излишък от 375 милиарда долара със САЩ, както и да прекрати политиката да придобива американски технологии и интелектуална собственост, за да си спестява промишлени инвестиции във високите технологии, отбелязват агенциите.", "date": "2018.09.16", "title": "Доналд Тръмп ще обяви нови мита за около 200 милиарда долара върху внос от Китай"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387284-%D0%BE%D1%82-%D0%B1%D1%81%D0%BF-%D1%89%D0%B5-%D1%87%D0%B8%D1%81%D1%82%D1%8F%D1%82-%D1%81%D0%B2%D0%B0%D1%81%D1%82%D0%B8%D0%BA%D0%B8-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0", "text": "Почистването на свастики ще се проведе на 16 септември, неделя, от 12.00 часа, а началната точка ще бъде храм Света София. В инициативата по почистването на нацистките символи в центъра на града ще се включат общинските съветници Иван Таков и Борис Цветков, както и членове на БСП - София. Така всички те ще се противопоставят на езика на омразата и дискриминацията. Освен това ще дадат личен пример с действията си и ще покажат, че преодоляването на негативните предразсъдъци и превенцията на агресивното поведение и насилието, е дълг на всеки гражданин.", "date": "2018.09.16", "title": "От БСП ще чистят свастики в столицата"}
{"url": "http://www.classa.bg/%D1%81%D0%B2%D1%8F%D1%82/item/387285-%D0%BA%D0%B8%D1%82%D0%B0%D0%B9-%D0%BE%D0%B1%D0%B2%D0%B8%D0%BD%D0%B8-%D1%82%D0%B0%D0%B9%D0%B2%D0%B0%D0%BD-%D0%B2-%D1%88%D0%BF%D0%B8%D0%BE%D0%BD%D0%B0%D0%B6", "text": "В събота китайската телевизия започна серия предавания, в които са описани случаи с китайски студенти в Тайван, които били подмамамвани с пари, любов и приятелство от тайвански шпиони. Тези обвинения идват по време, когато Пекин засилва кампанията си да окуражава тайванци да се  , където ели да получат нови документи за самоличност и други облаги. Пекин смята Тайван за своя провинция.", "date": "2018.09.16", "title": "Китай обвини Тайван в шпионаж"}
{"url": "http://www.classa.bg/%D1%81%D0%B2%D1%8F%D1%82/item/387278-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B2%D0%B5%D1%82%D0%B0", "text": "По дадения въпрос, ние бяхме подтикнати да се обърнем за изяснение, след като прочетохме статията на един доктор на науките, относно теорията му за създаването на света. В тази статия бе направен опит за обяснение, как е бил създаден света от нови позиции, но за съжаление, всичко ново се свеждаше до обяснение, чрез въвеждането на теория за създаването на геометрични фигури, каквито са известни на нашите математици. Учените се опитват да напишат нови неща за съществуващи явления или предмети, оттласквайки се от старите и съвместявайки ги с вече добре известни истини, открити от други хора. Ползвайки се от остарели вече понятия, техните теории дават твърде малка яснота по този въпрос.      Действително, за съвременното му ниво на разбиране за света, на човека почти нищо не му е известно и затова Висшите Същности са счели за необходимо да спуснат свежа струя от знания по този въпрос.  Но в началото, бихме желали да кажем нещо за мирогледа на съвременника ни. Великото действие на свободата в настоящия период се състои в това, че тя даде на всеки, в чието сърце е жива Вярата, да се повдигне до Бога, независимо от десетките години на атеизъм. Човека успя да възроди в себе си Вярата в Бога, която бе скрита зад завесата на атеизма. Свободата пусна забранените дотогава знания за теософията, за езотеризма, изплува информация за посещението върху нашата планета на извънземни кораби, върна се религията. Получи се така, че хората изведнаж започнаха да откриват религията за себе си, почувствуваха, че вярват в Бога. Даже някои научни работници откриха за себе си и този удивителен факт, че те също признават наличието на Висшия Разум, на Бога, който е създал и управлява нашия свят. Затова един от тях започна да обяснява, че торсионните полета  са част от Светия Дух, а пък друг започна да говори за участието на Духа в сътворението на света. Тоест, това именно говори за първите и засега неумели опити на учените да обединят Бога, религията и науката. Те бяха озарени от прозрението, че света няма как да възникне от хаоса сам по себе си. Все пак твърде разумно е устроен този свят, дотолкова разумно, че да бъде признат този Свръх Разум независимо от мнението на мнозинството от хората, че по-висш от човешкия разум не е съществувал на Земята. И те признаха наличието на Бога и на Духа тоест, дойдоха до осъзнаването на старите истини. Но какво се крие зад едното и зад другото, за човека тези понятия си остават неразбрани и неопределени.   Обаче, всичко ново се дава от Висшите Учители. Затова, цялата информация от предишните ни книги, която бе получена Свише, обяснява много от нещата, но вече от нови позиции, разкривайки дълбоките процеси на Мирозданието и давайки представа за реалното сътворение на света. Новата информация вече дава конкретност за абсолютно всичко. Кой и какво върши, по каква схема и защо.  Повечето хора считат, че Духа и Висшият Разум са нещо безформено и размито в пространството. Че Те съсредоточават в себе си Вселенското Съзнание, също неизвестно откъде появило се в Мирозданието. Според тях – „ …Духът се носи в безкрайното пространство, където няма абсолютно нищо ”. И това е написано от доктор на техническите науки, вярвайки в това, че Духът се носи там, свободен като вятъра. Ние не назоваваме фамилии, тъй като нашата задача не е да подлагаме на критика и да покажем погрешното човешко мислене, основаващо се на стари догми в разбирането на някои истини, а да се даде възможност на  търсещия  да се придвижи напред .  Човешкото съзнание по този въпрос, се е зациклило в такива размити формулировки за създаването на света, като ( написано е в Библията ) :  „Отначало Бог сътвори небето и Земята. Земята беше безформена и пуста, и тъмнина се стелеше над бездната, и Дух Божий се носеше над водата. И каза Бог: да бъде светлина. И настана светлина.” Това е неоспорима истина. Но също така и приблизителна, както фразата : „Теб са те създали майка ти и баща ти”. Разбира се тази истина не може да бъде оспорена, обаче, какви сложни и огромни процеси се крият зад тази фраза и каква е истината за създаването на детето в утробата на майка му? Следва да се прочетат томове с информация, за да може напълно и точно да се опише как се създава това дете на „финия” и на физическия  план. Към това се добавя и социалната история на любовта и развитието на взаимоотношенията между бъдещите родители. Освен това трябва да се добави и информация за програмата, според която ще протече живота на новия човек, съставена от Висшите Личности на „финия” план. Тогава се получава твърде сложно описание на процеса по създаването на човека, което трудно би могло да се даде като обикновен пример.  Повечето хора, четейки за сътворението от Бога на нашия свят за шест дни, си представят този процес на нивото на манипулацията на фокусника, който от  нищото  е способен да създаде предмет. Но можем да ви уверим, че от „нищото”, от „пустотата”, не се създава никакъв предмет. Всичко се създава от някого и от някаква конкретна материя. Ако ние не виждаме самите Творци и материята, с която Те творят, то за това е виновно само нашето ниско ниво на развитие и устройството на зрителния ни апарат. По повод създаването на света от Бога, може да се каже, че светлината е била създадена за човека в този смисъл, че е бил разработен очния апарат, който възприема света само в ограничен диапазон на честотите. Именно за този диапазон са настроени човешките очи, който се приема за светлина, а всичко, което е извън тези граници, в едната и в другата посока не се възприема от зрителния апарат и затова се превръща за него в тъмнина.   За друг вид устройство на зрителните органи, тъмнината не съществува. Затова много Висши Личности, когато ние им задавахме въпрос за мрака (напомняме за това, което вече  бе писано по-рано), не разбираха за какво ги питаме. При Тях светлината е навсякъде и липсва тъмнина. Така, че светлината и тъмнината зависят от органите за възприятие. Даже и в световете, където липсва централното светило като директен източник на светлина, обитаващите ги същества виждат прекрасно, защото техните зрителни органи са ориентирани към възприемане на обкръжаващата ги материя. При тях изобщо не съществува тъмнината. Ние само напомняме за това, с цел да се покаже как може да се създава светлина:    1). Може да се създаде светило и зрителни органи, възприемащи неговия спектър; 2). Може и да не се създава никакво светило, а да се изградят по съответен начин органите за възприятие.  Например, външната „фина” обвивка на душата, може да възприема целият съществуващ спектър от честоти на дадения свят. В такъв случай не е задължително да съществуват очите. Света ще се възприема обемно от самата защитна обвивка. При прехода от свят в свят се разширява диапазона на възприеманите от външната обвивка енергии, като се усъвършенства нейната способност за по-фино възприемане в по-висшия свят. Да се създаде светило и такива органи като очите, това вече не е лека задача. За това е нужен колосален интелект. Но сега вече ние разбираме, че е нужен не само един интелект, а множество помощници. И всичките Те са Високоразвити Личности, самостоятелни и индивидуални, подчиняващи се на още по-мощния интелект на Бога, на Висшия Разум и така нататък по възходяща линия. Някога и човека ще достигне до тяхното състояние и ще стане част от Висшия Разум. Човек възприема Духа като Вселенско Съзнание, като нещо общо и напълно непонятно. Той си го представя като нещо абстрактно, разлято, неоформено, нямащо собствен строеж. Но всяка частна единица, която въплъща в себе си Разума, в каквато и форма да би била облечена, и каквито безкрайно големи размери да е достигнала, това винаги е ярко изразена индивидуалност, способна да мисли, да планира, да създава, да изгражда и преустроява светове. И всичко във Вселената, всичко което човек вижда или не вижда, се създава от такива космически труженици, обединени в определени съобщества, с единни цели и задачи.   За да се разбере това по-добре, е необходимо да се пренесат тези понятия в човешкото общество. То е създало атомни и хидроелектростанции, огромни заводи, промишлени комплекси, самолети и ракети. И всичко това е било построено със съвместните усилия на частните единици – хората. Само по себе си, понятието „хора” също е безлично, но то се състои от ярки, интересни индивидуалности, имащи свой частен живот. За всички хора взети заедно може да се каже, че те като единици съставят земния Разум на човечеството, който строи заводи, издига градове и прочее, изпълнявайки общите цели и задачи. Затова, когато от общото се преминава към частното, тогава се появява тази любопитна конкретност, която обезличеното от нашето неразбиране Цяло, превръща в прекрасни образи. Всяка Висша Личност е не само високоинтелектуална, високосъзнателна, но и прекрасна по своя външен и вътрешен строеж. Висшите Същности са хармонични, самите те излъчват светлина, любов и доброта. Те имат такива свойства, за каквито човек засега може само да си мечтае. Това са Висшите Творци.  Ние вече знаем, че освен положителните съзидатели, съществуват и отрицателни, също високоинтелектуални и целеустремени, но те се развиват в други процеси и затова имат противоположни качества. Но едните и другите работят за една обща цел – поддържане нормалното състояние и функциониране на този Обем, в който те обитават. Те не си губят времето в разпри или безсмислени доказателства за своето превъзходство, а просто работят, всеки в своето направление разбирайки, че ако той не изпълни добросъвестно своето малко в мащабите на Вселената дело, то това, което го обкръжава с определено благосъстояние, може да рухне изцяло.  Основно е разбирането, че от частното дело зависи общото. Затова човек се учи към всичко да се отнася добросъвестно. С максимална отговорност, старание и любов да изпълнява даже и най-малкия си ангажимент, който му е възложен. Дали ще помете двора, ще измие съдовете или ще изпере бельото, е необходимо към всичко да се отнася добросъвестно и с любов, за да може по-късно така добросъвестно и с любов, но вече на следващия стадий на развитие, да строи здания и самолети, а след това светове и планети, Галактики и Вселени.  Но винаги всичко се започва от малкото, тъй като Законите за добросъвестното отношение и любов, се превръщат във функции на душата. Когато тя придобие тези качества за дребните неща, то вече и към големите не ще се отнася по друг начин. Ние започнахме разговора за създаването на света от най-главното – от Личността, защото без нея е безполезно да се говори за каквото и да било творение. С гореизложеното накратко напомнихме, че нашите Създатели съществуват във Висшите сфери. Там няма никакъв самостоятелен Дух, като отделен образ. А това, което е прието всред земните  хора да се нарича Свети Дух, се отнася до одухотворяващата енергия тоест, енергия с особено качество, която одухотворява материята и благодарение на която съществува и самото Естество*. Всичко се създава от Разума, от различните Му Нива на развитие. Степента за нарастване на мощта Му е безкрайна и тя нараства по възходяща линия, от Ниво на Ниво. Според това нарастване Той се нарича Бог за съответното Ниво на развитие, до което е достигнал Бога или Абсолют – до Нивото на Бога, превърнал се в Абсолют. До Висш Разум – развивайки Естеството, в което се намира всичко одухотворено, но вече достигнал до Нивото на Мирозданието и т.н. до безкрай.  ————————– Естество*- пространствен обем принадлежащ на огромния космически организъм, в който се развива всичко останало. Следва продължение   Л.Л.Стрелникова и  Л.А.Секлитова за Bultimes.com  Превод: Николай Николов    ", "date": "2018.09.16", "title": "Създаването на света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387277-%D1%81%D0%BB%D0%BE%D0%B2%D0%B0%D0%BA%D0%B8%D1%8F-%D1%80%D0%B0%D0%B7%D1%82%D1%80%D0%B5%D0%B2%D0%BE%D0%B6%D0%B5%D0%BD%D0%B0-%D0%BE%D1%82-%D0%BD%D0%BE%D1%89%D0%BD%D0%B8%D1%82%D0%B5-%D0%B2%D1%8A%D0%BB%D1%86%D0%B8", "text": "Долна Крупа не прилича на типичното място за спор относно руското влияние в Европа. Невзрачното словашко село има само 2000 жители. Но мистериозен замаскиран комплекс точно край него, защитен от високи зидове, бодлива тел и гигантско куче, тревожи мнозина в Словакия. През юни руските държавни медии обявиха, че мястото, което е бивша свинеферма, е „европейският щаб\" на „Нощните вълци\", клуб на руски рокери, с които някога е карал и Владимир Путин. Групата е забранена в Полша поради съображения за сигурност и е предмет на американски санкции заради участието на нейни членове в анексирането на Крим и войната в Източна Украйна. Затова словашките либерали бяха разтревожени от новината, че рокерите са установили база на тяхна територия. Възмущението нарасна след съобщения, че дясната военизирана групировка „Словашки наемници\" е провела там обучение със стари танкове. Собственикът на мястото Йозеф Хамбалек е бизнесмен с добри връзки и е фен на мотоциклетите и национализма. Той придоби машините от военното министерство със заем с твърденията, че са за целите на музей. Над 200 интелектуалци, политици и активисти подписаха писмо с призив към властите да затворят базата и да прогонят „Нощните вълци\". Президентът на страната Андрей Кишка осъди правителството, че не прави достатъчно, предупреждавайки, че „тези не са обикновени мотоциклетни ентусиасти\". Някои сравняват присъствието на „Нощните вълци\" с руската инвазия в Чехословакия (част от която бе Словакия) преди 50 г. „През 1968 г. не ви бяхме канили, не ви искаме и през 2018 г.\", гласи надписът на билборд в близкия град Търнава. В Долна Крупа група активисти се опитват да прогонят „Нощните вълци\", призовавайки властите да наложат рестрикции с аргумента, че земята на Хамбалек трябва да се използва само за селско стопанство. Има подозрения, че дясноцентристката партия СМЕР, която ръководи управляващата коалиция в страната, протака действията си. Григорий Меселников от мозъчния тръст Институт за публични проблеми казва, че макар партията официално да е прозападна, мнозина нейни членове симпатизират на Русия. Правителството казваше, че наблюдава „Нощните вълци\" и „Словашките наемници\", но още не може да предприеме нещо срещу тях, защото не са извършили никакво престъпление. Неотдавна обаче то започна да взема мерки. Министерството на отбраната си поиска обратно техниката, а икономическото министерство глоби Хамбалек с 33 000 евро, тъй като не го е уведомил за военните машини, складирани в комплекса. „Нощните вълци\" и „Словашките наемници\", която казва, че молбите за членство в нея са нараснали след разгарянето на спора, са част от нарастващо съзвездие от крайнодесни групировки в Словакия. Първа сред тях е „Котлеба – Народна партия наша Словакия\", водена от Мариан Котлеба. Той се обличаше с униформа на свързаните с нацистите словашки милиции през 40-те години и възнамерява да се кандидатира за президент догодина. Партията му има 14 места в 150-членния парламент и събра около 10% подкрепа през лятото. Експерти казват, че тези групировки са подхранвани от антиевропейски и антиимигрантски настроения. Мнозина се надяват, че след спора покрай „Нощните вълци\" властите ще следят по-отблизо техните действия.", "date": "2018.09.16", "title": "Словакия разтревожена от \"Нощните вълци\""}
{"url": "http://www.classa.bg/%D1%81%D0%B2%D1%8F%D1%82/item/387279-%D0%BF%D1%80%D0%BE%D1%84-%D0%B0%D0%BD%D0%B4%D1%80%D0%B0%D0%BD%D0%B8%D0%BA-%D0%BC%D0%B8%D0%B3%D1%80%D0%B0%D0%BD%D1%8F%D0%BD-%D0%BF%D1%80%D0%B0%D0%B2%D0%BE-%D0%BD%D0%B0-%D0%B3%D0%BB%D0%B0%D1%81-%D0%B2-%D0%BD%D0%B0%D0%B2%D0%B5%D1%87%D0%B5%D1%80%D0%B8%D0%B5%D1%82%D0%BE-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%BA%D1%80%D0%B8%D0%B7%D0%B0-13-09-18", "text": "През септември 2008 г. светът се сблъска с финансова криза и икономически спад. След 10 години ситуацията, изглежда се повтаря. Според анализаторите, най-силно новата криза може да удари по страните с развиващи се икономики. Така турската лира от началото на годината е поевтиняла почти със 70%, сериозни трудности изпитва и Аржентина, под заплаха са Бразилия и редица азиатски страни. Заради новите санкции на САЩ поевтинява и руската рубла./ВИДЕО/ Рус.ез. \r\n    ", "date": "2018.09.16", "title": "Проф. Андраник Мигранян: Право на глас! В навечерието на световна криза? 13.09.18"}
{"url": "http://www.classa.bg/%D1%81%D0%B2%D1%8F%D1%82/item/387280-%D1%81%D0%B0%D1%89-%D1%80%D1%83%D1%81%D0%B8%D1%8F-%D1%81%D0%B8%D1%80%D0%B8%D1%8F-%D0%B2%D0%B0%D0%BA%D1%83%D1%83%D0%BC-%D0%BD%D0%B0-%D0%BF%D0%BE%D0%B7%D0%BE%D1%80%D0%B0", "text": "Американците са сериозно наплашени от „руската заплаха“ в Сирия. И този път става дума вече не за обичайното унищожаване на разбойниците-джихадисти от нашата авиация. На 6 септември телевизионният канал CNN съобщи: „ Е, те говорят за неточния руски удар за отклоняване на погледа. Всъщност американците са бесни. И има защо: Москва си е позволила едва ли не преки заплахи! Тези дръзки руснаци, разбира се, трябва да получат показен урок! Но както е казал народът, „Късно е либе за китка“… Успехът на руската операция в Сирия практически напълно изтласка САЩ от тази страна. Целият огромен Близък изток все по-внимателно гледа към Русия, разбирайки, че основните решения сега се вземат вече не от Вашингтон, а от Москва.     Американското превъзходство изчезна. Дори собствените им министри сега говорят, че Щатите „не са това, което бяха“. Например министърът на вътрешната сигурност Кирстен Нилсен наскоро изнесе реч, в която охарактеризира настоящото състояние на американската геополитика като „нестабилност и хаос“. Тя заяви:  Наистина, еднополюсният свят прекратява своето съществуване буквално пред очите ни. САЩ губят една позиция след друга. Нямат вече нито силите, нито ресурсите за глобален контрол и постепенно се оттеглят от много ъгълчета на планетата, оставяйки след себе си кръв и разруха, конфликти и хаос. На този фон трябва да се  признае, че Русия не просто спаси Сирия. Тя спря попадането в бездната на кървавото клане целия огромен близкоизточен регион. Но изпод американското влияние се измъква не само Близкият изток. И на другите континенти също текат аналогични процеси. Китай току що открито заяви, че е готов да вложи в развитието на Африка повече от 60 милиарда долара. А грохналият Вашингтон – О, ужас! – вече не е способен да се мери с Пекин дори и във финансовата област, където, както довчера ни се струваше, че е безусловен и недостижим лидер.  Трябва ли да се чудим, че, гледайки на това, своите геополитически претенции различни от интересите на САЩ активно демонстрират и Иран и Пакистан, Турция и Индия. И дори западноевропейските страни, които ни се струваше, че са здраво привързани към американската колесница, проявяват все по-малко желание да подкрепят своя „голям брат“ от другата страна на океана. САЩ сами създадоха еднополюсната глобална система като игра с нулева сума. Тоест където загубата за всеки други играч означава неминуема победа за Вашингтон. Е, сега им се налага да си имат работа с обратната страна на това политическо устройство. Намесвайки се навсякъде, те навсякъде разрушаваха това, което бе преди тях, без да създават в замяна нищо ново и жизнеспособно. Сега се изяснява, че те не могат да контролират създадения от самите тях хаос – не им достигат силите. И основен в тази ситуация става въпросът кой именно сега, в този нов, постамерикански свят, ще запълни този вакуум, който ще се образува заради неумолимата деградация на американската мощ? Засега, както показва практиката, на Близкия изток това доста успешно ѝ се отдава на Русия. Ние сме руснаци, с нами Бог! Господи, благослови!", "date": "2018.09.16", "title": "САЩ- Русия-Сирия: Вакуум на позора"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/387275-%D0%B1%D0%B5%D0%BD,-%D0%B1%D0%B5%D1%80%D0%BB%D0%B8%D0%BD-%D0%B8-%D0%BD%D0%BE%D0%B2%D0%B8%D1%82%D0%B5-%D0%B4%D1%80%D0%B5%D1%85%D0%B8-%D0%BD%D0%B0-%D0%B1%D0%BD%D1%82", "text": "    - С какво една почти 60-годишна, относително консервативна институция като БНТ представлява предизвикателство за дизайнерите във formschlag? - От малък обичам да гледам телевизия. С тази телевизия израснах, за мен тя винаги е била и ще бъде най-добрата телевизия в България. За голяма жалост през годините, и то най-вече след 1990-а нещата рязко се промениха. Бих ги нарекъл \"експериментални години\". Надявах се, че с навлизането на интернет и възможността да се гледат над 200 канала, дизайнерите ще имат възможност да видят какво и как се прави навън. Уви, не се случи. Започнаха да се правят безумни 3D-анимации с липса на вкус. Всичко на парче. Такъв беше и цялостният облик на медията дълги години, според мен. Един прави едно, друг друго, липсваше концепция и цялостност. Така през годините хората свикнаха да гледат грозни неща. Точно това беше основното предизвикателство за мен. От много години много исках и се надявах, че някой ден ще имам възможност да го променя. - Какви недостатъци трябваше да се поправят с новия дизайн? Какво трябва да \"казва\" БНТ на аудиторията си с новия си облик? - Цялостен концепт за дизайн никога не е имало. Разполагах с доста време да проуча всичко това, което е правено до момента. Исках много да запазя  , но на финала взех решение, че това ще бъде фатална грешка. Според мен неговото лого е предостатъчно манипулирано и много често грешно имплементирано и амортизирано през всички тези години. Просто има лога, които не подлежат на редизайн. Вторият аргумент, който имам, е, че не може през 21 век, когато всичко е дигитализирано, една аналогова антена да бъде лого на водеща медия в България. Така започнах от нула. Комбинацията от трите букви БНТ е доста сложна. Намерих решението с точките - така направих първо логотипа с четирите точки, които символизират digital dots, както и четирите канала. Избрах квадрата като основна форма, защото ми беше важно тя да бъде запазена. Основното лого на телевизията е доста модуларно. От него произлизат и логата на четирите канала, които могат безпроблемнно да се имплементират във всякакъв вид медия.     Използван е шрифт, който е специално оптимизиран за телевизията. Много важен факт е, че за първи път във всички формати се използва българска кирилица, а не руска. Обучихме хората в телевизията да работят правилно с шрифта по зададените параметри. Реализацията на проекта от ниво концепт, продукция и техническа имплементация продължи месец и половина. В момента тече процес на надграждане и \"фини настройки\".     - Работили сте по логата на много частни телевизии - включително Нова ТВ, ТВ7, Re:TV, Kanal D, Viasat 1, и др. Каква беше разликата, когато трябваше да подходите към идентичността на обществена медия с 4 различни по профил програми? - БНТ е обществена медия, консервативна и сериозна. За мен е неразбираемо например логото на БНР. Незнам какво е целил дизайнерът с този техно шрифт, но за мен той е непододходящ за национална медия. Аз избрах класически форми на дизайн, пропорционална типография във всякакви разрядки и символи. Основният цвят на БНТ е маслено сив - един неутрален цвят, обединяващ цветността на четирите канала, които са различно тематизирани. Така и финалната картина се доближава максимално до съдържанието на медията. Студията се ребрандирани в същата визия, както и опаковките на предаванията. Всичко стои елегантно, ненатрапчиво и красиво. - Доколко визията отговаря на политиката на медията? - Аз от политика не разбирам, но съвместната работа с всички екипи на предавания беше много добра и ползотворна. Всички хора, които работят там, се идентифицираха веднага с новата визия. Според мен това е най-важното. Да има позитивна промяна, която да бъде и стимул за работа.     - През колко различни вариации се мина, преди да си кажете \"Това ще е новото лого на БНТ\"? - През нито една. Аз имам много голяма фантазия и усет. При мен нещата се раждат веднага. Рутината, която имам, е също важна, тя влиза в действие веднага и остава само да пресъздам нещата технически. Не знам как да го обясня, но при среща с клиент още докато ми говори, аз знам какво ще му предложа. Тук случаят беше още по-добър. Беше ми дадена пълна свобода на действие, която аз оцених. Предложенията, които направих пред 10-членната комислия още на ниво концепт, беше единодушно приета. Това е изключително важно за всеки креативен човек - да му се остави свобода и да не бъде ограничен. - Освен логото на БНТ са променени и шапките на доста предавания, дори имената на някои от тях. Каква беше идеята или общата линия, която искахте да присъства във всяка от тях? - Мое беше предложението имената на каналите да са само с цифри (досегашните програми БНТ HD и БНТ Свят вече са прекръстени на БНТ 3 и БНТ 4). По този начин всичко изглежда по-компактно и запомнящо се. Запазихме техните цветове, като ги опреснихме в по-модерни нюанси. Цялостната унификация в анимацията произлиза от правоъгълната форма в логата на каналите. Тя се разгръща на целия екран в различни форми в доста константна анимация.  from   on  . Нарочно не е търсена динамика, а спокойствие за окото на зрителя - т.нар. flow. Това беше от изключително значение за нас. Доста пестеливо сме използвали 3D-елементи и наблегнахме на flat дизайн, който е доста модерен в момента. - Тийзър кампанията използваше елементи от оригиналните заставки на Българската телевизия от Стефан Кънчев. В мелодията на шапката на \"По света и у нас\" също е заимствана музиката от края на ХХ век - защо се върнахте с 20-30 години назад във времето, когато мислехте облика на БНТ за 2018? - Много е просто. В България има мода нещата да се рушат и изгарят. Аз мисля, че има много стойностни неща, които задължително трябва да бъдат запазени и показвани на следващи поколения. Още когато започнах проекта, знаех, че ще върна  . Целта на тийзъра беше да направи препратка от миналото в бъдещето. Тук е и мястото да кажа че работата ми с Явор Русинов беше химическа магия. За мен той е мега талантлив музикант. Помолих го да преработи в нов аранжимент култoвата музика от 70-те. И мисля, че финалната версия е превъзходна. Явор написа музиката за всички предавания и ме убеди да се вкарат български гласове. Предложихме го на телевизията и естествено беше прието, което ме прави изключително щастлив. Така пакетът аудио-видео е абсолютно завършен.     - Последната голяма промяна на логото на БНТ датираше от 2008 г. Твърде много или твърде малко са 10 години за преосмисляне на дизайна? - Аз кандидатствах на този конкурс през 2008 и се класирах втори. Не мислех, че ще чакам десет години, но... така стана :). В Германия, например, телевизиите си опресняват визиите всеки сезон. Не знам защо тук няма подобна практика. Според мен това е много важно за самия зрител. - Ако \"добрите артисти копират, а великите артисти крадат\", кои бяха най-добрите примери за ТВ-дизайн, които ви вдъхновиха за моделирането на новите \"дрехи\" на БНТ? - Безпорно съм вдъхновен от германските телевизии, защото живея в Берлин от 30 г. Германският дизайн е много чист, прагматичен. Tипично. На мен това ми харесва, но както и другаде, така и в дизайна има актуални модни течения. В днешно време е доста трудно да избягаш от клишета, защото живеем в свят, в който има всичко. Въпреки това ние се постарахме да направим нещо, което носи своя собствена идентичност. И това е само началото.         В този свят има също обаче и правила. Живеем в пазарна икономика. Трябва да си най-бързият и най-добрият, не е достатъчно само креативно мислене и пиене на кафе в конферентната зала. Човек трябва да е способен по най-оптималния начин да вкара в действие тази креативност и да я продаде. В крайна сметка, на финала клиентът трябва винаги да остане доволен от резултата. Така вече 25 години успявам да се движа успешно по тази равнина.", "date": "2018.09.16", "title": "Бен, Берлин и новите дрехи на БНТ"}
{"url": "http://www.classa.bg/%D1%81%D0%B2%D1%8F%D1%82/item/387271-%D1%81%D0%B0%D1%89-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0%D1%82-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B4%D0%B0-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B8%D1%80%D0%B0-%D0%B2%D0%BE%D0%B5%D0%BD%D0%BD%D0%B0-%D1%81%D0%BE%D0%BB%D0%B8%D0%B4%D0%B0%D1%80%D0%BD%D0%BE%D1%81%D1%82-%D0%B2-%D1%81%D0%B8%D1%80%D0%B8%D1%8F", "text": "Берлин трябва да предостави военна подкрепа на Вашингтон, ако той реши да бомбардира сирийската територия при химически атаки. Това заяви специалният представител на САЩ. за Сирия Джеймс Джефри.   \"Най-добрият начин да покажем политическа подкрепа не са речите, а военната солидарност\", заяви Джефри пред журналисти в германската столица, съобщи Хенделсблат. Според дипломата, намерението на САЩ да получи подкрепата на своите съюзници от НАТО е продиктувано отчасти от вътрешната политика на САЩ.   \"Ние също имаме вътрешна политика и помага ако един президент покаже, че другите ни помагат\", добави Джефри, споменавайки случая на войната в Ирак през 2003 г., в който Германия и Франция решиха да не участват. \"Това беше голям проблем за нас на национално ниво\", спомня си той.   Преди това, германското министерство на отбраната заяви, че може да се присъедини към евентуална бомбардировка на САЩ. срещу Сирия в контекста на химическите атаки. Междувременно руският външен министър Сергей Лавров разкритикува германската позиция по сирийския конфликт, заявявайки, че тя не предоставя \"реална помощ\" на арабската страна.", "date": "2018.09.16", "title": "САЩ призовават Германия да демонстрира \"военна солидарност\" в Сирия"}
{"url": "http://www.classa.bg/%D1%81%D0%B2%D1%8F%D1%82/item/387272-%D1%81%D0%B0%D1%89-%D0%BF%D0%BE%D1%81%D0%BB%D0%B0%D0%BD%D0%B8%D0%B5%D1%82%D0%BE-%D0%BA%D1%8A%D0%BC-%D0%B8%D1%80%D0%B0%D0%BD-%D0%B5-%D1%8F%D1%81%D0%BD%D0%BE-%D0%B0%D0%BA%D0%BE-%D0%BD%D0%B5-%D0%B4%D0%B5%D0%B9%D1%81%D1%82%D0%B2%D0%B0-%D0%BF%D0%BE-%D1%86%D0%B8%D0%B2%D0%B8%D0%BB%D0%B8%D0%B7%D0%BE%D0%B2%D0%B0%D0%BD-%D0%BD%D0%B0%D1%87%D0%B8%D0%BD,-%D1%89%D0%B5-%D0%B1%D1%8A%D0%B4%D0%B5-%D0%BD%D0%B0%D0%BA%D0%B0%D0%B7%D0%B0%D0%BD", "text": "Министърът на енергетиката на САЩ, Рик Пери, на съвместна пресконференция в Москва с руския си колега Александър Новак, атакува Иран и опита отново да подчертае превъзходството на позицията на Вашингтон на международния терен.   На въпроса дали не мисли, че е противоречиво САЩ да обвиняват Русия в предполагаемо използване на енергийната политика като политически инструмент, докато самият Вашингтон заплашва да намали иранските петролни приходи \"до нула\", Пери избегна директния отговор. Вместо това той заяви, че страната му се радва на уникална позиция, която й позволява да диктува волята си по някои въпроси.   \"Посланието към Иран е, че ние се надяваме да бъдат приемливи съседи, приемливи членове на обществото\", каза Пери, като добави, че това е не само волята на Вашингтон, но също така и на \"някои съседи\" на ислямската република. Секретарят уточни, че Саудитска Арабия \"много подкрепя дейностите, в които САЩ участват в региона и смята, че поведението на Техеран е неприемливо\".   Политикът подчерта, че всички страни носят \"отговорности за техните действия в света като членове на глобалното гражданство\", стига те да не противоречат на интересите на Вашингтон. \"Надяваме се, че иранското правителство ще действа по начин, който смятаме за цивилизован\", каза Пери.   \"Посланието към иранското правителство е ясно: ако не можете да действате като разумен гражданин, ще се изправите пред санкции. Днес Съединените щати са в състояние да изпратят на държавите, които не се държат по цивилизован начин, посланието, че ще бъдат наказани\". Той добави, че има\" много начини, за наказание и санкциите срещу енергийната индустрия са само един от тях \".   Пери не отговори на въпроса, който беше зададен. Той също така не спомена, че именно САЩ излязоха едностранно от международната ядрена сделка, ход, който бе осъден от всички други страни по договора, включително и от големите съюзници на Запад, които смятат да запазят връзките си с Иран. От своя страна, Техеран не се поддава на натиска от страна на САЩ и дори завежда дело срещу Вашингтон в Международния съд заради санкциите, наложени срещу него.", "date": "2018.09.16", "title": "САЩ: \"Посланието към Иран е ясно: ако не действа по цивилизован начин, ще бъде наказан\""}
{"url": "http://www.classa.bg/%D1%81%D0%B2%D1%8F%D1%82/item/387273-%D0%B2%D0%BE%D1%81%D1%82%D0%BE%D0%BA-2018-%D1%80%D1%83%D1%81%D0%B8%D1%8F-%D0%B7%D0%B0%D0%B4%D0%B5%D0%B9%D1%81%D1%82%D0%B2%D0%B0-%D1%81%D1%82%D0%B5%D0%BB%D1%82-%D1%80%D0%B0%D0%BA%D0%B5%D1%82%D0%B8,-%D0%BF%D1%80%D0%B5%D0%B2%D1%8A%D0%B7%D1%85%D0%BE%D0%B6%D0%B4%D0%B0%D1%89%D0%B8-%D0%B2%D1%81%D0%B8%D1%87%D0%BA%D0%B8-%D1%87%D1%83%D0%B6%D0%B4%D0%B8-%D0%B0%D0%BD%D0%B0%D0%BB%D0%BE%D0%B7%D0%B8", "text": "Русия тества круизни ракети с ниска видимост - несравними в света - по време на сегашните военни маневри Восток-2018. Това заяви ръководителят на 76-та ПВО дивизия, полковник Сергей Тихонов, в интервю за седмичника Звезда.   Тестът се състоеше от \"конвенционална масова атака\", която включваше пуска на повече от 30 специални тренировъчни ракети срещу полигона Телемба в руския район Бурятия. Според Тихонов, всички са били свалени от руските ПВО системи Бук-М2, Тор, Панцир-С и С-400.   Въпреки това, няколко от тези ракети, направени подобно на действителните круизни ракети, представляваха големи трудности за зенитните системи, поради способностите си да вървят към целта си \"следвайки терена\" и така да избегнат радарните системи, подчерта полковникът.   \"Използвани са били специални имитации с много ниска видимост от радарите, т.е. със стелт технология. Тези ракети - имитация превъзхождат всички чуждестранни аналози и известните реални ракети\", заяви Тихонов без да уточнява използваното въоръжение.   Восток-2018 са маневри безпрецедентни по мащаба си от времето на Съветския съюз. В тях имат участие 300 000 войници и десетки хиляди бронирани превозни средства, хеликоптери, самолети и дронове.", "date": "2018.09.16", "title": "Восток-2018: Русия задейства стелт-ракети, превъзхождащи всички чужди аналози"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387276-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D0%B8-%D0%B7%D0%B0-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80", "text": "Две са номинациите, които ГЕРБ ще предложи за нов министър на транспорта. Това каза в Пловдив председателят на парламентарната група на партията Цветан Цветанов. Той уточни, че кандидатурите ще бъдат обсъдени в понеделник по време на коалиционния съвет. Заместник-председателят на ГЕРБ обаче отказа да назове имената им. По думите му и двете кандидатури са достатъчно добре подготвени и отговорят на изискванията. „Те имат добра професионална биография и много добър експертен потенциал, тъй като работят в администрацията на държавата\", посочи Цветанов. До търсенето на нов министър на транспорта се стигна, след като номинираният от премиера Александър Манолев се отказа от поста.", "date": "2018.09.16", "title": "Номинации за транспортен министър"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387274-%D0%B8%D0%B4%D0%B5%D0%B8-%D0%BF%D1%80%D0%B5%D0%B4%D0%B8-%D0%BE%D1%82%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D0%BF%D0%BB%D0%BE%D1%81%D0%BA%D0%B8%D1%8F-%D0%B4%D0%B0%D0%BD%D1%8A%D0%BA-%D0%B8-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B7%D0%B4%D1%80%D0%B0%D0%B2%D0%BD%D0%B8%D1%82%D0%B5-%D0%BE%D1%81%D0%B8%D0%B3%D1%83%D1%80%D0%BE%D0%B2%D0%BA%D0%B8", "text": "1. Изравняване на акцизите на горивата със средните нива в Европа за сметка на печалбата на производители и дистрибутори. 2. Деконцентрация на собствеността и либерализация на режима за лицензиране на данъчните складове за горива. 3. Електронно проследяване на цялата търговия с акцизни стоки. 4. Ликвидиране на ДДС схемите чрез недопускане на кухи дружества по веригата. 5. Електронизация на обществените поръчки и създаването на специализирана агенция за провеждане на търговете/конкурсите с управление от доказани експерти от скандинавските страни. 6. Забрана за участие в обществени поръчки и във всички форми на стопанска дейност на всички, които ползват пари на българските данъкоплатци, на офшорки без ясни крайни собственици и физически лица, които нямат доказан професионален опит и чисто криминално минало. 7. Всеобхватно електронно управление и съкращаване на 2/3 от държавната и общинската администрация. 8. За всички транзакции над 1 млн. евро - доказване произхода на доходите и на неиздържалите я  - конфискация на собствеността на всички лица, които притежават собственост или са получили кредити за над 1 млн. евро. Ликвидиране на статута \"подставено лице\". 9. Отнемане банковия лиценз на всички банки, които финансират \"подставени лица\". 10. Забрана/лустрация за публична дейност за всички лица, за които съществуват документи за извършени престъпления. 11. Пълна електронизация на дейността на здравната каса и смяна на модела на разплащанията. 12. Рязко увеличение на данъците за необработвана земя, за неподдържани сгради и замърсяващи автомобили. Ако някои от тези мерки ви се виждат абсурдни, най-вероятно е абсурдна държавата, в която живеем.", "date": "2018.09.16", "title": "Идеи преди отмяната на плоския данък и увеличението на здравните осигуровки"}
{"url": "http://www.classa.bg/%D0%BD%D0%B0%D1%83%D0%BA%D0%B0/item/387296-%D1%86%D1%8F%D0%BB-%D1%89%D0%B0%D1%82-%D1%89%D0%B5-%D1%81%D0%B5-%D0%B7%D0%B0%D1%85%D1%80%D0%B0%D0%BD%D0%B2%D0%B0-%D0%BE%D1%82-%D0%B2%D0%B5%D0%B8", "text": "Докато отделни компании обявяват амбициозни цели за преминаване напълно към възобновяеми източници на енергия, същата задача си постави и един американски щат. Едва ли е изненада, че това е Калифорния, люлката на Силициевата долина. По-рано тази седмица губернаторът на Калифорния Джери Браун подписа законопроекта Senate Bill 100, съгласно който до 2045 година цялата електроенергия за крайни потребители трябва да бъде свободна от въглероден газ. Калифорния приема подобен законопроект на фона на напълно противоположната политика на президента Доналд Тръмп. Миналата година САЩ излязоха от Парижкото споразумение за климата. Приемането на Senate Bill 100 не мина гладко. Законопроектът се натъкна на вълна от критици – неговите противници настояват, че подобни действия ще имат слабо влияние в глобален мащаб, но за сметка на това ще доведат до повишаване на цените на електроенергията в Калифорния и съкращаване на работни места. Калифорния, в частност мегаполисът Сан Франциско, и в момента е едно от най-скъпите места за живот, поради огромната концентрация на ИТ компании там. Годишни приходи в размер на 117 000 долара вече се считат за граница на оцеляване на четиричленно семейство, според скорошни проучвания.", "date": "2018.09.16", "title": "Цял щат ще се захранва от ВЕИ"}
{"url": "http://www.classa.bg/%D1%81%D0%B2%D1%8F%D1%82/item/387268-%D0%BD%D0%B0%D0%B9-%D0%BE%D0%BF%D0%B0%D1%81%D0%BD%D0%B8%D1%82%D0%B5-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F-%D0%BE%D1%82-%D1%82%D0%B0%D1%82%D1%83%D0%B8%D1%80%D0%B0%D0%BD%D0%B5%D1%82%D0%BE", "text": "Руски изследователи разкриха някои от най-опасните заболявания, които могат да бъдат причинени от татуировки върху кожата. Проучване на научно-практическият Център за Дерматовенерология и козметология в Москва показва, че тази практика може да бъде придружена от усложнения, вариращи от местни инфекциозни заболявания до хронични кожни заболявания като псориазис и дерматит.   Въз основа на клиничен случай на пациент с черна и червена татуировка на крака, специалистите откриха, че той страда от лихен планус, рядко и свързано с имунната система възпалително заболяване и алергична реакция. Според изследването, причината може да е свързана с пигментна алергия, като червеното \"статистически по-често предизвиква усложнения\" свързани с дерматит подуване и болка, защото съдържа живачен сулфид.   В този случай е необходимо да се прибягва до сложни медицински процедури, като фотохетеотерапия и използването на антиалергични и противовъзпалителни средства. Въпреки това, болестта не винаги изчезва напълно, а дори и след успешно лечение, може да се появи отново.   Елена Ковтунова, дерматолог, предупреждава за друг често срещан проблем: златният стафилокок (стафилококус ауреус), който се развива, ако дадено лице с нова татуировка не практикува необходимата грижа.   Експертите подчертават, че има и директна връзка между количеството на татуировките и риска за хепатит С, особено ако процесът не се извършва чрез използване на стерилни материали. \"Хората с татуировки, особено ако имат татуирани големи участъци от тялото, са най-рисковата група за хепатит\", казва той.   Доказано е, че татуировката може да доведе до проблеми с имунната система след години, тъй като пигментът мастило съдържа сажди, метални оксиди и соли, които могат да се натрупат в лимфните възли, заплашвайки дори живота, и предизвиквайки кожни възпаления и други.   Изследване през 2016 г. на Европейската агенция по химикалите, е установило, че някои от пигментите, дори може да са канцерогенни или да доведат до мутации и токсични ефекти. Цветовете червено, синьо, зелено и лилаво могат да причинят грануломи: малки възпаления в кожата; а черното може да съдържа високи нива на токсични вещества, забранени за употреба върху човешката кожа.   \"Колкото повече се променя имунната система, толкова е по-голям рискът от онкологични заболявания. Всичко, което получаваме от външната среда, тялото ни се опитва да го отстрани\", обяснява Ковтунова.   Най-накрая, дерматологът съветва да се избягват татуировки върху участъци от кожата, където има бенки, защото това може да увеличи риска от меланоми.", "date": "2018.09.16", "title": "Най-опасните последствия от татуирането"}
{"url": "http://www.classa.bg/%D1%81%D0%B2%D1%8F%D1%82/item/387269-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0%D1%82%D0%B0-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0-%D0%BD%D0%B0-%D0%BF%D0%B0%D0%B1%D0%BB%D0%BE-%D0%B5%D1%81%D0%BA%D0%BE%D0%B1%D0%B0%D1%80-%D1%81%D1%8A%D0%B4%D0%B8-%D0%BE%D1%82-netflix-%D0%B7%D0%B0-%D0%BF%D0%BE%D1%80%D0%B5%D0%B4%D0%B8%D1%86%D0%B0%D1%82%D0%B0-%D0%BD%D0%B0%D1%80%D0%BA%D0%BE%D1%81", "text": "Вирджиния Вайехо, журналистката, която през 80-те имаше връзка с колумбийския наркобарон Пабло Ескобар, съди продуцентите на поредицата Наркос.   Макар че името на журналистката в поредицата е променено на Валерия Велес, Вайехо няма съмнение, че героинята е нейното алтер его. Един от детайлите, които го потвърждават, е сцената, където Ескобар дава револвер на репортерката: този случай е истина, разказана само в книгата й \"Да обичаш Пабло, да мразиш Ескобар\".   Въпреки това, тя каза пред La Vanguardia, че отговарящите за Наркос никога не са я търсили. \"Аз съобщих за корупцията в Колумбия и след това откраднаха моята книга, за да направят различни видове продукти. И решиха да ме довършат - в началото заради разкритията, а по-късно, защото решиха да напълнят джобовете си с книгата ми \".   Става дума специално за компанията, която според Вайехо, принадлежи към могъщата фамилия на бившия президента на Колумбия Хуан Мануел Сантос: \"Братовчед и племенница на Сантос са водещи на Динамо, копродуцент на Наркос, заедно с Хавиер Бардем и Пенелопе Круз, от \"Loving Pablo\", филм, който дори не поискаха да ми изпратят на DVD\".   Освен семейство Сантос, Валехо съди Лопес и \"някои колумбийски милионери\", с които имала романтична връзка през 70-те, защото искали да унищожат репутацията й след публикуването на книгата. Затова е наела адвокати \"които да предприемат нужните правни действия\".   Според журналистката, отношенията й с Ескобар са продължили около пет години. Вайехо живее в изгнание в САЩ от 2000 г. насам", "date": "2018.09.16", "title": "Журналистката любовница на Пабло Ескобар съди от Netflix за поредицата \"Наркос\""}
{"url": "http://www.classa.bg/%D1%81%D0%B2%D1%8F%D1%82/item/387270-spacex-%D0%BF%D0%BE%D1%81%D1%82%D0%B8%D0%B3%D0%BD%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%BF%D1%8A%D1%80%D0%B2%D0%B8%D1%8F-%D1%87%D0%B0%D1%81%D1%82%D0%B5%D0%BD-%D0%BF%D1%8A%D1%82%D0%BD%D0%B8%D0%BA,-%D0%BA%D0%BE%D0%B9%D1%82%D0%BE-%D1%89%D0%B5-%D0%BF%D1%8A%D1%82%D1%83%D0%B2%D0%B0-%D0%B4%D0%BE-%D0%BB%D1%83%D0%BD%D0%B0%D1%82%D0%B0", "text": "Американската компания SpaceX подписа споразумение с първия частен пътник в света, който ще се отправи на пътуване до Луната на борда на \"ракетата на бъдещето\" Big Falcon Rocket (BFR). Това е \"важна стъпка, която ще даде достъп на обикновените хора, които мечтаят за пътуване до космоса\", написа SpaceX в Twitter.   В момента не се разкриват повече подробности за мисията. Компанията информира, че съобщението за това кой ще лети и защо ще бъде направено на 17 септември.   През 2017 г. основателят на SpaceX, Илон Мъск, представи Big Falcon Rocket, ракета, която, според него, ще даде възможност на хората да летят до Марс, както и да пътуват по целия свят за рекордно кратко време и на цени, подобни на тези на авиокомпаниите.   През септември Мъск каза, че горната част на ракетата ще има 40 отделения, което ще й позволи да транспортира пет или шест души. Новата ракета ще може да отнася спътници до орбита, астронавти и товари до Международната космическа станция и да изпълнява лунни и марсиански мисии.", "date": "2018.09.16", "title": "SpaceX постигна споразумение с първия частен пътник, който ще пътува до Луната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387265-%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3%D1%8A%D1%82-%D0%BF%D1%80%D0%BE%D1%84-%D0%BC%D0%B0%D1%80%D0%B8%D0%BD%D0%BE%D0%B2-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%B5-%D1%81%D0%B1%D1%8A%D1%80%D0%BA%D0%B0%D0%BD%D0%BE,-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%BE%D0%B8%D0%B7%D0%B2%D0%B5%D0%B4%D0%B5-%D0%B4%D0%BE%D0%B1%D1%80%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8", "text": "Каквато и да е конфигурацията на правителството, не може да произведе добри резултати. Това каза проф. Александър Маринов по повод трите министерски оставки и новите лица, предложени от управляващите за постовете на Николай Нанков, Валентин Радев и Ивайло Московски.   Според него причината за това е сбъркаността в начина на управление към момента. ГЕРБ неведнъж са заявявали, че който и да дойде на власт, ще направи същото – това обезсмисля идеята, че смяната на лица на министерските постове ще промени нещо, обясни политологът. „Няма правителствена криза, тъй като правителството и министър-председателят не са загубили подкрепата на мнозинството от народните представители. Има обаче криза на управлението на правителството – явно е, че са натрупали много нерешени проблеми, които дестабилизират правителството. Евентуалните министерски смени или укрепване на работата на правителството са свързани преди всичко с коригирането на грешките в политиките, които вече са допуснати, което, за съжаление, в България никога не се случва. Премиерът Борисов не успя нито да овладее недоволството – оставките дойдоха 4-5 дни след трагедията, докато такава реакция трябваше да се случи в рамките на няколко часа“, коментира политологът пред \"Фокус\". БСП е улеснена от действията на правителството и в частност – на премиера Борисов, допълни проф. Александър Маринов. Според него обаче опозицията не успява да се възползва от уязвимостта на парламентарното мнозинство. Проектът на левицата „Визия за България“ би могъл да е положителната перспектива и има добра стойност, единствено ако е основа, върху която да се доработят дългосрочни политически аргументи, обясни политологът.", "date": "2018.09.16", "title": "Политологът проф. Маринов: Управлението е сбъркано, не може да произведе добри резултати"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387266-%D0%BC%D0%B0%D1%8F-%D1%80%D0%B0%D0%B7%D0%BF%D1%80%D1%8A%D1%81%D0%BD%D0%B0-%D0%BF%D1%80%D0%B0%D1%85%D0%B0-%D0%BD%D0%B0-%D0%B3%D0%B5%D0%BE%D1%80%D0%B3%D0%B8-%D0%B8%D0%BB%D0%B8%D0%B5%D0%B2-%D0%BD%D0%B0%D0%B4-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5", "text": " Сантименталният за нея предмет я придружавал навсякъде по света – и по време на престоя ѝ в България, и когато пътува за по няколко месеца до Доминикана. В памет на фаталната 13-а годишнина от убийството му в Слънчев бряг вдовицата на Главния решила да разпръсне остатъка от праха му над любимите му заливи на Черно море завинаги. Дните, които Мая избрала за ритуала, били точно около 25 август – датата на неговото покушение. Още приживе Жоро споделял пред нея и пред майка си Венка, че имал лошо предчувствие и знаел, че не бил любимец на Господ, който не му бил отредил дълъг живот. По време на тези разговори заявявал пред двете най-важни жени в живота си, че искреното му желание било да бъде кремиран, а прахът му да бъде разпръснат по сантименталните и важни за него места от детството, юношеството и живота му на зрял мъж. През всичките години Мая не е намирала сили да се раздели окончателно със съпруга си. Тази година се решила на важната крачка, като брат ѝ бил неотлъчно до нея.", "date": "2018.09.16", "title": "Мая разпръсна праха на Георги Илиев над Черно море"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387267-%D1%82%D0%BE%D0%B4%D0%BE%D1%80-%D0%B6%D0%B8%D0%B2%D0%BA%D0%BE%D0%B2-%D0%B2%D1%81%D0%B8%D1%87%D0%BA%D0%BE,-%D0%BA%D0%BE%D0%B5%D1%82%D0%BE-%D0%B2%D0%B8-%D0%B3%D0%BE%D0%B2%D0%BE%D1%80%D0%B8%D1%85%D0%BC%D0%B5-%D0%B7%D0%B0-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D0%B0,-%D0%B2%D1%81%D0%B5-%D0%B5%D0%B4%D0%BD%D0%BE-%D1%86%D1%8A%D1%80%D0%BD%D0%B8%D1%8F%D1%82-%D0%B4%D1%8F%D0%B2%D0%BE%D0%BB-%D0%B2%D0%B8-%D0%B3%D0%BE-%D0%B5-%D0%BA%D0%B0%D0%B7%D0%B2%D0%B0%D0%BB", "text": "Тодор Христов Живков, управлявал България 35 години (1954 – 1989). Речта, която ще чуете, е произнесена преди 10 ноември 1989 г., но в нея е очертан моделът, по който ще протече преходът в България, както и трансформацията на политическата власт на БКП в икономическа. \r\n   \r\n    Живков откровено се отрича от социализма и го нарича недоносче. \r\n      ", "date": "2018.09.16", "title": "Тодор Живков: Всичко, което ви говорихме за социализма, все едно църният дявол ви го е казвал!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387260-%D1%81%D0%B2-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B5%D0%B2%D1%84%D0%B8%D0%BC%D0%B8%D1%8F-%D0%B2%D1%81%D0%B5%D1%85%D0%B2%D0%B0%D0%BB%D0%BD%D0%B0", "text": "  Света Евфимия Всехвална живяла във втората половина на третия и началото на четвъртия век. Тя била дъщеря на благородни родители в гр. Халкидон. Управителят на Халкидон, Приск, решил да устрои езическо тържество в чест на божеството Арес. Той заповядал от името на тогавашния император Диоклетиан да се съберат всички жители на Халкидон и да принесат – всеки според своето състояние – жертва на идола в неговия храм. Заплашени били с тежки мъчения тези, които биха дръзнали да не се подчинят.     В определения ден се насъбрали множество хора около езическото капище, като водели със себе си животните, предвидени за жертвоприношение. Започнало шумно тържество в чест на идола. В същия ден християните, които се гнусели от идолослужението, се събрали тайно на едно място и извършили там служба на Господа Иисуса Христа. Приск наредил да се направи строго разследване – дали някой не се е възпротивил на заповедта му. Съобщили му, че такива противници били християните. Той издал наредба те да бъдат издирени и доведени пред него, за да бъдат наказани. Свирепите слуги на управителя препускали на коне из града с оръжие в ръце. Намерили един дом, гдето 49 души християни извършвали тайно служба на истинския Бог. Обкръжили къщата, за да не избяга никой. Изкъртили вратата и започнали да извличат един по един вярващите. Завели ги при управителя. Приск ги изгледал гневно и горделиво ги запитал: - Вие ли се противите на царската заповед, като унижавате жертвоприношението, извършвано в чест на великия бог Арес? Християните дали такъв отговор: - Управителю, без съмнение трябва да се покоряваме на царската заповед. Но ако тя е противна на вярата ни, ние не можем да й се подчиняваме. Ние сме длъжни дори да се възпротивим. Ако бяхте ни заповядали това, в което сме длъжни да се покоряваме на властта, ние с готовност бихме се покорили. Нашият Господ Иисус Христос е казал да даваме кесаревото на кесаря. Но понеже тая царска заповед е богопротивна, ние няма никога да я изпълним. Вие ни заповядвате да почитаме творението вместо Твореца. Това ние не ще сторим, защото сме поклонници на живеещия в небесата истински Бог! Приск се опитал да привлече християните към идолослужение първо с ласкателство, а след това и със заплахи за люти мъчения. Но християните му отговорили: - Ние отхвърляме от себе си даровете и почестите, които ни обещаваш. Смятаме ги за нищо, понеже имаме небесни блага, които са повече и по-добри от земните. Тукашните придобивки са временни и непостоянни. Небесните са вечни и неизменни. Ти ни заплашваш със страшни мъчения. Ние не само не се боим от тях, но ги и желаем. Тъй ще се прояви в нас силата на Бога, на която бихте могли да се учудите. Като познаете безсилието на вашите скверни богове, вие ще се засрамите. Но защо да продължаваме тоя словесен спор? Започни, управителю, това, което си намислил да правиш. Тъй ще се убедиш, че ние имаме по-голяма твърдост в търпението, отколкото ти имаш усърдие да ни мъчиш! Разгневен от тия думи, Приск предал християните на различни мъчения, които продължили 19 дни. Между страдалците за вярата се намирала нежната и красива девойка Евфимия. Възрастните християни – мъченици я ободрявали при ужасните мъчения с такива думи: - Подвизавай се, девойко, заради Небесния Жених! Подвизавай се да Му угодиш и да Го прославиш със страданието! Подвизавай се, за да Го срещнеш с мъдрите девици, та и тебе да въведе в Своя лъчезарен и прекрасен небесен чертог! На дванадесетия ден управителят повикал при себе си всички мъченици и ги запитал: - Няма ли сега, вразумени от мъченията, да поискате да изпълните царската заповед? Светите мъченици, заедно с милата Евфимия, мъжествено отговорили: - Не се надявай, управителю, да ни отклониш от правия път! По-скоро ти ще можеш да преобърнеш планините от земята и да отместиш звездите на небето, отколкото да откъснеш сърцата ни от истинския Бог! Озлобеният мъчител заповядал на слугите си да бият изповедниците най-напред по лицата. Като видял, че и тия мъчения нямат успех, наредил да ти затворят в тъмницата. Когато повели мъчениците към затвора, той видял прекрасната девойка Евфимия. Устремил погледа си към нея. Евфимия забелязала това и подигнала очи към небето. Смутена, започнала в себе си да моли Господа Иисуса Христа да я укрепи в трудния подвиг, който й предстоял. Управителят я спрял, отделил я от групата, която отминала за мъчения в затвора, и пуснал в ход всички ласкателни обещания, за да плени девическото й сърце. Мъченицата решително заявила: - Не мисли, о мъчителю, че ще можеш да склониш с хитри думи моята слабост към твоето нечестие и беззаконие. Макар и да съм жена по природа, немощна по плът и млада на години, сърцето ми е по-твърдо от твоето. Силата на моята вяра е по-голяма от твоята храброст. По милостта на моя Христос Бог аз имам по-голям разум от разума на всички ваши езически витии. С тях вие считате себе си мъдри, а всъщност сте по-безумни от всички невежи, тъй като не искате да познаете истинския Бог, а почитате истукани. Ти няма да ме прелъстиш с лукави думи. Няма да направиш за мене сладък този свят с неговите наслади, които считам горчилка заради моя пресладки Иисус. Знай, че ти не ще победиш силата, която в немощ се проявява, колкото и да са силни твоите нападения. Аз се надявам на моя Христос, Който не ще ме остави и няма да отнеме от мене крепката Си десница! Като чул тия думи управителят заповядал да приготвят специално колело за мъчение, на което били набодени много остри ножове. Слугите му привързали към него светата девица. Тя се прекръстила. Когато започнали да го въртят, тя се молела усърдно на Господа да й дойде на помощ. Колелото спряло внезапно. Мъчителите паднали изнемощели на земята. Това знамение било извършено от Господен ангел, който счупил колелото и изцелил мъченицата от всички рани. Напълно невредима, Евфимия застанала пред мъчителя, като възпявала радостно Господа и Му благодаряла. От това дивно явление на Божията сила управителят не се вразумил. Той счел чудото за магьосничество. И заповядал да хвърлят девойката в нагорещена пещ. Пред пламналата отвътре пещ, с очи към небето, мъченица Евфимия почнала горещо да се моли: - Господи Боже, някога във Вавилон Ти си запазил чрез ангел цели и невредими тримата момци, предадени на огън заради Твоя закон. Когато били сред пламъци, Ти, Всемилостиви, си им пратил роса отгоре. Бъди сега помощник и на мене, Твоята рабиня, тъй като и аз се подвизавам заради Твоята слава, Христе мой! Прекръстила се и вече очаквала да я хвърлят в пещта. Двамата войници, на които било заповядано да я хвърлят в огъня, видели в пещта дивно явление: вътре два ангела разпръснали пламъка, за да не докосне той тялото на мъченицата. Развълнувани от това явление, те отказали да изпълнят заповедта на управителя, дори ако той заповяда да им бъдат отсечени главите. Тия двама войници, Виктор и Состен, видели как ангелът им забранява да се доближат до Евфимия. На повторната заповед на управителя те заявили: - Няма да се допрем до тая честна девойка. Прави с нас каквото искаш. Ние няма да я хвърлим в огъня, защото виждаме чудо, което твоите очи не виждат. По-скоро сме готови да се подложим на твоя гняв, отколкото на свещения гняв на ония светоносни лица, които виждаме в огъня! Разярен, управителят заповядал тия двама войници да бъдат също пратени в затвора. На други двама заповядал да хванат девойката и да я хвърлят в пламтящата пещ. Когато те се опитали да сторят това, Божият гняв ги поразил: от пещта излязъл силен пламък, който ги изгорил. Ужасени от станалото, другите войници и слуги на гонителя избягали от мястото на наказанието. Хвърлена и оставена сред пламъците Евфимия запяла дивната песен на тримата момци във вавилонската пещ: “Благословен си Ти, Господи Боже на отците ни, и хвален и прославен вовеки. Благословено е името на Твоята слава, име свето и прехвално и прославено вовеки...” След като изпяла докрай песента, мъченицата излязла невредима из пламъците. Изплашен от чудото, управителят вече не знаел какво да стори със светата изповедница. Наредил да я заведат и затворят в тъмницата. Веднага след това заповядал да бъдат доведени при него Виктор и Состен. Той подозирал вече, че те са тайни християни. Заповядал им да се поклонят на боговете. Но те отговорили: - Досега сме се заблуждавали, понеже не знаехме истината. Ние се покланяхме на твоите идоли. А сега знаем, че има само един истински Бог. Искаме отсега нататък Нему да служим. В ръцете ти са нашите тела, но душите ни ще приеме Бог! Разгневен от тоя отговор, управителят заповядал изповедниците Виктор и Состен да бъдат хвърлени на зверовете, та живи да бъдат разкъсани и изядени. Като отивали на смърт, те усърдно се молели на Бога да им прости предишните грехове, да ги прости за заблудата и неверието и милостиво да приеме душите им в селенията на вечността. Милосърдният Бог им пратил тиха смърт. Зверовете дори не се допрели до телата им. Душите им блажено отминали във вечността. На другия ден заранта управителят наново повикал на съд светата девица Евфимия и пак й предложил да се отрече от Христа Господа. Говорил й наново ласкави думи: - Не опозорявай своя род, не погубвай цвета на своята младост! Не излагай себе си на смърт! Отдай почит на великия Арес! Тъй ще бъдеш уважавана от всички ни. Ще бъдеш възхвалявана и награждавана с голяма слава и богатства! В отговор на тия увещания Евфимия нарекла Приск безумен. Тогава той заповядал да я предадат на зверовете в цирка. Евфимия с поглед към небето помолила Бога да приеме многострадалната й душа и да я успокои в Своите небесни обители. Молитвата й била чута. От пуснатите срещу нея животни само една мечка я ухапала леко за единия крак. Чут бил глас от небето, който призовавал великомъченицата към блаженство с праведните. Блажено сред арената на цирка тя предала душата си на Господа. Появила се ужасна буря със земетръс. Обхванати от страх, всички посетители на цирка се разбягали по домовете си. Родителите на Евфимия взели тялото й и го погребали близо до града, като топло благодарили на Бога, загдето е дарувал на скъпата им дъщеря небесна помощ и славен мъченически венец. Светият равноапостолен цар Константин Велики построил в Халкидон прекрасен храм на нейно име. Света великомъченица Евфимия Всехвална пострадала във времето между 303 и 307 година.", "date": "2018.09.16", "title": "Св. великомъченица Евфимия Всехвална"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/387261-15-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA6", "text": "1620 г. - От Плимут (Англия) потегля корабът Мейфлауър, чиито пътници създават в Плимут (Масачузетс), първата английска колония в Америка.     1794 г. - Стойко Владиславов е избран от търновския митрополит за врачански епископ и приема името Софроний Врачански.     1795 г. - Великобритания завладява Кейп Таун (дн. ЮАР).   1810 г. - Мексико обявява независимост от Испания.   1848 г. - Американските астрономи братя Уилям Кранч Бонд и Джордж Филипс Бонд и английския астроном Уилям Ласел независимо откриват Хиперион - естествен спътник на Сатурн.   1859 г. - Британският изследовател Дейвид Ливингстън открива езерото Няса - сега на границата между Малави, Танзания и Мозамбик.   1875 г. - Избухва Старозагорското въстание, организирано от Българския революционен централен комитет в Букурещ и ръководено от Стефан Стамболов с помощници Захари Стоянов и Георги Икономов.   1903 г. - Хенри Ройс тества първия си двуцилиндров двигател с мощност 10 конски сили.   1907 г. - Основан е Съюз на запасните офицери в България.   1908 г. - Основана е компанията Дженерал Мотърс.   1940 г. - Втората световна война: В САЩ е въведена задължителна военна служба за мъжете.   1949 г. - Великото народно събрание приема нов Закон за БАН, според него Академията е държавно научно учреждение, подчинено пряко на Министерския съвет.   1963 г. - Малайзия образува федерация със Сабах, Сравак и Сингапур.   1963 г. - След получаване на независимост от Франция, Мохамед Ахмед Бен Бела е избран за първия президент на Алжир.   1966 г. - В Ню Йорк се състои първото представление в новата сграда на Метрополитен опера.   1975 г. - Папуа Нова Гвинея обявява независимост от Великобритания (администрацията на Австралия).   1978 г. - При земетресение в югоизточен Иран (град Табас и околностите му) с магнитуд 7,5 - 7,9 по Скалата на Рихтер загиват 26 000 души.   1980 г. - Сейнт Винсент и Гренадини се присъединява към ООН.   1982 г. - Ливанската милиция извършва Клане в Сабра и Шатила, при което са убити 700 цивилни лица.   1986 г. - При пожар в мината Кинрос (ЮАР) загиват 177 души.   1987 г. - В Монреал е подписан Протокол за защита на озоновия слой.   1999 г. - В резултат на бомбен атентат в 9-етажен жилищен блок в руския град Волгодонск загиват 17 души, а 70 са ранени.", "date": "2018.09.16", "title": "15 септември, историята в снимк6"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387262-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0-%D1%82%D0%B0%D0%B7%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%E2%80%9E%D0%B4%D0%B5%D1%84%D0%B8%D0%BB%D0%B5%E2%80%9C-%D0%B2-%D0%BE%D0%BE%D0%BD,-%D0%BD%D1%8E-%D0%B9%D0%BE%D1%80%D0%BA", "text": "“Хората по света основателно застават за промяна и очакват правителствата и институциите да я извършат. Обединените нации трябва да положат повече усилия, за да осигурят промяната. Това е целта на предложенията за реформа, които ще обсъди Общото събрание .” Антнио Гутериш, генерален секретар на ООН. Организацията на обединените нации се създава на 24 септември 1945г. на мястото на „Обществото на народите“ и вече 73 години е стожер на световния мир. Общото събрание е най-важният от 6-те ръководни органи на ООН и единственият, в който всички страни - членки имат еднакво представителство. 73 години всяка година през третата и четвърта седмица на септември започва есенната сесия на Общото събрание на ООН.      “ Общият дебат”  е най-важният, защото като на модно дефиле държавните ръководители на страните-членки на ООН се изправят на банката и се опитват да защитят позициите си на управници. А и не само с тази цел, те искат да блеснат и да ги запомнят, било то на големи или малки държави. Защото тук в ООН няма значение - всяка държава е с един глас и това е важно. Но... под светлините на прожекторите и на банката пред света всеки лъсва с неговото верую и политика. Някои държавници приличат на артисти-аматьори - държат се неловко, препъват се и се объркват, изпускат листите с речите си... А това говори, че така управляват и страните си. Други държавници са първокласни артисти, блестящи оратори, използват умело политическата реторика и се запомнят, завладяват залата, получават овации и печелят последователи и съюзници. Така техният един глас набъбва и от един става съюз от държави. На това дефиле  като в Тазгодишното “дефиле” на световната дипломация в Ню Йорк също събира световните лидери, въпреки че годината не е юбилейна и сигурно ще има чувствително отсъствие на някои първокласни лидери. Ще липсва примерно руският президент Путин, който оповести, че външният министър Сергей Лавров е ръководител на руската делегация. Не зная също дали китайският президент Си Цзинпин ще присъства, предвид ключовата му роля. За президента на САЩ Доналд Тръмп като домакин е задължително и сигурно ще бъде един от първите оратори от високата трибуна, за да приветства присъстващи световни лидери в Ню Йорк. Дипломатите сме единодушни, че не съществува въпрос кой от една държава - дали президентът, премиерът или външен министър на една страна ще оглави делегацията на сесията на ОС на ООН. Протоколът в това отношение е ясен - всеки от тях може и е в правото си да ръководи съответната делегация. Акцентът е Държавата. Съперничеството и противопоставянето президент-премиер не е добър знак пред света и започва да тегне на имиджа на България. Тази нашенска негативна черта е извън дипломатическия и държавнически език и стил.  Делегациите на държавите-членски на ООН на сесиите обикновено са петчленни, като ръководителят има определено време за изказване от 10 минути на Общия дебат с право да говори на родния си език. Министър-председателят на България ще произнесе речта си от високата трибуна по време на Общия дебат на 28 септември, т.е. в първите три дни от началото на дебатите и е в пърата група оратори, когато присъстват най-много делегации в залата, т.е. когато политическият ефект е най-голям, което е уважително към България. Акценти в речта му са: Българското Европредседателство, Западните Балкани и 75-годишнината от спасяването на българските евреи и инициативите на българското правителство. Мирослав Лайчак за дейността на ОС на ООН Преди дни председателят на 72-та сесия на Общото събрание на ООН Мирослав Лайчак, сбогувайки се с дипломатическите и медийни представители на пресконференция, се изказа за рисковете, които възникнаха през изтеклата година и опитите някои страни да налагат техни правила над други държави. Постави акцент върху миграцията, един от приоритетите на 72-та сесия - редактирана е глобалната конвенция, която предстои да бъде приета през декември в Мароко. Този договор ще има последици във формата, в която се разглежда и в която се вижда миграцията, както и как да се справим с нея. Другият наболял проблем пред ООН е възвръщане на авторитета на световната организация: “Опитах се да придвижа темата за централната роля, която трябва да играе ООН за поддържането на мира и финансирането на устойчивото развитие. Не съм много оптимист, ако продължаваме като досега, ще бъде трудно да постигнем целите на Програмата 2030… Смятам, че ООН трябва да стане по-достъпна за всички и да я приближим до хората, на които организацията трябва да служи.” През новия период на 73-та сесия Общото събрание, който започва на 18 септември с Общия дебат на високо равнище, от 25 септември до 1 октомври, еквадорската дипломатка Мария Фернанда Еспиноса ще поеме председателството на Генералната асамблея за 73-та сесия. Тя е първата латиноамериканка на този висок пост и четвъртата жена председател в историята й. Премиерът Бойко Борисов ще има срещи на високия световен форум в Ню Йорк. Първата е с президента на САЩ Доналд Тръмп на 24 септември в рамките на Инициативата на американския държавен глава за борба и ограничаването на наркотиците, което е напълно нормално и дипломатично.  Например, по време на юбилейната 70 годишнина на ООН, септември 2015г. на подобна Среща на високо равнище на лидери на държави-членки на ООН за противодействие на “Ислямската държава” и екстремизма, организирана от президента на САЩ Барак Обама, присъства също президентът Р.Плевнелиев. Тогава изказване направи генералният директор на ЮНЕСКО Ирина Бокова.", "date": "2018.09.16", "title": "Премиерът Борисов на тазгодишното „дефиле“ в ООН, Ню Йорк"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/387263-%D1%89%D0%B5-%D0%BE%D1%82%D0%BA%D1%8A%D1%81%D0%BD%D0%B0%D1%82-%D0%BB%D0%B8-%D1%81%D0%B0%D1%89-%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D1%82-%D0%BF%D1%83%D1%82%D0%B8%D0%BD-%D0%BA%D0%B0%D0%BA%D1%8A%D0%B2-%D1%85%D0%BE%D0%B4-%D1%89%D0%B5-%D0%B8%D0%B7%D0%B1%D0%B5%D1%80%D0%B5-%D0%B5%D1%80%D0%B4%D0%BE%D0%B3%D0%B0%D0%BD", "text": "На 17 септември Ердоган ще разговаря с Путин. Бе обявено, че нова среща между тях ще има след посещението на турския президент в Германия на 28 септември, но явно се налага ново уточнение на позициите, които на срещата в Техеран в рамките на „процеса Астана“ се разминаха по отношение на обявената военна операция на Дамаск в Идлиб, Сирия. Ердоган бе категоричен, че операцията Идлиб трябва да се отхвърли като нецелесъобразна и противоречаща на интересите на Анкара, но Путин и Роухани не приеха становището му. Едва ли съвпадението на мнението на Ердоган относно операцията в Идлиб с туита на Тъмп, че „ една офанзива на Асад в Идлиб много ще ме наскърби“ е решаващо за неотстъпчивостта на Русия и Иран по този въпрос. Безспорно е, че целта на САЩ не е нищо друго освен да противопостави Москва и Техеран на Анкара и то като се възползват от ситуацията на „чувствителното равновесие в Идлиб“. Един вид да се постави „прът на колата Астана“. Както казват в турски медии: „целта е да използват Идлиб не за военна намеса като в Ирак, а за да запазят последни позиции в Сирия и да откъснат Ердоган от Путин“. Никак не е случайно, че независимо от съгласуваните в Техеран общи становища на Русия, Иран и Турция /отразени в заключителното комюнике/ за запазване териториалната цялост на Сирия и да се положат усилия за „да се запази цивилното население в Идлиб“, медиите на Запад твърдят, че „срещата в Техеран е фиаско“. Първо го обяви шефът на ГЩ на американската армия, ген. Дънфорд, а после започнаха твърдения, че „срещата е неуспех по отношение на Идлиб“, че „търсеното стратегическо сътрудничество е далеч от реалността“, „в Идлиб се подготвя кървава драма“ /Ники Хейли, постоянен представител на САЩ в ООН/, „Путин ще удави в кръв Идлиб“, „човешка драма в Идлиб“ и все в този дух. Не се споменава, че в Техеран Идлиб не е бил единствената тема за дебат. В 12-точки се говори и за съгласие да се призове за изтегляне на външните сили от Сирия, и за възможности за търговско-икономическо сътрудничество, и за постепенно изоставяне на долара като валута в съвместни финансово-търговски операции, за военна съвместимост, за запазване териториалната цялост на Сирия и т.н. Позицията на Ердоган за Идлиб не е била изненада за Путин и Роухани, но последващият му призив „Западът да се намеси за предотвратяване на тази операция“ няма как да се приеме без раздразнение. Дори и да се изтъкват причини като заплаха за сигурността на Турция, където прозират опасения от съдбата на замисляно, според Анкара, държавно образование за сирийските кюрди. Турски медии съобщават, че „на изток от Ефрат хиляди тирове с оръжие бяха стоварени от САЩ за ПКК/PYD“. Хладнокръвната реакция на Москва с „оставете твърдения, че срещата е неуспех. Само преди години за такава среща не можеше и да се помисли.     Всеки има право на мнение, но изразените позиции се подготвяха със седмици“ дава основание за извод, че и в този случай Кремъл ще прояви търпение и ще търси път чрез дипломация за постигане на политическо решение. Подготовката, за която говори Путин, включваше и твърдения, че Асад ще използва химическо оръжие срещу групировките в Идлиб, както и заплахи за обща западна военна намеса в такава ситуация. Отделно са настанените военни съдове и самолети в Средиземно море, нова порция войници от страна на САЩ, натиск върху Берлин да не стои настрана от евентуална западна операция в Идлиб, нови военни сили на Турция в провинция Идлиб и обучение на бойци от онази свободна сирийска армия, която се подкрепя от Анкара, но воюва срещу Асад и т.н. Медийни информации нагнетяват обстановката, за да не би случайно Анкара, под натиск от страна на Русия, да реши да установи връзка с Дамаск и да провали планове за разнобой между „страните от Астана“. Изведнъж заловен и върнат в Турция някой си Йосуф Назик, започнал да твърди, че по заповед на сирийските тайни служби било извършено през 2013г онова бомбено нападение в Рейханль, турската област Хатай, при което загинаха 53 граждани. Тогава „как да се седне на една маса с Асад“ услужливо се питат някои турски наблюдатели. Други пък казват, че „този филм вече сме го гледали“ и са на мнение, че „САЩ отново са в позиция гладна кокошка просо сънува“. Да се казва, че се е породило недоверие между Москва и Техеран от една страна и Анкара от друга едва ли е съвсем точно, защото нямаше да има съгласие за нови разговори между Путин и Ердоган. „Москва на сълзи не вярва“ и доверието, доказано, не го раздава /поради горчив опит/ без да си отчита стратегическите интереси. Няма как да не отстоява геополитическия си успех с намесата в Сирия и привличането на Турция на своя страна по дадени въпроси. А дали Анкара ще се поддаде на натиск, за да бъде сдържана Русия, е тема с продължение. Икономическата ситуация в страната може и да е принудила управляващите наистина да се „обърнат тайно към МВФ за преговори“, но не е тайна, че МВФ винаги поставя условия „за да отворят кранчето за пари“. Това ще държи в напрежение и Ердоган, и разчитащите на него. Както се казва, типичната английска практика да се сеят раздори няма как да не се приложи и в случая със Сирия и Турция, където непрекъснатите проблеми и напрежение в отношенията са в полза на чужди интереси. В такава обстановка може да се предположи, че Путин, въпреки настояванията на Дамаск и Техеран за бърза намеса в Идлиб, няма да бърза и ще търси дипломатически път към ЕС и Ердоган, за да намери взаимно приемливо решение на сирийския въпрос, включително Идлиб. Може и да изчака изборите през ноември в САЩ, за да си види „дали Тръмп временно или изцяло се е предал на т.н. неокони“. Поне такива мнения изразяват редица турски анализатори. Рехавите ракетни удари върху Идлиб и от двете страни подкрепят подобни изводи, но в Близкия изток, също доказано, всичко тече и се изменя, за часове. Тръмп в предизборните си обещания бе заявил, че ще намери начин да изтегли САЩ от Сирия. Сега бившият посланик на Вашингтон в Турция, настоящ отговарящ за Сирия, Джеймс Джефри, казва, че „САЩ ще останат в Сирия, докато Иран е там и ще се активират“. Промяната в политиката бе обявена от Института за международна политика Брукингс и то със заглавие „10 градуса отклонение в сирийската политика“. Това означавало и „ограничена въздушна операция срещу Сирия и Иран, ако има нападение в Идлиб“, но „без да се настоява засега Асад да си ходи“. С няколко бомби военна операция не става и няма признаци, че се цели пряк военен конфликт с Русия и Иран. Това си е двойна игра без съмнение. Особено при различните мнения по въпроса на Европа. Само Лондон на висок глас казва, че ще подкрепи всяка военна намеса на САЩ. Меркел ще се намеси само, „ако има химическа атака“. А Москва проглуши света с предварителна информация, че се подготвя такава атака, но чрез „доказателства от белите каски“. Никак не е случайно, че външният министър на Холандия е изнесъл доклад в парламента на страната под заглавие „Асад спечели“. Европа е наясно, казват в Анкара, че „Асад спечели, работата свърши“ и напомнят, че САЩ са заети с икономическо възстановяване. Тогава за каква намеса на Запада настоява Ердоган се питат осмелили се турски журналисти? Съобщават, че руският външен министър Лавров е заявил, че „на Анкара се пада да установи кои групировки в Идлиб са терористични“. Съветници на Путин разговарят в Анкара. Мнението е, че „разногласията за Идлиб няма да се правят курбан за Астана“. Защото Западът смята Идлиб за „плац за маневри“, а недоразумения в отношенията с Путин може да усложнят позициите на Анкара в периода на възстановяване на Сирия. Все някога ще се стигне до този етап. Въпреки, че в момента мирише не на „бой последен е този“ , а по-скоро на продължение на сирийската криза. Каква крачка ще направи Ердоган при разговора си с Путин в понеделник? Защото световните баланси наистина може да го поставят в изолация, ако ходът е половинчат, а преценката грешна.", "date": "2018.09.16", "title": "Ще откъснат ли САЩ Ердоган от Путин!? Какъв ход ще избере Ердоган?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/387264-%D1%80%D0%B0%D0%B7%D0%B3%D0%BB%D0%B5%D0%B6%D0%B4%D0%B0%D1%82-%D1%81%D0%B5-%D0%B4%D0%B2%D0%B0%D0%BC%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D0%B7%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B0", "text": "Председателят на ГЕРБ Цветан Цветанов заяви, че се разглеждат две кандидатури за нов министър на транспорта, предава БНР. Според Цветанов става дума за хора с административен опит и потенциал, които отговарят на предизвикателствата и изискванията в сектор \"Транспорт\". Номинацията за нов транспортен министър ще бъде обявена в понеделник след заседание на коалиционния съвет. Издигането на нов кандидат се наложи след предложеният от премиера Александър Манолев се отказа от номинацията с мотива, че е станал обект на \"скалъпени твърдения от определена група\".  Манолев поясни, че още не е решил дали да остане и на поста зам.-министър на икономиката, защото атаките срещу него са атака и срещу целия кабинет. Той добави, че ще се срещне с адвокати, за да обсъди с тях как да защити името си. От партия ГЕРБ заявиха още, че съгласуването на президентския указ за освобождаване на Младен Маринов от поста главен секретар на МВР е забавено заради технически проблем. Цветанов посочи, че срокът за подписване е бил доста кратък, но след като президентът се е върнал от двудневното си посещение в чужбина е въпрос на време това да стане факт, а новите министерски назначения да бъдат гласувани идната сряда. След като премиерът Бойко Борисов поиска оставките на министъра на транспорта Ивайло Московски, на регионалното развитие Николай Нанков и на вътрешните работи Валентин Радев заради тежката катастрофа край Своге, Борисов посочи в понеделник и предложения за заместници.", "date": "2018.09.16", "title": "Разглеждат се двама кандидати за министър на транспорта"}
{"url": "http://www.classa.bg/%D1%81%D0%B2%D1%8F%D1%82/item/387258-%D0%B5%D0%B2%D1%80%D0%BE%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%BC%D0%B5%D1%81%D1%82%D0%B8-%D0%B4%D0%BE%D0%BB%D0%B0%D1%80%D0%B0", "text": "Еврото може измести долара като доминираща валута в международната търговия, прогнозира главният пазарен анализатор в компанията ThinkMarkets Наим Аслам в интервю пред БНР. Според него политиката на агресивен протекционизъм на американския президент Доналд Тръмп ще спомогне за изместването на долара като основен фактор в международните сделки. Протекционизмът на САЩ кара все повече държави да търсят алтернативни валути. След като Турция, Иран и Русия официално се споразумяха, че ще търгуват в собствените си валути, а председателят на Европейската комисия (ЕК) Жан-Клод Юнкер призова в последната си реч еврото да се превърне е глобална валута, „всички започнаха да си задават един въпрос - възможно ли е това“?  Еврото е втората резервна валута в света по данни на Международния валутен фонд. За \"резервна\" се счита валутата, която се съхранява в големи количества от правителствата на други държави и институции. Това реално представлява техният резерв от чуждестранна валута. Към края на 2017-та година близо 63 % от чуждестранните резерви в световен мащаб са в долари и малко над 20 % - в евро.     Според Аслам  е напълно възможно еврото да се превърне в първа резерва валута в глобален мащаб. Това е шансът на еврозоната да направи така, че еврото да застане до долара, а след това - да започне и да доминира. „Протекционизмът няма място в света“, смята анализаторът. „Знам, че държави като Китай, Германия, Франция и Индия все повече задълбочават сътрудничеството си с други големи страни, включително и с Русия, опитвайки се да намалят влиянието на САЩ“, добави той. Аслам е категоричен, че криптовалутите също могат да изиграят огромна роля за изместването на долара като водеща валута. Отвъд океана Джоузеф Гагнън от Института за международна политика \"Питърсън\" е на различно мнение: \"Това е тяхно право. Никой не принуждава никого да използва долара. Хората използват долара, защото искат. Също така - те го правят, защото другите го използват и е по-лесно да се правят разплащания. Така се е образувала мрежата от доларови разплащания в международната търговия. Същото е като с английския език - никой не кара хората да го използват, но те го правят, защото така комуникират по-лесно с останалия свят. С валутите е така. Никой не е принуден насила да използва долари. Да, може да настъпи промяна, ако тези държави наистина са решили да не използват повече долари. Няма пречка за това. Въпросът е в доверието към валутата.\" Отнемането на доминиращата роля на долара е цел и на Турция, Иран и Русия - и трите държави имат дългове в долари, но опитът за заобикаляне на американската валута има е мотивиран и от отношенията им с американския президент Доналд Тръмп. Според Аслам триъгълникът Турция, Иран и Русия е „много важен“. Именно той мжое да се окаже ключов за промяната при валутната доминация, защото трите държави в него не искат да разчитат на американския долар. От 1 октомври 2016 г. китайският юан също може да се използва резервна валута и се присъединява към японската йена, британската лира, швейцарския франк и разбира се - долара и еврото. В момента процентът му в резервите в чужда валута е малко над процент, но китайският лидер Си Дзинпин още след преизбирането си миналата година обърна внимание, че иска това да се промени. \"Отражението върху цената на долара е очевидно. Той ще стане по-слаба валута и по-малко хора ще искат да я притежават. Това обаче веднага означава, че ще се намали търсенето на долари, а оттам - валутата ще изгуби доминацията си в световен мащаб\", прогнозира Наим Аслам в  радио ефира на БНР.", "date": "2018.09.16", "title": "Еврото може да измести долара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/387259-%D0%BC%D0%BE%D0%B6%D0%B5-%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D1%81%D0%BF%D1%80%D0%B5-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5-%D1%81-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D1%81%D1%80%D0%B5%D0%B4%D1%81%D1%82%D0%B2%D0%B0", "text": "В България навлизат модерни начини за пране на европейските пари за земеделие - с плащане през блокчейн и криптовалути. Това обясни Руслан Стефанов от Центъра за изследване на демокрацията в ефира на  . Основната разлика в измамите, която се наблюдава през последните 30-40 години е най-вече усложняването на мрежите, които извършват съответните сделки в селското стопанство – участие на множество различни подизпълнители, преминаване на граници и разбира се офшорни зони“.      Стефанов посочи, че става все по-трудно да се контролира как се извършват подобни сделки в рамките само на една държава . Според него в повечето случаи, които се отнасят за България, Румъния и други страни, става въпрос за трансгранични измамни схеми. Сефанов сподели опасенията си, че много често това става със знанието и съдействието на органи в съответните страни членки. В случая на България говорим за една много сериозна конспирация на ресурси в много малко на брой хора, което създава много съществено лоби. Решението на този проблем в България трябва да започне с преодоляване на недоверието в обществото, смята Стефанов. Той посочи, че показването и доказването на резултати е нещо, от което България все още е много далеч. От друга страна трябва да се работи за много сериозно подобряване на капацитета за справяне с тези модерни форми на измама. В известна степен и създаването на общи европейски органи, които да помогнат да се справим с тях.", "date": "2018.09.16", "title": "Може ли България да спре злоупотребите с европейските средства?"}
{"url": "http://www.classa.bg/%D1%81%D0%B2%D1%8F%D1%82/item/387257-%D0%BF%D0%B0%D0%BF%D0%B0%D1%82%D0%B0-%D0%BC%D0%B0%D1%84%D0%B8%D0%BE%D1%82%D0%B8%D1%82%D0%B5-%D0%BD%D0%B5-%D0%B6%D0%B8%D0%B2%D0%B5%D1%8F%D1%82-%D0%BF%D0%BE-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D0%BA%D0%B8", "text": "Погребалният саван няма джобове, напомни им светият отец, който почете паметта на застрелян преди 25 години в Палермо духовник Мафиотите не живеят съгласно християнските норми, заяви папа Франциск по време на посещение в Палермо, където почете паметта на свещеника Джузепе Пулизи, убит от сицилианската мафия преди 25 години, предаде АФП, цитирана от бТВ. „Не може да вярвате в Бог и да бъдете мафиот. Който е мафиот, не живее по християнски, защото с живота си богохулства срещу името на Бог-любов”, заяви папата по време на проповед на открито в квартал на пристанище Палермо. Днешната литургия беше посветена на свещеника Джузепе Пулизи, кръстен \"първият мъченик на Коза ностра\". Той беше застрелян по заповед на тази мафия на 15 септември 1993 г., на 56-годишна възраст. Свещеникът, наричан от всички „Пино”, се опитваше да откъсне младежите от влиянието на мафиотите и наркотиците, което разгневило местните „кръстници”. Местните босове Филипо и Джузепе Гравиано нареждат убийството му. Двамата братя и четиримата извършители са осъдени през 1998 г., като само един не получава доживотна присъда. През 2012 г. папа Бенедикт XVI разпореди свещеникът да бъде обявен за блажен, последната стъпка преди обявяването за светец. „Мафиотското мото е „Ти не знаеш кой съм аз”, християнското е „Имам нужда от теб”. Мафиотската заплаха е „Ще ми платиш”, християнската молитва е „Господи, помогни ми да обичам”. Затова казвам на мафиотите: Променете се! Спрете да мислите за себе си и за парите си, покайте се!”, подчерта днес Франциск.     „Погребалният саван няма джобове. Не можете да ги вземете (материалните придобивки) с вас”, добави папа Франциск. В Палермо босовете на мафията упражняват властта си често само като се разходят из квартала. Много предприятия плащат на Коза Ностра, за да могат да работят, отбелязва АП. Папата използва проповедта си и за да порицае популизма. „Единственият възможен популизъм, „християнски популизъм”, е да служите на хората, без да се оплаквате, да обвинявате и да предизвиквате полемика”, заяви той, визирайки възхода на популистките движения в цяла Европа, включително в Италия.   \r\n  ", "date": "2018.09.16", "title": "Папата: Мафиотите не живеят по християнски"}
{"url": "http://www.classa.bg/%D1%81%D0%B2%D1%8F%D1%82/item/387250-%D0%BA%D1%80%D0%B0%D1%85-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D0%B4%D0%BE%D0%BB%D0%B0%D1%80%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0%D0%BD%D0%B5-%D0%BD%D0%B0-%D1%80%D0%B0%D0%B7%D0%BF%D0%BB%D0%B0%D1%89%D0%B0%D0%BD%D0%B5-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D0%B2%D0%B0%D0%BB%D1%83%D1%82%D0%B8", "text": "Руският президент Владимир Путин отделя особено внимание на независимостта на нашата страна, а също и на укрепването на взаимоотношенията с международните партньори. На полето на Източния икономически форум ръководителят на Кремъл повдигна едва ли не най-важния въпрос, който ще позволи на държавите на излязат от дикатата на САЩ и зависимостта от долара.     В хода на пленарното заседание президентът на РФ заяви, че взаимната търговия в национални валути е една от мерките, която би способствала за укрепването на икономиките, а също не би позволила на Вашингтон да чувства, че в света винаги ще търгуват, използвайки американските пари. „Ние ще се движим към това постепенно“ -  той. Той подчерта, че за да се намалят рисковете на разплащането в национални валути е необходимо да се диверсифицират изплащанията и дейността между партньорите. Той също приведе пример как Русия се справя с тези трудности вътре в страната. Предложението на руския лидер беше подкрепено от много делегати, пристигнали във Владивосток. В частност от председателя на КНР Си Цзинпин. Стокооборотът между Москва и Пекин расте с всяка изминала година. За да може да се възползват от партньорството с още по-голяма изгода и да укрепят националната си валута, страните стигнаха до единното мнение – постепенно да се отказват от долара и да разплащат в рубли и юани. За американците такава тенденция в света може да бъде „убийствена“. На днешен ден външният дълг на САЩ съставлява примерно 20 трлн. долара. При това никой не може да гарантира, че „сапуненият мехур“ няма да се спука още утре. Отказът от разплащане в долари и използването на системата SWIFT, вероятно ще приближи краха на икономиката на САЩ. При това, ако този крах все пак се състои, то онези държави, които преминат на разплащане в националните си валути имат повече шансове, че финансовия колапс няма да се отрази на икономиките им. Те ще бъдат независими от долара. От което следва, че паричната политика на Владимир Путин, предлагана от руските международни партньори е изгодна и е някаква застраховка пред гибелта на доларовата система. Преминаването на национално разплащане е прерасна възможност да се излезе от американския долар.", "date": "2018.09.16", "title": "Крах на американския долара: Владимир Путин предлага преминаване на разплащане в национални валути"}
{"url": "http://www.classa.bg/%D1%81%D0%B2%D1%8F%D1%82/item/387251-%D0%B2%D0%BB%D0%B0%D0%B4%D0%B8%D0%B2%D0%BE%D1%81%D1%82%D0%BE%D0%BA-2018-%C2%AB%D1%81%D0%B0%D0%BD%D0%BA%D1%86%D0%B8%D0%BE%D0%BD%D0%BD%D0%B0%D1%82%D0%B0-%D0%BF%D0%B0%D0%BB%D0%BA%D0%B0%C2%BB-%D0%BD%D0%B0-%D1%81%D0%B0%D1%89-%D1%81%D0%B5-%D1%81%D1%87%D1%83%D0%BF%D0%B8-%D0%B2-%D0%B8%D0%B7%D1%82%D0%BE%D1%87%D0%BD%D0%B8%D1%8F-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%84%D0%BE%D1%80%D1%83%D0%BC", "text": "Източният икономически форум във Владивосток завършва работата си. Чуждестранните делегации и ръководителите на компаниите, взели участие в него, сключиха взаимноизгодни сделки. За санкциите никой и не си спомни. Може би експертите на САЩ тайно изтриваха сълза, наблюдавайки как на руския пазар азиатските компании изтласкват американските, които са с ограничени възможности заради политиката на Вашингтон. „Търговските войни“ и „санкционната палка“, използвани от Белия дом за постигане на своите геополитически и икономически цели, работят против американския бизнес. Западните компании сега са заинтересовани да се развиват отношенията с Русия, затова търсят и намират различни начини да заобиколят санкциите. Резултат са сключените на Източния икономически форум около двеста съглашения на сума 2,9 трилиона рубли. Според експертите беше даден тласък за развитието на далекоизточния регион и на инвестиционната привлекателност за азиатските и руските инвеститори.     За участие във Форума пристигнаха делегации от повече от 60 държави, включително Япония, Китай, Южна Корея, Монголия, Великобритания, САЩ, Франция и Индия. Почетен гост стана Си Цзинпин, китайският лидер. Той, като стана дума за това, покани президента Владимир Путин да вземе участие в срещата „Един пояс, един път“ през следващата година. Както отбеляза на Източния икономически форум руският лидер, трябва да запазим духа на икономическата свобода и да създадем пространство за деловата инициатива, срещу която няма да има санкции и забрани, намеса на политическата предубеденост в икономиката. Ние няма да останем настрана и ще продължаваме да развиваме отношенията си с Русия, въпреки санкциите, заяви Силви-Аниес Берманн, Извънреден и Пълномощен посланик на Франция в РФ. Аналогично се изрази и Емануел Киде, президент на Френско-руската търговско-промишлена палата. На днешен ден стокооборотът между нашите страни нарастна с 26%, а по мащабите на инвестиции в Русия французите заеха през миналата година 2-ро място, при това те инвестират в далекоизточни проекти. А през ноември Париж очаква руския лидер за участие в мероприятията, посветени на сто годишнината от края на Първата световна война. Не останаха настрана и американците, въпреки че на Белия дом му стана навик да въвежда нови антируски санкции. Далечният Изток на тях също им е интересен, затова американските бизнесмени влагат пари в развитието на Далекоизточния федерален окръг. Фактически те също търсят пътища за заобикаляне на санкциите. И с азиатските компании Русия има нормално уредено взаимодействие. Така Александър Козлов, ръководител на Министерството на развитие на Изтока се е договорил за развитието на двустранното сътрудничество с министъра на външноикономическите работи на КНДР Ким Йон Чже. Новият тренд на четвъртия Източен икономически форум във Владивосток е дедоларизацията. Както се пошегува Путин, ние можем да се разплащаме и с тугрици, ако се наложи, сътрудничейки с КНР, Япония, Монголия и корейската република. Изглежда в този момент Федералната резервна система на САЩ е трепнала в предчувствие на своя крах. Така през 2014 година Си Цзинпин, Реждеп Ердоган и Кристиан Нойер, президент на Френската банка заявиха, че е време да престанем да използваме долара при разплащането. Щатите превръщат долара в инструмент за политически натиск, което е абсолютно неприемливо за световната икономика. Позитивният и плодотворен икономически форум, ярко прояви слабостта на санкционната политика на САЩ, показал излизането на страните от Азия и Европа от американската сфера на влияние. Сега в азиатския регион лидери ще бъдат Русия и Китай, а пристигането на Синдзо Абе на форума само потвърди, че даже бившите съюзници и сателити на САЩ искат да нормализират отношенията си с Русия. Това е изгодно, далновидно и мъдро.", "date": "2018.09.16", "title": "Владивосток-2018: «Санкционната палка» на САЩ се счупи в Източния икономически форум"}
{"url": "http://www.classa.bg/%D1%81%D0%B2%D1%8F%D1%82/item/387252-%D1%81%D0%B0%D1%89-%D1%81%D0%B0-%D0%BF%D1%80%D0%B8%D1%82%D0%B5%D1%81%D0%BD%D0%B5%D0%BD%D0%B8-%D0%BE%D1%82-%D1%80%D0%B0%D0%B7%D0%B2%D0%B8%D1%82%D0%B8%D0%B5%D1%82%D0%BE-%D0%BD%D0%B0-%D0%BA%D0%B2%D0%B0%D0%BD%D1%82%D0%BE%D0%B2%D0%B8%D1%82%D0%B5-%D0%BA%D0%BE%D0%BC%D0%BF%D1%8E%D1%82%D1%80%D0%B8-%D0%B2-%D0%BA%D0%B8%D1%82%D0%B0%D0%B9", "text": "Камарата на представителите на САЩ прие единодушно проектозакон, който ще помогне на страната да се изравни с Китай в надпреварата при квантовата компютърна технология, предава CNN. Проектозаконът беше приет скоро след като Центърът за нова американска сигурност предупреди в доклад, че Китай се фокусира върху квантовите технологии и с това може да надмине във военно-технологично отношение САЩ.  Квантовите компютри са по-бързи и по-мощни от обикновените изчислителни машини.     Традиционните компютри съхраняват информация като двоичен код, който работи подобно на ключа за осветление. Квантовите компютри от своя страна разчитат в това отношение на квантуми (квантови битове) които имат свойството да заемат много позиции наведнъж. Тази технология дава нови възможности за създаването на много по-мощни компютри, а защитниците ѝ откриват приложение в сигурността на комуникациите и лечението на редица смъртоносни заболявания като рака. „Квантовата технология може да се превърне в най-важната част от цялостното развитие на компютрите през следващите 100 години“, смята Джим Кларк, специалист по квантов хардуер в Intel. Компании като Intel, Google и IBM са сред онези технологични гиганти, които разработват подобна технология. Въпреки това Китай води в инвестициите в квантови проекти. „Те вече притежават квантов сателит, нещо, което никой друг не е правил“, смята Пол Стимърс, основател на Quantum Industry Coalition. Американската стелт технология, която е дългогодишно разработван продукт на военните, може да остарее преждевременно заради възхода на квантовите компютри, предупреждават изследователи от Центъра за нова американска сигурност. За първи път в последните няколко десетилетия САЩ са изправени пред опасността да бъдат изпреварени технологично от друга държава. Разбира се, има и много пречки през развитието на тази технология. За да работят добре, квантовите компютри трябва да се съхраняват в помещения с температура, близка до абсолютната нула. В противен случай квантумите не успяват да извършат дейността, за която се предназначени. Това ще възпрепятства поне за известно време широкото разпространение на технологията извън рамките на държавните органи.", "date": "2018.09.16", "title": "САЩ са притеснени от развитието на квантовите компютри в Китай"}
{"url": "http://www.classa.bg/%D1%81%D0%B2%D1%8F%D1%82/item/387253-%D0%BA%D0%BE%D0%B3%D0%B0-%D1%89%D0%B5-%D0%BD%D0%B0%D1%81%D1%82%D1%8A%D0%BF%D0%B8-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F%D1%82-%D1%81%D1%80%D0%B8%D0%B2", "text": "10 години след Лемън Брадърс: американската икономика расте, американците се чувстват сигурни и преливат от оптимизъм. Експерти обаче виждат признаците на задаващ се следващ голям  шок за икономиката - не само в САЩ.             Преди десет години се пукна балонът на американския пазар на недвижими имоти и американската икономика изпадне в дълбока рецесия. Борсовият пазар се срина и акционерите загубиха почти 7 трилиона долара. Само за две години почти 9 милиона американци загубиха работата си. Сметката платиха американските данъкоплатци.   После законодателят наложи строги ограничения на финансовия бранш. Централните банки по цял свят наводниха пазарите с пари и намалиха основните лихвени проценти до нула. Всички се надяваха, че фирмите ще могат да вземат изгодни заеми от банките, за да инвестират, а потребителското търсене ще се засили. И този план успя. Добри изгледи?   Напоследък американската икономика бележи ръст от над 4 процента. От тримесечие на тримесечие американските фирми постигат рекордни печалби, на трудовия пазар има почти пълна заетост, а курсовете на акциите на Уолстрийт бележат рекорд след рекорд. Само през последните седмици пазарната стойност на два американски концерна надвиши един трилион долара - Епъл и Амазон. Барометърът на потребителското търсене достигна най-високото си ниво от десет години насам. Американският президент Доналд Тръмп се зарадва в Туитър на \"блестящите резултати\". Дори Федералният резерв (Централната банка) се изказа оптимистично за американската икономика. Рекордни дългове   Но виното малко нагарча. Благодарение на разхлабената монетарна политика, планината от дългове на частните домакинства, фирмите и държавите глобално е нараснала със 74 процента до рекордните 247 трилиона долара. Само за сравнение: САЩ имат 19 трилиона долара брутен вътрешен продукт (БВП). По данни на Института за международни финанси, само през първото тримесечие на 2018 година задълженията са нараснали с 11 процента в сравнение с предходната година.   Ню Йорк, 15 септември 2008: служител на Лемън брадърс напуска централата на фалиралата инвестиционна банка   Според професор Итай Голдстайн от Университета на Пенсилвания, след прегряването на кредитния пазар обикновено следва икономически спад. Политиката на нулевите лихви предизвиква и още един ефект. Тя прави привлекателни рисковите инвестиции с високи печалби, или т.нар. \"високолихвени вложения\". \"Колкото по-добре се развива икономиката, толкова по-оптимистични и готови на риск стават инвеститорите\", казва Голдстайн.   Увеличени разходи за фирмите   Големите задължения стават опасни тогава, когато все повече фирми не погасяват дълговете си. А в момента лихвите се покачват. Големите фирми могат да погасяват голяма част от дълговете си, като вземат нови заеми, но при нови и значително по-високи лихви. А това увеличава разходите им. Ситуацията се усложнява и от това, че растат и потребителските лихви - по кредитните карти и заемите за жилища и коли. И потребителите са принудени да затягат коланите. Тогава парите остават под дюшеците, а не постъпват в касите на фирмите. Което означава за тях двойно натоварване, тъй като покрай високите разходи намаляват приходите им.   Президентът Тръмп прелива от оптимизъм за американската икономика   Така че този път проблемът не са банките. \"От кризата насам те са регулирани много по-добре\", казва Сюзън Лунд, един от авторите на изследването на Института МакКинзи за глобалната задлъжнялост. То стига до извода, че планината от дългове, натрупани от фирмите по света, е достигнала сумата от 66 трилиона долара. Повечето икономисти смятат, че проблемът се корени в комбинацията от покачващи се лихви, очакваното свиване на потребителското търсене и забавената конюнктура. Краят на цикъла?   Сегашната фаза на възстановяване е втората най-дълга фаза в американската история. Но икономиката бележи циклично растеж и спад, казват икономисти като Лакшман Ахутан. Той е основател на Института за изследване на икономическите цикли. След криза като тази от 2008 година идват ниските лихви. Потребителите, държавите и фирмите вземат изгодни заеми, дълговете им растат и икономиката бележи ръст. За предпазване от прегряване - под формата на инфлация - Централната банка повишава лихвите. И кръгът се затваря. Според Ахутан сега предстои охлаждане на американската икономика. Инвеститорите споделят това мнение. Рей Дейлио, основателят на най-големия хедж-фонд Bridgewater Associates, вярва, че американската икономика все още не е, но скоро ще се превърне в балон. Според него рискът от рецесия още преди следващите президентски избори през 2020 година е сравнително голям - около 70 процента.", "date": "2018.09.16", "title": "Кога ще настъпи следващият срив?"}
{"url": "http://www.classa.bg/%D1%81%D0%B2%D1%8F%D1%82/item/387254-%D1%82%D0%BE%D0%B7%D0%B8-%D0%BF%D1%8A%D1%82-%D0%B6%D0%B5%D0%B3%D0%BD%D0%B0%D1%85%D0%B0-%D0%BE%D1%80%D0%B1%D0%B0%D0%BD", "text": "За пореден път Виктор Орбан съзира заговор срещу Унгария. За него Брюксел е синоним на цялото зло,  което застрашава народа му       От една страна Виктор Орбан омаловажава това, че Унгария е застрашена от наказание за нарушаване на основните европейски ценности. Нямало никаква опасност, нищо нямало да се случи, звучи тази аргументация. И ако имаме предвид само материалните последици от евентуалното наказание, той може би има право, защото унгарският премиер спокойно може да се осланя на идейните си съмишленици във Варшава.   На позорния стълб   От друга страна обаче наказателната процедура го засяга, при това много. Фактът, че Унгария, и по-точно неговото правителство е изправено на позорния стълб, е толкова болезнен за унгарския премиер, че той отново грубо напада Меркел и Макрон: виждате ли двамата искали да изпратят на унгарската граница наемници от Брюксел, за да допускат мигрантите в страната.   Комплот срещу Унгария?   Това са пълни глупости. Всички разбраха, че защитата на външните граници на ЕС трябва да бъде засилена драстично, а Орбан за пореден път съзира комплот срещу Унгария. Тези приказки обаче вече сме ги чували. За Орбан Брюксел е синоним на цялото зло, което застрашава народа му. Явно национализмът напълно е замъглил съзнанието на този човек.", "date": "2018.09.16", "title": "Този път жегнаха Орбан"}
{"url": "http://www.classa.bg/%D1%81%D0%B2%D1%8F%D1%82/item/387255-%D1%89%D0%B5-%E2%80%9C%D0%BF%D1%80%D0%BE%D0%BF%D0%B5%D0%B5%E2%80%9C-%D0%BB%D0%B8-%D0%BC%D0%B0%D0%BD%D0%B0%D1%84%D0%BE%D1%80%D1%82", "text": "Голям пробив за специалния прокурор Робърт Мълър: Пол Манафорт ще сътрудничи на правосъдието. Ако бившият шеф на предизборния щаб на Тръмп се разприказва, за шефа на Белия дом може  да стане много неприятно. Даже опасно.           Новината отекна като гръм: бившият шеф на предизборния щаб на Доналд Тръмп Пол Манафорт изненадващо изрази готовност да сътрудничи на специалния прокурор Робърт Мълър по разследването за \"руската афера\". По този начин Манафорт може да се превърне в основен свидетел. Още в началото на изслушването си в съд във Вашингтон, Манафорт изненадващо се призна за виновен в престъпен сговор срещу САЩ - противно на всички досегашни свои твърдения по темата. Той призна също, че се е опитвал да влияе на свидетели.   Сделка с прокуратурата   Бившият лобист направи този завой след постигнато споразумение с прокуратурата. Така отпаднаха други точки от обвинението срещу него, сред които за пране на пари и данъчни измами. Защото повдигнатите обвинения срещу 69-годишния Манафорт се базират не само на подозрението, че изборният щаб на Тръмп нелегално е сътрудничил с Москва, а и на предишната лобистка дейност на Манафорт в подкрепа на проруските сили в Украйна. Засега не е ясно докъде може да стигне въпросното сътрудничество на Манафорт с правосъдието. Прокурорът Ендрю Вайсман съобщи, че вече има постъпили нови информации. Двете останали точки от обвинението са за престъпен заговор срещу САЩ - заради предполагаемо лъжесвидетелстване, както и за заговор за възпрепятстване на правосъдието - за упражняване на натиск над свидетели. Не е изключено обявената сега готовност за сътрудничество с прокуратурата да внесе нова светлина по т.нар. \"руска афера\". Американските федерални съдилища като цяло са готови на по-ниски присъди срещу сътрудничество с разследването. Но ползите за правосъдието от това също трява да са налице. След бившия адвокат на Тръмп Майкъл Коен, Манафорт е вторият важен източник на информация за специалния прокурор Робърт Мълър от най-близкото обкръжение на американския президент.   \"Две напълно различни неща\"   Белият дом реагира незабавно. Самопризнанието на Манафорт нямало \"нищо общо\" с Доналд Тръмп. Тези развития нямали никаква връзка с предизборната му кампания или с неговата победа на изборите през 2016 година, заяви говорителката на Белия дом Сара Сандърс.   Какво точно се е случило в \"Тръмп тауър\" през юни 2016?   \"Руската афера\" представлява сериозна заплаха за Тръмп. Той отрича каквито и да е било уговорки с Москва около хакерските атаки срещу щаба на неговата опонентка Хилари Клинтън. Разследването за руска намеса в американските избори Тръмп определя като политически мотивиран \"лов на вещици\". Една от големите въпросителни е свързана с една среща в Тръмп тауър в Ню Йорк през юни 2016 година, на която руска адвокатка е предложила на хора от щаба на Тръмп компрометиращи данни за Хилари Клинтън. Медиите съобщават, че следователите междувременно проверяват подозрителни парични преводи между участници във въпросната среща. Тя е била организирана от сина на Доналд Тръмп и в нея са участвали още и зетят му Джаред Къшнър и Пол Манафорт. От март до август 2016 година Пол Манафорт бе член на предизборния щаб на Тръмп, от които 3 месеца дори го ръководеше. В първия процес през август Манафорт беше признат за виновен за данъчни и банкови измами. Присъдата по това дело все още не е произнесена.", "date": "2018.09.16", "title": "Ще “пропее“ ли Манафорт?"}
{"url": "http://www.classa.bg/%D1%81%D0%B2%D1%8F%D1%82/item/387256-fox-news-%D1%80%D1%83%D1%81%D0%BA%D0%B8%D1%82%D0%B5-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87%D0%B8-%D0%BF%D0%BE%D0%BB%D0%B5%D1%82%D1%8F%D1%85%D0%B0-%D0%BE%D0%BA%D0%BE%D0%BB%D0%BE-%D0%B0%D0%BB%D1%8F%D1%81%D0%BA%D0%B0-%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B5%D1%81%D0%BA%D0%BE%D1%80%D1%82", "text": "Военновъздушните сили на САЩ прехванаха два руския ядрени бомбардировача Ту-95 недалече от бреговете на Аляска, пише Fox News с позоваване на заявлението на Командването на въздушно-космическата отбрана на Североамериканския континент. Както отбелязва каналът, в хода на инцидента руската страна не е нарушавала въздушното пространство на САЩ. Американските слабозабележими F-22 прехванаха два руски ядрени бомбардировача Ту-95 под прикритие на два изтребителя, които прелетяха недалеч от Аляска на 11 септември, пише Fox News с позоваване на заявлението на Командването на въздушно-космическата отбрана на Североамериканския континент (NORAD).     В хода на полета руските самолети не са нарушавали нито американското, нито канадското въздушно пространство. Както отбелязаха в NORAD, руските бомбардировачи и изтребители са били прехванати „на запад от континентална Аляска“ в 10 вечерта по източно стандартно време. Двойка руски бомбардировачи прелита близо да Аляска вече втори път за един месец, отбелязва каналът. На 1 септември ВВС на САЩ прехванаха руските машини след като влязоха в опознавантелната зона на ПВО на Аляска на юг от Алеутскоите острови. През май двама чиновници от Пентагона съобщиха за Fox News, че два точно такива бомбардировача са се приближили на разстояние приблизително 90 км. от крайбрежието на американския щат. И въпреки всичко, в хода на тези инциденти руските самолети нито веднъж не са нарушавали въздушното пространство на САЩ. Коментари на читателите на сайта  Fox News: : С много голяма вероятност Русия тества своите нови радари за откриване и прехващане на слабозабележими изтребители. В друг случай това е твърде очевидна демонстрация на сила. Тази игра на котка и мишка тече вече няколко десетилетия ... не е кой знае каква новина. : „Мечките“ се върнаха! Просто проверяват американската отбрана. Ние се занимаваме с всичко това. Това е време на веселие за момчетата от двете страни. Успокойте се и се занимавайте в вашите работи. Няма какво да се гледа.", "date": "2018.09.16", "title": "Fox News: Руските бомбардировачи полетяха около Аляска с американски ескорт"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387249-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-16-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Днес, може да се потопите в спомени за бивша любов, въпреки, че сте се разделили по взаимно съгласие. Ако изхарчите повече пари, не се притеснявайте, дали сте ги за нужни неща. Неблагоприятен ден за спорове и принципни изявления. Вечерта трябва да си починете, почетете книга и си легнете по-рано. ТЕЛЕЦ ( 21 април - 21 май )  Доверявайте се, само на тези хора, с които се познавате повече от година. За талантите си, ще намерите достойно приложение , особено ако са забелязани от други. Ако почувствате болка в гърба, трябва да се консултирате със специалист. Основното нещо е, не си предписвайте самолечение и не се претоварвайте. БЛИЗНАЦИ ( 22 май - 21 Юни ) Очаква ви, толкова много работа, че по-добре незабавно да се настроите положително за нея. Както започнете деня, така и ще ви върви. Засега оставете личния живот на страна, но незабавно решавайте професионалните проблеми. Вечерно пътуване по работа, ще ви донесе прилична печалба.   РАК ( 22 юни - 23 юли ) Очакват ви материални и ежедневни проблеми. Но когато разберете, че близък приятел е в много по-лошо положение от вас, веднага ще се справите с проблемите. От страна на близките, може да има критики, така че избягвайте общуването. Ако почувствате неразположение, вземете незабавно превантивни мерки. ЛЪВ ( 24 юли - 23 август ) Прекалено ще преживявате, по повод любим човек. Разбира се, романтиката е красива, но понякога трябва да \"включвате\" и разума си. В бизнес сферата, се очакват не само пътувания и срещи, но и дългосрочни договори. Ще трябва да решите някои битови проблеми свързани с дома, от които много неща ще зависят. ДЕВА ( 24-ти август - 23 септември ) Трябва да обърнете внимание на здравето си. Ако отдавна, не сте си правили изследвания, то е дошло време. Възможно е, някой от близките ви, да ви обвини за прекомерната ви заетост. Но във финансовата сфера всичко ще е наред - и дълговете ще бъдат върнати и доходите ще се увеличат. Вечерта е подходяща за спорт. ВЕЗНИ( 24 септември - 23 октомври) Не харчете, а пестете енергия. В края на краищата, скоро ще ви потрябва за новата ви работа, особено ако наскоро сте били в отпуск. Късметът ще се усмихне в любовта на необвързаните, които до този момент не са вярвали, че съществуват искрени чувства. За да разрешите финансовите проблеми, ще ви е необходима помощта на специалист.   СКОРПИОН ( 24 октомври - 22 Ноември ) Ще може да свършите всичко, дори и това, за което не сте мечтали. Основното нещо е, да помислете за бъдещата си кариера или ако имате желание да потърсете нова работа. През деня, може да се сблъскате със светски проблеми, свързани с покупката на жилище или преместване в друг град. Небрежното отношение към здравето, може да доведе до усложнения.   СТРЕЛЕЦ ( 23 Ноември - 21 Декември ) Очаква ви прекрасен ден, когато вашите планове напълно ще съвпадат с желанията на близките. Но в работата, е възможно колега да ви създаде ядове. Ако сами не решите финансовите си проблеми, никой няма да ви помогне. Вечерта е добре да пообщувате с родителите си и да се заемете с домакинските задачи. КОЗИРОГ (22 Декември - 20 януари ) Трябва да обърнете внимание не само на ежедневния си режим, но и на храненето. Ако сте планирали посещение на фитнес, вземете няколко приятели за компанията. Днес, колкото по-активни и общителни сте с новите си познати, толкова по-хубави ще бъдат вашите бъдещи взаимоотношения.  ВОДОЛЕЙ ( 21 януари -  19  февруари ) Започнете здравословен начин на живот, а също така си потърсете работа на непълно работно време. Не се отказвайте, ако ситуацията в личния ви живот изглежда безнадеждна. Много неща, могат да бъдат избегнати, ако промените позициите и навиците си. Ако имате време, може да отидете на плаж или да се разходите в парка. Основното е, не правете всичко на инат на другите .   РИБИ ( 20 февруари - 20 март ) Днес, ще разчитате на всеки, но само не и на себе си. Това поведение, ще се превърне в истинско наказание, както морално, така и финансово. Опитайте се да бъдете по отговорни, така ще привлечете честни партньори към вашия бизнес. Вечерта ви очаква спешно пътуване, по време на което, може да се замислите за намиране на нова и изгодна работа.", "date": "2018.09.16", "title": "Дневен хороскоп 16 септември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387248-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D0%BF%D1%80%D0%B8%D0%BA%D0%BE%D0%B2%D0%B0-%D0%BF%D0%BE%D0%B3%D0%BB%D0%B5%D0%B4%D0%B8%D1%82%D0%B5", "text": "Британските монарси бавно, но уверено се пробуждат след ваканцията, а испанските сякаш не са почивали цяло лято. Докато херцозите на Кеймбридж и Съсекс се бяха отдали на релакс и развлечения, цялото внимание на пресата бе насочено към крал Филип VI и съпругата му Летисия.   Испанската кралица отдавна си е спечелила славата на модна икона в страната си. Световната преса често сравнява тоалетите й с тези на Кейт Мидълтън и Меган Маркъл.      Последната публична поява на Летисия отново накара журналистите да заговорят за нея.     Заедно със съпруга си красивата испанка се появи на официалното откриване на агро изложбата Salamaq'18 в Саламанка.     За мероприятието Летисия бе избрала дънкова рокля с ярък колан и стилни обувки на висок ток.      Въпреки че в средата, която представлява, не е прието да се носят тоалети от деним, трябва да отбележим, че испанската кралица изглежда много елегантно.  А медиите побързаха да припомнят, че с подобен тоалет наскоро пред публика се появи и съпругата на принц Хари Меган Маркъл.      В елегантна дънкова рокля с миди дължина красивата американка подкрепяше половинката си на благотворителен мач по поло.  Гледайки двете дами, със съжаление можем да отбележим, че кралските особи напразно пренебрегват денима! В него те изглеждат много стилно.        Между другото, наскоро кралица Летисия впечатли всички с друг зашеметяващ тоалет.        Определено роклите с цветен принт заемат важна част в гардероба й.      Красота, грация и изисканост - дамите от кралските семейства определено има на какво да ни научат!", "date": "2018.09.16", "title": "Кралицата на Испания прикова погледите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387246-%D0%BA%D0%BE%D0%BD%D1%82%D1%83%D0%B7%D0%B2%D0%B0%D1%89%D0%B0%D1%82%D0%B0-%D1%81%D1%8A%D1%81-%D1%81%D0%B5%D0%BA%D1%81-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0", "text": "Половинката на ганайския национал Кевин Принс Боатенг - Мелиса Сата, която е всеизвестна с провокативните си изказвания и поведение, отново разгорещи социалните мрежи.  Сексапилната италианка, която преди време заяви, че често контузва своите половинки след многобройни седмични сношения, пусна няколко фотоса в социалните мрежи, на които показва великолепните си форми.    Въпросните снимки:                ", "date": "2018.09.16", "title": "Контузващата със секс красавица"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387247-%D1%85%D0%B0%D0%BA%D0%B5%D1%80%D0%B8-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8-%D0%B7%D0%B0%D0%BB%D1%8F%D1%85%D0%B0-%D0%BC%D1%80%D0%B5%D0%B6%D0%B0%D1%82%D0%B0-%D1%81", "text": "Хакери от групировката Celeb Jihad, специализираща в публикуването на интимни снимки на известни личности, разпространиха на сайта си голи снимки на топ моделката Кендал Дженър.      В пост към снимките кибер престъпниците отбелязват, че едва ли не Дженър е \"върховната ку*ва\" в семейство Кардашиян.      \"Естествено, че нейните сестри с изпъкнали като на павиани задници Ким и Кайли това няма да се хареса, но те трябва да дадат дължимото на Кендал, все пак нито една от тях не е направила нищо развратно за доста дълъг период от време\", пишат още хакерите.      В груб изказ кибер джигадистите предполагат, че Дженър може да бъде надмината само от нейния \"баща трансджендър\", в случай че през следващите няколко месеца той публикува снимка на своите \"модифицирани гениталии\".      Разпространените снимки са от професионална фотосесия на Дженър за книгата на автора Ръсел Джеймс с името Angels 2018 Collector's Edition. През пролетта на 2018 година кибер джихадистите разпространиха голи снимки и на невестата на британския принц Хари Меган Маркъл.", "date": "2018.09.16", "title": "Хакери джихадисти заляха мрежата с...."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/387245-%D0%BF%D1%80%D0%B5%D1%81%D0%BB%D0%B0%D0%B2%D0%B0-%D1%81%D0%B5-%D0%B8%D0%B7%D0%BF%D1%83%D1%81%D0%BD%D0%B0", "text": "Поп-фолк изпълнителката Преслава роди първото си дете навръх един от най-хубавите празници – Кръстовден. Певицата сама съобщи хубавата вест в официалните си профили в социалните мрежи с феновете си, които отдавна чакат новината. Засега Преслава не дава информация около раждането, но намекна на своите почитатели с хаштагове първата буква от името на принцесата си, пише planeta.tv.      Пред телевизията тя споделя, че се чувства добре и е много развълнувана от това, което й предстои. Ако внимателно се вгледаме в публикацията, един от хаштаговете определено привлича вниманието ни. Там виждаме три букви „П\" - Павел, Преслава и малката им дъщеричка, чието име ще започва със същата буква.      Вариантите за имена на с буквата „П\" са много. Кой от тях Павел и Преслава са избрали за своята рожба може би тя ще сподели съвсем скоро. Почитателите на щастливата майка изразяват своето мнение. А то е, че първото дете на двойката ще носи името на татко си Павел – Павлина, съдейки по хаштаговете, с които Преслава е завършила публикацията си. Каквото й име да носи малката принцеса, феновете на певицата й напомнят, че оттук нататък животът й коренно ще се промени. Те съветват Преслава да се въоръжи с търпение, както и да изживее „всяка една тръпка на майчинството по такъв начин, че никога вече да не е същата\".", "date": "2018.09.16", "title": "Преслава се изпусна!"}
