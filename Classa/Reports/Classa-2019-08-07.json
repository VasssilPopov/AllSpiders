{"url": "http://www.classa.bg/%D1%81%D0%B2%D1%8F%D1%82/item/398656-%D0%B5%D1%81-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D1%8F%D0%BC%D0%B5-%D0%B1%D1%80%D0%B5%D0%BA%D0%B7%D0%B8%D1%82,-%D0%BD%D0%BE-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D0%BC%D0%B5-%D1%81-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F", "text": "Брюксел е на разположение, ако Лондон \"желае да преговаря и да разясни своята позиция по-подробно\", обяви говорител на Общността Европейският съюз каза, че е готов за преговори, ако британският министър-председател Борис Джонсън иска да обсъди излизането на Великобритания от общността, но подчерта, че споразумението за Брекзит не подлежи на предоговаряне, предаде Асошиейтед прес, цитирана от БТА и Новини.бг.  Говорителката на Европейската комисия Аника Брайтхарт заяви, че споразумението за Брекзит е \"най-добрата възможна сделка\", която Великобритания ще получи.  По думите й Брюксел е на разположение, ако Лондон \"желае да преговаря и да разясни своята позиция по-подробно\".  Британският министър Майкъл Гоув, отговарящ за планирането на Брекзит без сделка, каза, че е натъжен от нежеланието на ЕС да започне нови обсъждания за споразумение за излизане на Великобритания от общността, но заяви, че Лондон остава готов за преговори за нова сделка, посочва Ройтерс.  \"Дълбоко съм натъжен, че сега ЕС, изглежда, отказва да преговаря с Великобритания\", каза той.  \"Министър-председателят е ясен: той иска да договори добра сделка с ЕС и ще приложи цялата енергия на правителството, и ще направи така, че да можем да договорим нова сделка в дух на приятелство\", заяви Гоув.  \"Наистина имаме нужда от нов подход. Каквото и да стане, макар да оставаме готови и да имаме желание за преговори, ЕС трябва да разбере, че напускаме на 31 октомври, със или без сделка\", каза той.  Ирландският министър-председател Лио Варадкар заяви, че Великобритания и ЕС ще водят преговори години наред, дори при Брекзит без сделка.  \"Не се разбира напълно, че това няма да приключи на 31 октомври. Някои хора, които познавам, са се уморили от Брекзит и може да помислят, че това би трябвало да приключи на 31 октомври, със или без сделка\", каза той.  \"Ако няма сделка, тогава в определен момент ще трябва да започнем преговори отново, а първите въпроси в дневния ред ще бъдат правата на гражданите, финансовото уреждане и решението за ирландската граница\", заяви Варадкар.  По думите му при Брекзит без сделка няма да отпадне предпазният механизъм за ирландската граница, срещу който се противопоставя Джонсън.   \r\n  ", "date": "2019.08.07", "title": "ЕС: Няма да променяме Брекзит, но може да преговаряме с Великобритания"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398647-%D1%85%D0%B8%D1%80%D0%BE%D1%88%D0%B8%D0%BC%D0%B0-%D0%B8-%D0%BD%D0%B0%D0%B3%D0%B0%D1%81%D0%B0%D0%BA%D0%B8-%E2%80%93-%D0%BD%D0%B5%D0%BD%D0%B0%D1%83%D1%87%D0%B5%D0%BD%D0%B8%D1%82%D0%B5-%D1%83%D1%80%D0%BE%D1%86%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%BD%D0%B5%D0%BD%D0%B0%D1%83%D1%87%D0%B5%D0%BD%D0%B8%D1%82%D0%B5-%D1%83%D1%80%D0%BE%D1%86%D0%B8-%D0%BD%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE", "text": "На 6 и 9 август 1945 г. се навършват 74 години от ужасяващата трагедия, предизвикана от атомните бомбардировки на Хирошима и Нагасаки. Началото на тази трагедия започва с т.нар. „Манхатънски проект“, в рамките на който се разработва ядреното оръжие. През декември 1944 г. се създава специалната 508 Композитна авиационна група, начело с полковник Пол Тибетс, чиято задача е да се готви за атомни бомбардировки на цели в Германия и Япония. Групата е наречена композитна, а не бомбардировъчна, защото се състои не само от бомбардировачи, но и от транспортно-разузнавателни самолети. След капитулацията на хитлеристка Германия групата е насочена към Япония. През април 1945 г. се извършва избор на целите. Първоначално за такива са посочена старата столица на Япония Киото, град известен с красотата си и с историческите си паметници, а също така Йокохама, Ниигата, Хирошима, Кокура (днес Китакюшу). Киото, обаче, отпада като цел поради възраженията на тогавашния министър на войната (Secretary of War) Хенри Стимсън, който навремето прекарва медения си месец в Киото и е очарован от града. На 6 август бомбардировачът Боинг Б-29 „Суперкрепост“, наречен „Енола Гей“ на името на майката на командващия самолета полковник Тибетс достига Хирошима. В 8.15 урановата бомба „Малчуганът“ (Little Boy), с мощност 16+2 килотона, е пусната от самолета. От последващия взрив, светлинното излъчване и пожари в едип момент загиват 70-80 000 души, което е около 30% от тогавашното население на Хирошима. Още толкова получават различни видове увреждания и рани. В крайна сметка оценката е, че са намерили смъртта си общо между 90 до 160 хиляди души. След бомбардировката на Хирошима президентът на САЩ Хари Труман излиза със заявление, че Щатите са употребили ново оръжие. Три дена по-късно на 9 август друг бомбардировач Боинг Б-29 „Суперкрепост“, наречен „Bockscar“, с главен пилот Чарлз Суини, хвърля плутониева бомба, т.нар. „Дебелак“ (Fat Man) над Нагасаки. Бомбата е била предназначена за Кокура като първа цел. Но над града има облаци и дим от запалени сгради, пострадали от американска бомбардировка, осъществена с обикновени бомби предния ден. Американците имат желание да заснемат добър филмов материал за бомбардировката с плутониевата бомба, за което облаците и дима пречат. Ето защо те се пренасочват към Нагасаки. В 11.01 ч. местно време „Дебелбакът“, който е с мощност 21+2 килотона, е хвърлен над града. Поради сложният топографски релеф, въпреки по-голямата мощност на бомбата, общият брой на жертвите се оценява от 60 до 80 000 души. Несъмено и в двата случая загиналите във времето са много повече, тъй като мнозина са тези, които умират по-късно вследствие на радиационното заразяване. Една трагедия, която продължава с десетилетия... Има заснет много снимков, както и филмов материал, свързан с атомните бомбардировки над Хирошима и Нагасаки, гледането на които само по себе си е покъртително. Но по думите на оцелели очевидци никакви снимки и филми не могат да предадат ужаса, предизвикан както от мириса на изгоряло човешко месо, което се разнася над разрушените градове, така и от стенанията и воя на умиращите. Това е било нещо страшно, от което всеки нормален човек може да изгуби разсъдъка си... Но следва да си зададем въпроса - трагедията на войната, трагедията на на атомния бомбен ужас научи ли на нещо човечеството?! За съжаление отговорът е отрицателен. Нещо повече днес в условията на нарастващо напрежение в международните отношения ставаме свидетели как се прекратяват споразумения имащи отношение както към определени ограничения в сферата на използване на тактически ракети и съответно тактическо ядрено оръжие. Но също така е под срив и споразумението СНВ-3, което има отношение към стратегическите ракети и стратегическото ядрено и термоядрено оръжие. Нещо повече говори се като за нещо тривиално за възможността в локални конфликти да се използва тактическо ядрено оръжие. На фона на всичко това България я готвят да бъде фронтова държава в един вероятен конфликт в Черноморско-Средиземноморския регион. Нещо повече има безумни или по-скоро добре платени личности в България, които ни убеждават, че у нас трябва да има ядрено оръжие, което, виждате ли, ще повиши равнището на националната сигурност?!!! Народното събрание гласува с мнозинство закупуването на самолети F-16, за които се знае, че могат да бъдат носители на ядрено оръжие. Та нима не се разбира, че всеки един полет на такъв самолет може да предизвика опасение за нанасяне на ядрен удар и съответно да реализира съответната реакция с ужасяващи последствия за нашата Родина... Накъде вървиш Българийо? Накъде вървиш Човечество? Ето защо издигаме инициативата за общонационална кауза „България – зона без ядрено оръжие“. Призоваваме всичко онези, които милеят за Отечеството ни, да се съберат на 6 август в 18 часа пред Министерски съвет на митинг под надслов „ България – зона без ядрено оръжие!“. Ще завършим с перефраза на думите на Юлиус Фучик „Хора, българи, обичаме Ви – бдете!“  ", "date": "2019.08.07", "title": "Хирошима и Нагасаки – ненаучените уроци на България, ненаучените уроци на Човечеството!"}
{"url": "http://www.classa.bg/%D1%81%D0%B2%D1%8F%D1%82/item/398648-%D0%BF%D1%8A%D1%80%D0%B2%D0%B8-%D0%B8%D0%B7%D0%BC%D0%B0%D0%BC%D0%B8-%D0%BB%D0%B8%D1%87%D0%BD%D0%B8%D1%82%D0%B5-%D1%81-%D0%B4%D0%B0%D0%BD%D0%BD%D0%B8-%D0%BE%D1%82-%D0%BD%D0%B0%D0%BF", "text": ". Като важна новина днес ще посоча първата измама с изтеклите лични данни от НАП - изтеглен бърз кредит на чуждо име. А, честито, както се казва! Не се притеснявайте, и до Вас ще стигнат. Може да е утре, може и да е след година. След това доказвайте пред банки, фирми за бързи кредити и лихвари, че нямате сестра. НАП мълчи като партизанин на разпит. Никой не знае какви негови лични данни се развяват по света и у нас. Никой не дава адекватна информация съответно как да се защитим.  Дали пък да не почнем отначало - дело за смяна на всичко - имена, ЕГН, семейно положение, даже и отказ от българско гражданство и след това нови документи за самоличност. За жертвите - не се и съмнявайте, че години наред ще доказвате, че не сте вие, бирниците ще ви налазят, а вие ще доказвате, че не сте вие.   - БРАВОС НА ГЛУПАЦИТЕ . След като гушнаха три милиарда от нас, днес \"Локхийд Мартин\" ни похвалиха и те. Благодарим за кинтите, значи, ама ще чакате пет години, защото първо за Бахрейн ще произвеждаме самолети. Нито дума защо за Бахрейн ще са доста по-евтини от нашите. Но пък разбрахме, че могат да носят ВСЯКАКВО въоръжение. Даже и \"умни\" ракети, каквито, разбира се, не сме поръчали, но вероятно ще поръчаме. Разбрахме също, че \"АВИОНАМС\" - национализираният завод до Пловдив, може да поеме поддръжката. Ама се нуждаел от много инвестиции за това. Вече съм впечатлена, ще имаме единствени златни самолети в света. Направо да ни е жал да ги пускаме в небето, само да си ги сложим във витрина и да си ги гледаме като национално съкровище.   - ОЩЕ ДВА МИЛИАРДА.  Разбирам днес, че Министерство на отбраната, тоест държавата, ще даде ТАЗИ ГОДИНА още ДВА МИЛИАРДА ЛЕВА за въоръжаване. Сега като си поръчаме бойни кораби и танкове, което ще ни доставят след десет години, направо съседите ни ще ходят да им леят куршум от уплах. А пенсионерите направо да усъвършенстват как да се хранят със слънчеви лъчи. Болните, естествено, да мрат, ако са и бедни. И без това Бойко каза миналия ден, че за чумата по прасетата и рака по хората нищо не можело да се направи, само клане...Да му се връща, както се казва!   -  ГЕШЕВ, ВАКЛИН И КОМПАНИЯ.  Днес излезе информацията, че съдружникът на основния свидетел срещу Иванчева е приятелче с Гешев. Случайност, нали? То колко е държавата. Я пресметнете шансовете случайно основният свидетел на прокуратурата да е съдружник на първия приятел на обвиняващия прокурор. Дааа, всеки може да бъде сготвен и разкарван като мечка с окови на краката за слава на гербавите и компания. Само се чудя къде остана правото. И справедливостта. Защото определено не са в момента в закона, в прокуратурата и в съдебната система.   - ЧАЛГА В ЕВРОЗОНАТА.  Учредителната декларация на чалгарската партия призовава за влизане в Еврозоната, Шенген и Банковия съюз на ЕС. И още по-голямо сближаване с Брюксел. Както и дистанционно гласуване. Който разбрал - разбрал. Проблемът е, че той ще разчита също като гербавите на неразбралите и немислещите. На принципа на партийното ветрило. Пак - който разбрал - разбрал!", "date": "2019.08.07", "title": "Първи измами личните с данни от НАП"}
{"url": "http://www.classa.bg/%D1%81%D0%B2%D1%8F%D1%82/item/398649-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D0%BD%D0%B0-%D0%B2%D0%B8%D0%B4%D0%B5%D0%BE-%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BD%D0%BE%D0%B2%D0%B8%D1%8F-%D1%81%D0%BD%D0%B0%D0%B9%D0%BF%D0%B5%D1%80-%D1%81%D0%B2%D1%87-54", "text": "Новата снайперска пушка СВЧ-54 е проектирана с помощта на цифрова технология. \r\n Видео от дизайна на снайпера беше представено от концерна „Калашников”. В кадрите може да се види как дизайнерите са работили върху пушката. Между другото, за първи път тя е показана на Международния военно-технически форум „Армия-2017“. \r\n Работата по стрелковите оръжия започва с „контролна структура“. Именно тя осигурява организацията на паралелния дизайн и служи като изходни данни за 3D. При разработване на „контролна структура” се формира статично оформление, изпитва се кинематиката на основните движещи се елементи. \r\n   \r\n   Пушката се сглобява, когато съставните компоненти са готови. След това се прави анализ на пресечните точки в геометрията, както и на размерните вериги за събирателна способност. Самото развитие се осъществява в единна цифрова среда. \r\n   \r\n   Пушката СВЧ е предназначена да поразява живата сила на противника на малки и средни разстояния. Малките ѝ размери увеличават мобилността на боеца. \r\n           Понастоящем има три версии на СВЧ: под патрони 7.62x51, 7.62x54 и под патрона .338 Lapua Magnum. СВЧ е разработена в ново оформление, което позволява да се опрости монтирането на различни системи за наблюдение. Пушката има и сгъваем приклад. \r\n Пушката с калибър 7,62х54 мм използва надежден пълнител от легендарната снайперска пушка „Драгунов”. За другите версии е разработен нов пълнител. \r\n     \r\n", "date": "2019.08.07", "title": "Показаха на видео устройството на новия снайпер СВЧ-54"}
{"url": "http://www.classa.bg/%D1%81%D0%B2%D1%8F%D1%82/item/398650-%D0%BF%D1%8A%D1%80%D0%B2%D0%B8%D1%8F%D1%82-%D0%B3%D0%B0%D0%B7-%D0%BF%D0%BE-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C-%D1%89%D0%B5-%D0%BF%D0%BE%D1%82%D0%B5%D1%87%D0%B5-%D0%B7%D0%B0-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0", "text": "Ръководителят на австрийската компания OMV Райнер Зеле заяви, че първият газ по „Северен поток 2“ ще потече на 31 декември 2019 г. „Първият газ ще потече до полунощ на 31 декември“, заяви Зеле на пресконференция, излъчена от компанията. Ръководителят на компанията заяви, че 70% от тръбопровода са положени под Балтийско море. Той също така добави, че не се очакват забавяния в строителството и припомни, че за изпълнение остава да се получи разрешение за строеж от Дания.     По-рано беше съобщено, че OMV през второто тримесечие на 2019 г. финансира изграждането на газопровода „Северен поток 2“ за 44 милиона евро. През юни OMV не изключи забавяне на реализацията на „Северен поток 2“ от Дания.  ", "date": "2019.08.07", "title": "Първият газ по „Северен поток 2“ ще потече за Нова година"}
{"url": "http://www.classa.bg/%D1%81%D0%B2%D1%8F%D1%82/item/398651-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B0%D1%89-%D0%B5-%D1%81%D1%8A%D0%BF%D1%80%D0%B8%D1%87%D0%B0%D1%81%D1%82%D0%BD%D0%BE-%D0%BA%D1%8A%D0%BC-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8%D1%82%D0%B5-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D0%BC%D0%BE%D1%81%D0%BA%D0%B2%D0%B0", "text": "Москва ще изпрати официално обръщение към американската и германска страни по повод намесата на техни дипломатически сътрудници и държавни СМИ във вътрешните работи на Русия, заяви официалният представител на МВнР Мария Захарова. Тя уточни, че става дума за информирането за незаконните акции на 3 август в Москва. «Всички материали ще ги изпратим по официален път до посолството на САЩ в Москва и не само до посолството», цитира думите й ТАСС.     В ефира на програма «Неделна вечер с Владимир Соловьов» по телевизионния канал «Россия 1» Захарова отбеляза, че ръководството на САЩ ще бъде твърде много изненадано от факта на намеса на техните дипломати във вътрешните работи на Русия. Официалният представител на руското външно министерство припомни също за многобройните искания на САЩ спрямо Русия да «прекрати намесата» във вътрешните работи. Захарова подчерта, че американското посолство в Русия е било активно въвлечено в «съботните разходки» в Москва. Дипломатическото представителство е публикувало маршрута на т.нар. разходка, която трябвало да бъде извършена в събота от участниците в незаконната акция. «По пунктове, просто по минути бе показан маршрутът: в колко започва той , в колко завършва и т.н.», добави Захарова. Захарова подчерта, че 90 % от публикуваната от посолството на САЩ информация е била призив към хората да участват в незаконното публично мероприятие. Тя отбеляза още активната дейност на прессекретаря на американското посолство. «Вие само компрометирате хората, които излизат на улицата и казват, че мислят за бъдещето на Русия, вие ги злепоставяте», отбеляза Захарова, обръщайки се към сътрудниците на американското посолство. Според нея, опитите за намеса във вътрешните работи на Русия са били предприети не само от дипломатическите сътрудници на западни държави, но също и от редица СМИ, в това число от германския телевизионен канал Deutsche Welle. Захарова нарече «феноменален гаф» публикацията на този канал на руски език с призив московчани да излизат на протестна акция. «За съжаление, принудени сме да информираме германската страна — още повече, че става дума за канал, който има държавно финансиране — за нашата загриженост и да предприемем практически стъпки», завърши дипломатът. В събота, 3 август, в центъра на Москва се проведе несъгласувана акция на протест, в която, според данни от МВнР, са участвали 1500 човека. За нарушение на обществения ред са били задържани около 600 човека. Кметът на Москва Сергей Собянин заяви, че организаторите на незаконните протести са искали да вмъкнат участниците в акцията в безредици.      ", "date": "2019.08.07", "title": "Захарова: Посолството на САЩ е съпричастно към незаконните протести в Москва"}
{"url": "http://www.classa.bg/%D1%81%D0%B2%D1%8F%D1%82/item/398652-%D1%86%D0%B5%D0%BB%D1%83%D0%B2%D0%BA%D0%B0%D1%82%D0%B0-%D0%BD%D0%B0-%D1%80%D0%B0%D0%BC%D1%89%D0%B0%D0%B9%D0%BD-,-%D0%BA%D0%BE%D1%8F%D1%82%D0%BE-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D0%B7%D0%B8%D1%80%D0%B0-%D1%86%D1%8F%D0%BB%D0%B0-%D1%80%D1%83%D1%81%D0%B8%D1%8F", "text": "Последната провокация на германската група \"Рамщайн\" - мъжка целувка на концертната сцена - беше замислена като протест срещу хомофобията. В Русия тя предизвика скандал, а снимката с целувката обиколи света.       Една от най-популярните германски групи \"Рамщайн\" предизвика миналата седмица огромен скандал в Русия. Китаристите Рихард Круспе и Паул Ландерс се целунаха на сцената на препълнения московски стадион \"Лужники\". За стандартите на \"Рамщайн\" това не беше всъщност нещо особено. \"Рамщайн\" е група, известна с провокационните си музикални видеоклипове, които включват сцени от рода на симулирана екзекуция в концентрационен лагер или пък кадри от стари филми на Лени Рифенщал, доверената режисьорка на Адолф Хитлер.     Само че от 2013 г. в Русия изрично е забранено всичко, което би могло да се тълкува като пропаганда на хомосексуалността. Без да се съобразят с тази забрана, \"Рамщайн\" предизвика руснаците да преосмислят отношението си към ЛГБТ общността. Не всеки обаче беше готов да приеме това предизвикателство. Още преди седмица около групата се разрази малък скандал, след като по време на концерт в полския град Хожув бандата развя флага на дъгата. Ден преди това по време на Прайд-парада в полския град Бялисток беше упражнено насилие срещу членове на ЛГБТ общността. По-късно архиепископът на Полша нарече гейовете и лесбийките “цветната чума”. Въпреки че никой от членовете на \"Рамщайн\" не е заявявал принадлежността си към ЛГБТ общността, групата се възползва от свободата на художествено изразяване и размаха на сцената флага на дъгата. Групата често привлича вниманието с провокативни актове на солидарност към различни маргинализирани групи. Но този път \"Рамщайн\" отидоха твърде далеч, като умишлено нарушиха закона. Снимки на скандалната целувка обиколиха целия свят, тъй като музикантите споделиха в Инстаграм снимката, под която бяха написали: “Русия, обичаме те”. Независимо от огромната популярност на \"Рамщайн\" в Русия, любовта им не е напълно споделена, особено в Кремъл. Депутатът от партията “Обединена Русия” Виталий Милонов, главен защитник на приетия през 2013 г. закон за забрана на хомосексуалната пропаганда, заяви че ако \"Рамщайн\" си позволявали да се държат по този начин, то срещу тази \"аморална\" група щели да бъдат взети мерки. Милонов заплаши, че изцяло ще забрани \"Рамщайн\" в Русия, независимо че концертът беше разрешен само за лица над 18 години. Противоречиви реакции Подобни заплахи не стряскат обаче огромното мнозинство от фенове, които харесват метъл групата именно заради провокационните й изяви. По-малко от два дни след концерта в Москва снимката беше събрала над 250 000 реакции в Инстаграм. И докато мнозина одобряват целувката между двамата китаристи, някои потребители се страхуват, че това ще има непредвидими последици. “Това беше страхотна част от шоуто. Господ няма да позволи да ви забранят заради такова нещо”; “Такова поведение не може да бъде оправдано само защото това са \"Рамщайн”\" - гласят само част от противоречивите коментари в Туитър. Провокацията като програма Независимо дали сега някои хора унищожават компактдисковете си с музика на \"Рамщайн\" в Русия, групата ни най-малко не се смущава от случилото се. Да предизвиква подобни емоционални реакции е част от имиджа на \"Рамщайн\". В интервю за списание „Ролинг стоун“ клавиристът Кристиан „Флейк“ Лоренц обясни, че \"Рамщайн\" целенасочено търсят ефекта на шока. \"Искаме да провокираме, да раздвижваме хората. Това е обратното на забавлението. Ако всички се интересуват само от забавлението, изкуството загива.\" Изкуството на \"Рамщайн\" е свързано по-скоро с оспорването на установени традиции и стандарти. Докато групата се подготвя за следващия си концерт, в Русия са задържани стотици активисти. Критичните са заставени да замълчат, а хората от ЛГБТ общността са преследвани без сериозни основания, само под давлението на политици, които умишлено насърчават хомофобията в обществото. До неотдавна проявите на еднополовата привързаност не се смятаха за престъпление в Русия. В началото на 2000-те руският поп дует \"Тату\" (t.A.T.u.) стана известен със своите парчета, възпяващи любовта между лесбийки. Те имаха рекордни продажби. Очевидно със своите провокации, които са много повече от чист ПР ход, \"Рамщайн\" също успяват да предизвикат дискусии в Източна Европа.    ", "date": "2019.08.07", "title": "Целувката на \"Рамщайн\", която скандализира цяла Русия"}
{"url": "http://www.classa.bg/%D1%81%D0%B2%D1%8F%D1%82/item/398653-%D0%B2-%D1%82%D1%83%D1%80%D1%86%D0%B8%D1%8F-%D0%B8%D0%B7%D1%87%D0%B5%D0%B7%D0%B2%D0%B0%D1%82-%D1%85%D0%BE%D1%80%D0%B0", "text": "Стотици хиляди хора са уволнени след опита за преврат в Турция на 25 юли 2016 година. Мнозина явно са били отвлечени и подложени на изтезания. И до днес от някои от тях няма и следа.       “Той е не просто безследно изчезнал. Той е отвлечен. От 19 февруари търсим сина си Мустафа Йълмаз навсякъде. Няма служби, към които да не сме се обърнали за помощ, досега все удряме на камък. Само петима депутати се опитаха да ни помогнат. Няма ли вече човечност, няма ли съвест?!\" Невин Йълмаз търси сина си Мустафа от половина година. Момчето потънало “като вдън земя”, обяснява тя и споделя, че не спира да се пита “в какво е обвинен”. Невин Йълмаз е поискала подкрепа както от вътрешното министерство, така и от министерството на правосъдието.      След опита за преврат на 15 юли 2016 г. стотици хиляди хора са уволнени от работа. Сред тях е и Мустафа Йълмаз. През февруари тази година той внезапно изчезва от Анкара заедно с още петима човека - Селим Зейбек, Еркан Имрак, Гьокхан Тюркмен, Ясин Уган, Йозгюр Кая. Роднини на изчезналите лица, политици и граждански организации са категорични, че шестимата са били нарочени от турските органи за сигурност като последователи на движението на Гюлен. Привържениците на това движение са обвинени в подстрекателство на опита за преврат. Именно затова молбите на семействата им остават без отговор от официалните служби.     Внезапно изчезнали Семействата не са чували нищо за своите близки повече от половин година - до вечерта на 28 юли, когато получават телефонно обаждане от полицията. Роднините на Селим Зейбек, Еркан Имрак, Гьокхан Тюркмен, Ясин Уган, Йозгюр Кая са информирани, че изчезналите се намират в Анкара при службите за борба с тероризма. Къде са били през последните шест месеца обаче не става ясно. Това ще се разбере, когато разпитите приключат и им бъде позволено да се върнат при семействата си. Фактът, че четирима от изчезналите изведнъж се появиха сякаш от нищото, е изключително странен, смята адвокатът Емир Сейди Кая. \"Не се знае как и от кого са били отвлечени. По-важен е въпросът къде са били през цялото това време и на какви разпити са били подложени. Това трябва да бъде изяснено.\" Депутатът от прокюрдската Народна демократична партия Йомер Фарук Гергерлиолу, който се заема със случая, също смята, че има нещо съмнително във внезапната поява на четирима от изчезналите в полицейския участък. Освен това двама от тях все още липсват, това също създава впечатление за “отвличане”, смята Гергерлиолу. Засега все още няма следа от Гьокхан Тюркмен и Мустафа Йълмаз. \"Посетих семействата им, разговарях със свидетели в квартала. Те казват, че идват  мъже, които се представят за полицаи и просто ги отвличат. Всичко това става пред очите на роднините\", обяснява Гергерлиолу. Полицията категорично отхвърля тези твърдения.     \"Специални подразделения\" Асоциацията за човешките права, адвокатското дружество на град Анкара и други организации са подали множество заявления до министерството на вътрешните работи през последните шест месеца. Председателят на Асоциацията за човешките права Йозтюрк Тюркдоган разказва следното: „Обърнахме се към Комисията за правата на човека в турския парламент, искахме да накараме министерствата на вътрешните работи и на правосъдието да се задействат. Изчакахме, докато прокуратурата приключи с досиетата. Но случаите останаха неизяснени“. След разговори с държавни служители и служители на сигурността Тюркдоган също смята, че става дума за отвличане и добавя: \"Убедени сме, че тези отвличания се извършват от специални подразделения, които изглежда са недосегаеми!\" \"Ни жива, ни мъртва\" Четирима души са в ареста, но къде са останалите двама? Властите не дават отговор. Семействата са притеснени. \"Отчаяна съм. Аз съм ни жива, ни мъртва!\" казва Сюмийе Йълмаз, съпругата на Мустафа Йълмаз. \"Все по-ясно ми става, че съпругът ми е в ръцете на държавна организация. Очаквам подкрепата на турското правителство и на целия свят, за да издиря съпруга си.\" Правозащитната организация Хюман Райтс Уоч съобщава в свой доклад за множество случаи на “отвличания и систематични изтезания” в Турция, извършени след 15 юли 2016 г. Според тяхна информация, \"доказателствата, че хората са били измъчвани в полицейски арести\" са се увеличили.  ", "date": "2019.08.07", "title": "В Турция \"изчезват\" хора?"}
{"url": "http://www.classa.bg/%D1%81%D0%B2%D1%8F%D1%82/item/398654-%D1%8E%D0%B0%D0%BD%D1%8A%D1%82-%D0%BD%D0%BE%D0%B2%D0%BE%D1%82%D0%BE-%D0%BE%D1%80%D1%8A%D0%B6%D0%B8%D0%B5-%D0%BD%D0%B0-%D0%BA%D0%B8%D1%82%D0%B0%D0%B9", "text": "С налагането на нови мита Тръмп иска да оскъпи китайските стоки на международния пазар. Само че сметката му може и да не излезе. Обезценяването на юана е вероятно част от новата стратегия на Пекин в търговската война.       В понеделник един долар  вече струваше 7,04 китайски юана – така за пръв път след 2008 година доларът достигна стойност над 7 юана. Миналата седмица, ден преди президентът на САЩ Доналд Тръмп да оповести новите мита, доларът струваше 6,88 юана. Тоест, само за броени дни китайската валута се обезцени с над 2%. На фона на 10-процентните мита, с които Тръмп смята да обложи китайските стоки, това изглежда малко. Въпреки това обаче обезценяването на юана може би е част от новата стратегия на Пекин. Курсът на китайската валута се определя не от търсенето и предлагането, а от Централната банка на страната, която го държи в строги граници. Експертите от доста време смятат, че горната граница е тъкмо 7 юана за долар. САЩ открай време обвиняват Китай, че умишлено поддържа нисък курс на валутата си, която всъщност се нарича „ремнинби\" (или „жемнинби\") и буквално означа „народна валута\". През 2016 година в предизборната си кампания тъкмо Доналд Тръмп многократно обвини Китай в нелоялна пазарна конкуренция. Ясно е, че колкото по-евтин е юанът, толкова по-конкурентоспособни са китайските стоки на международния пазар. Промени в курса Независимо от всички спорове около китайската валута, Китайската национална банка вече 11 години поддържа курс от максимум 7 юана за щатски долар. Сега обаче нещата явно се променят. „Трябва да видим какво следва от това\", казва Роб Карнел, главен икономист на банка ING в Сингапур. Той смята, че ако при следващата официална фиксация на курса Китайската емисионна банка не коригира тази тенденция, това навярно ще е знак, че Китай тъкмо по този начин отговаря на заплахите за нови американски мита. „Според моето усещане, тази девалвация на юана е преднамерена\", казва и Джулиан Иванс-Причърд от Capital Economics в Сингапур. „Показва го моментът – точно след като Тръмп оповести митата\". Той добавя, че Китай почти няма друг начин да отговори на заплахите. Страната би могла да започне продажби на американски държавни облигации или да въведе ограничения върху вноса на метали, но това не са особено ефикасни мерки, смята икономистът. „Валутата определено е най-силният инструмент\", обобщава той. Други причини за девалвацията на юана Други експерти обаче не вярват, че Китай ще използва юана като оръжие в търговската война. „Не виждам доказателства за това\", казва например Клиф Тан от Mitsubishi Financial в Хонконг. „Китайците не искат да ядосват Тръмп още повече.\" Тан и други икономисти смятат, че девалвацията на юана се дължи на стачките и протестите в Хонконг. „Случващото се там създава много несигурност и нервност\", казва и Роб Карнел. Самият Доналд Тръмп смята всичко за ясно. „Манипулация на валутата!\" писа той в Туитър. И се обърна към своята Централна банка с въпроса: „Слушате ли добре?\" Тази банка, Федералният резерв, едва миналата седмица намали водещата лихва – макар че за това нямаше никаква икономическа необходимост, казва Габриел Фелбермайр, президент на германския Институт за световно стопанство в Кил. Всъщност, Тръмп настояваше за още по-сериозно намаляване на лихвата. Неговият въпрос към банката подсказва, че президентът иска да използва обезценяването на юана и да наложи още по-сериозно сваляне на лихвата в САЩ. Защото ниската лихва отслабва долара и прави американските стоки по-конкурентоспособни в чужбина. Нова валутна война? Чудно ли е тогава, че мнозина вече се опасяват от нова валутна война? А някакво споразумение в търговския спор между САЩ и Китай става все по-малко вероятно. „Не вярваме, че в обозримо бъдеще ще бъде постигнат напредък за решаването на търговския конфликт\", казва Рей Атрил, който отговаря за валутната стратегия на австралийската Национална банка. На подобна позиция е и Роб Карнел, според когото никой не е очаквал, че Тръмп ще оповести нови мита непосредствено след края на търговските преговори миналата седмица. Карнел смята, че за Китай това поражда редица въпроси: „Те сигурно се питат дали техните партньори в преговорите изобщо имат думата. Китай, разбира се, не желае да прави отстъпки в преговорите, а после за награда да получава нови мита. Та това си е двойна загуба\", обобщава Карнел.    ", "date": "2019.08.07", "title": "Юанът - новото оръжие на Китай?"}
{"url": "http://www.classa.bg/%D1%81%D0%B2%D1%8F%D1%82/item/398655-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D0%B5-%D0%B8%D0%B7%D0%BF%D0%BB%D0%B0%D1%88%D0%B8-%D0%BE%D1%82-%E2%80%9E%D0%B1%D0%B5%D0%B7%D1%88%D1%83%D0%BC%D0%BD%D0%B8%D1%82%D0%B5%E2%80%9D-%D1%80%D1%83%D1%81%D0%BA%D0%B8-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B8", "text": "Благодарение на прикритието си, руските дизел-електрически подводници могат да работят безнаказано в британските териториални води, казват представители на Кралските въоръжени сили. И както обикновено, те искат пари за развитието на флота на Нейно Величество. „Новият ръководител на ВМС ще трябва да осигури на страната надеждна подводна защита. Трябва да повишим усилията си в тази област на по-високо ниво. Руснаците извличат ползите от огромните инвестиции в изследвания и разработки, направени преди 15-20 години и които им позволиха да произвеждат невероятно тихи подводници тип „Кило”, пише „Телеграф” , позовавайки се на военни източници.     Според Британското Адмиралтейство, руските подводници от типа „Варшавянка” („Кило” според класификацията на НАТО) могат, като използват своята прикритост, да наблюдават британските военни кораби в Северния Атлантически океан и да се свързват с подводните комуникации за събиране на информация. Най-новите британски самолетоносачи „Кралица Елизабет” и подводниците с балистични ракети също са изложени на риск, тъй като подводниците на руския флот, оборудвани с крилати ракети, са способни да поразяват цели под вода, по вода и на суша на дълги разстояния. „Ние възнамеряваме да инвестираме още повече в Северния Атлантически океан, за да осигурим свобода на маневриране за ядрено възпиране”, заяви новият началник на британския флот, адмирал Тони Радакин в първата си публична реч. Той има предвид военноморската база „Клайд” в Шотландия, в която са разположени ядрените подводници с американски балистични ракети.  ", "date": "2019.08.07", "title": "Великобритания се изплаши от „безшумните” руски подводници"}
{"url": "http://www.classa.bg/%D1%81%D0%B2%D1%8F%D1%82/item/398636-dow-jones-%D0%BF%D0%BE%D1%82%D1%8A%D0%BD%D0%B0-%D1%81-900-%D0%BF%D1%83%D0%BD%D0%BA%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D1%82%D1%80%D0%B0%D1%85-%D0%BE%D1%82-%D0%B5%D1%81%D0%BA%D0%B0%D0%BB%D0%B0%D1%86%D0%B8%D1%8F-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BD%D0%B0-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9", "text": "Фондовият индекс на Dow Jones се понижи с 871 пункта в понеделник на фона на страха от ескалация в търговската война на САЩ и Китай, съобщават местните медии. Това е най-големият му спад за един ден от декември миналата година. Промишлената средна стойност е спаднала до 25 614 пункта, което представлява понижение от 3.29%. Това е реакцията на инвеститорите, след като този понеделник Китай свали своята валута до 7 юана за долар, срив от 1,4%, който представлява рекордна цифра в стойностите на регистъра за повече от десетилетие. Освен това правителството на Си Дзинпин поиска държавните компании да преустановят вноса на американски селскостопански продукти. Този срив може допълнително да увеличи напрежението с американския президент Доналд Тръмп, който обвинява азиатския гигант, че управлява несправедливо своята валута и не изпълнява обещанията за закупуване на повече американски култури. От своя страна Народната банка на Китай (PBOC) свързва отслабването на валутата си с последиците от този конфликт, поясни, че няма да промени валутната си политика и посочи, че колебанията в стойността на юана са нормални. Експертите смятат, че властите на азиатския гигант ще държат валутата под контрол поради опасения от възможния отлив на капитали. В понеделник основните индекси на Нюйоркската фондова борса претърпяха рязко спадане, след обявяването на Пекин за сваляне на националната му валута. Докато индексът S&P 500 спадна с 1.9%, Dow Jones загуби 508 пункта, а Nasdaq спадна с 2.5% - 200 точки - до 7 811. Фондовите пазари в други части на света също показаха спад, като спадът беше над 1% в базовите индекси на Европа, Япония, Хонконг и Шанхай.", "date": "2019.08.07", "title": "Dow Jones потъна с 900 пункта заради страх от ескалация в търговската война на САЩ и Китай"}
{"url": "http://www.classa.bg/%D1%81%D0%B2%D1%8F%D1%82/item/398637-%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%B7%D0%BE%D0%B2%D0%B0-%D0%B4%D0%B0-%D1%81%D0%B5-%D0%B5%D0%BA%D0%B7%D0%B5%D0%BA%D1%83%D1%82%D0%B8%D1%80%D0%B0%D1%82-%D0%B1%D0%B5%D0%B7-%D0%B7%D0%B0%D0%B1%D0%B0%D0%B2%D1%8F%D0%BD%D0%B5-%D0%B8%D0%B7%D0%B2%D1%8A%D1%80%D1%88%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BC%D0%B0%D1%81%D0%BE%D0%B2%D0%B8-%D1%83%D0%B1%D0%B8%D0%B9%D1%81%D1%82%D0%B2%D0%B0", "text": "Президентът на САЩ Доналд Тръмп призова да се накажат със смъртно наказание извършителите на масови убийства и престъпления от омраза, в реч, произнесена вчера в Белия дом, за двете стрелби в Дейтън (Охайо) и Ел Пасо (Тексас), които разтърсиха страната за по-малко от 24 часа. Президентът също така подчерта, че интернет и социалните мрежи са помогнали за радикализиране на хората и разпространението на престъпления от омраза. „Нашата нация трябва да осъди в унисон расизма, нетолерантността и надмощието на белите\", каза Тръмп и добави „Във връзка с последните кланета, тези зловещи идеологии трябва да бъдат победени, тъй като омразата няма място в Съединените щати\". Обитателят на Белия дом обеща, че администрацията му ще работи заедно с платформите на социалните медии, за да помогне за идентифицирането на „червени светлини\", тоест предупредителни знаци, които предполагат, че дадено лице може да бъде опасно, и призовава в допълнение разработчиците на видеоигри да се борят с „културата, която величае насилието\". \"Културната промяна е трудна, но всеки от нас може да избере да изгради култура, която да чества истинските ценности и достойнството, присъщи на всеки човешки живот\", каза Тръмп. От друга страна, президентът заяви, че е наредил на Министерството на правосъдието на САЩ да започне да работи върху предложение за ускоряване на прилагането на смъртното наказание за извършителите на кланетата, като премахне \"годините на ненужно забавяне\" в правния процес, въпреки че не предостави допълнителни подробности. Накрая той поиска прилагането на мерки, които да помогнат на психично болните да се лекуват и да се предотврати попадането на огнестрелно оръжие в погрешни ръце.", "date": "2019.08.07", "title": "Тръмп призова да се екзекутират \"без забавяне\" извършителите на масови убийства"}
{"url": "http://www.classa.bg/%D1%81%D0%B2%D1%8F%D1%82/item/398638-%D0%BA%D0%B8%D1%82%D0%B0%D0%B9-%D1%81%D0%B2%D0%B0%D0%BB%D0%B8-%D1%8E%D0%B0%D0%BD%D0%B0-%D0%B4%D0%BE-%D0%BD%D0%B0%D0%B9-%D0%BD%D0%B8%D1%81%D0%BA%D0%BE%D1%82%D0%BE-%D0%BD%D0%B8%D0%B2%D0%BE-%D0%B7%D0%B0-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5,-%D0%B7%D0%B0-%D0%B4%D0%B0-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D0%B8-%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B8%D1%82%D0%B5-%D0%BD%D0%B0-%D1%82%D1%80%D1%8A%D0%BC%D0%BF", "text": "С разрастването на търговската война Китай остави валутата си да падне до 7 юана за долар. Катастрофата с 1,4% е станала в понеделник и бележи рекорд в стойностите, регистрирани за повече от десетилетие, съобщава Ройтерс. Сесията започна с обменна стойност от 6.9999 юана за долар и достигна 7.0300 в ранните часове на деня. Това бе първият път, когато юанът е достигнал съотношение 7 към 1 спрямо американската валута от 9 май 2008 г. Изправен пред този сценарий, Тръмп обвини Китай в \"парична манипулация\" и казва, че това е \"сериозно нарушение, което в крайна сметка ще отслаби азиатския гигант.\" Американският президент направи изявленията чрез личния си акаунт в Twitter. Китайската мярка „подсказва, че те почти са се отказали от надеждата за търговско споразумение със САЩ\", казва Джулиан Еванс-Причард, икономист от Capital Economics. Освен това правителството на Си Дзинпин поиска от държавните компании да преустановят вноса на американски селскостопански продукти, потвърдиха източници, свързани с Bloomberg. Този срив може допълнително да увеличи напрежението с Тръмп, който обвинява азиатския гигант, че управлява несправедливо своята валута и не спазва обещанията за закупуване на повече американски култури. Генералният секретар на Националната комисия за развитие и реформи в Китай Конг Лианг нарече обвиненията „неверни\" и заяви, че някои споразумения не са сключени, тъй като цените не са конкурентни. Икономистите считат, че отговорът на Пекин „е игра в рамките на преговорите, които се водят между САЩ и Китай\" и отбеляза, че „мярката усложнява световната икономика\", като обясняват обезценяването на юана като реакция на \"агресивната търговска война на Вашингтон \". От друга страна, те предвиждат американските компании и потребители да понесат „основната вреда\", като се има предвид, че Китай има по-големи защитни механизми, произтичащи от партньорството между бизнесмени и текущия план за икономическа политика, за разлика от ситуацията на неговия противник в Северна Америка. Решението идва след неотдавнашните заплахи на президента Доналд Тръмп да наложи нова мито от 10% върху китайските стоки за приблизително 300 000 милиона долара, като по този начин приключи примирието, договорено между Пекин и Вашингтон при ескалирането на търговското напрежение.", "date": "2019.08.07", "title": "Китай свали юана до най-ниското ниво за десетилетие, за да се противопостави на заплахите на Тръмп"}
{"url": "http://www.classa.bg/%D1%81%D0%B2%D1%8F%D1%82/item/398639-%D0%BF%D1%83%D1%82%D0%B8%D0%BD-%D0%B0%D0%BA%D0%BE-%D1%81%D0%B5-%D0%BF%D0%BE%D1%82%D0%B2%D1%8A%D1%80%D0%B4%D0%B8,-%D1%87%D0%B5-%D1%81%D0%B0%D1%89-%D1%81%D1%82%D1%80%D0%BE%D1%8F%D1%82-%D1%80%D0%B0%D0%BA%D0%B5%D1%82%D0%B8-%D1%81%D1%8A%D1%81-%D1%81%D1%80%D0%B5%D0%B4%D0%B5%D0%BD-%D0%B8-%D0%BC%D0%B0%D0%BB%D1%8A%D0%BA-%D0%BE%D0%B1%D1%81%D0%B5%D0%B3,-%D1%80%D1%83%D1%81%D0%B8%D1%8F-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D1%8A%D1%89%D0%BE%D1%82%D0%BE", "text": "Русия ще бъде принудена да започне производството на ракети със среден и малък обсег, в случай че разработването на такива оръжия от САЩ бъде потвърдено, заяви руският президент Владимир Путин след напускането от Вашингтон на Договора за INF , който ограничава разполагането на този вид оръжия. В изявление, публикувано от пресслужбата на Кремъл, руският президент определи \"напускането на Вашингтон под изкуствен претекст на Договора за ракети със среден и малък обсег (INF) като унищожаване на една от основите на режима за контрол на оръжията, нещо, което усложнява много сериозно световната ситуация, създавайки сериозни рискове за всички\". \"Отговорността за случилото се носи изцяло от американската страна\", каза Путин. Руският държавен глава заяви: \"Съединените щати просто са заличили дългогодишните усилия, предприети за намаляване на възможността за мащабен военен конфликт, включително на такъв с използване на ядрено оръжие. \" Изправени пред тази ситуация и като се има предвид, че \"Русия не може да бъде доволна от изявления за мир на САЩ и техните съюзници, които не са гарантирани от нищо\", руският президент разпореди Министерството на отбраната, Министерството на външните работи и Службата на външното разузнаване на Русия „да следят по-отблизо следващите стъпки на Вашингтон в разработването, производството и разполагането на ракети със среден и малък обсег.\" \" В случай, че бъдат получени надеждни данни, потвърждаващи северноамериканското производство на такова оръжие, Русия ще бъде принудена да започне пълното разработване на подобни ракети\", каза Путин. До появата на този сценарий, каза той, заплахите, произтичащи от изоставянето на САЩ на Договора за INF ще бъдат посрещнати надеждно чрез съществуващи средства, като въздушнопреносимите ракети Х-101 и Кинжал, морските ракети Калибр и новите системи, разработени от страната, включително хиперзвуковата система Циркон. „Струва си да се спомене, че ние не се отказваме едностранно от задълженията си: всички наши действия ще бъдат от типа „каквото дават, такова и ще получат\"\", предупреди той. Путин заяви, че Русия няма да разположи ракети със среден или малък обсег в онези региони, където подобни системи, произведени от САЩ, не са разположени.", "date": "2019.08.07", "title": "Путин: \"Ако се потвърди, че САЩ строят ракети със среден и малък обсег, Русия ще направи същото\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398641-%D0%B4%D0%B0-%D0%BA%D0%B0%D0%B6%D0%B0-%D0%B7%D0%B0%D1%89%D0%BE-%D0%BD%D0%B5%D0%BD%D0%B0%D0%B2%D0%B8%D0%B6%D0%B4%D0%B0%D0%BC-%D1%87%D0%B0%D0%BB%D0%B3%D0%B0%D1%80%D1%8F-%D1%82%D1%80%D0%B8%D1%84%D0%BE%D0%BD%D0%BE%D0%B2", "text": "Не само защото зарази цяло поколение с просташката си музика. Помня много добре как рева в ефир, когато убиха Васил Илиев – мутрата, разплакала хиляди български семейства. Нарече го прекрасен човек, помагащ на културата и спорта, подсмърчаше, защото се плашеше, че ще му спре кранчето с парите.      Помня как се подигра с Дони, който искаше да палим свещи на прозорците си против мутризацията на България. Лицето Станислав Тодоров Трифонов отряза плитката си на живо, за да иронизира певеца и композитора.      После Славчо тръгна с охрана, после обикаляше България с брата на убития – Георги Илиев, за да прави концерти в памет на Васил Илиев.      Сега някои твърдят, че Трифонов имал гражданска позиция! Че искал да промени статуквото! Наивни или тъпи са – преценете сами.", "date": "2019.08.07", "title": "Да кажа защо ненавиждам чалгаря Трифонов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398642-%D0%BA%D0%B0%D0%B7%D1%83%D1%81%D1%8A%D1%82-%E2%80%9E%D0%B7%D0%BB%D0%B0%D1%82%D0%B5%D0%BD-%D0%B2%D0%B5%D0%BA%E2%80%9C-%E2%80%9E%D1%87%D1%83%D0%BC%D0%B0%D1%82%D0%B0%E2%80%9C-%D0%BF%D1%80%D0%BE%D0%BD%D0%B8%D0%BA%D0%BD%D0%B0-%D0%B8-%D0%B2-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0", "text": "Клеветническата кампания на ИК „Лозенец“ е в симбиоза с политическите амбиции на Никола Вапцаров. Необосновани и неверни твърдения са разпространени на 5 август, че „Артекс“ е извършил неправомерни и незаконни дейности в обект „Златен Век“.   Заради все по-отслабващото доверие в политическите партии у нас, неправителствените организации и местните граждански инициативи се превърнаха в алтернативна форма за изява на общественото мнение. Демократичният механизъм на този вид обществено заявяване на гражданско мнение е гарантиран и от чл. 12 от Конституцията, според който „ Дали обаче е така в действителност? За съжаление, реалността в България компрометира и този вид демократична активност, при това под погледа на все по-тресящата се от скандали прокуратура. Примери за това как явни активисти заменят гражданските каузи с политически постове и амбиции има вече достатъчно.Такъв пример е и небезизвестният Никола Вапцаров, който открито използва ИК „Лозенец“ като политическа платформа на партията на Георги Кадиев „Нормална държава“. Преекспонирането на проблемите на кв. „Лозенец“ и до голяма степен тяхното преиначаване, за да бъдат политически изгодни, недвусмислено показват, че това е поредният пример за печелене на популярност и постигане на политически цели чрез граждански инициативи.     Въпреки че безотговорните и неистинни изявления му докарват нееднократни дела в съда, това надали го притеснява. И кой стои зад тези действия и с какви политически цели? Едва ли е трудно да се отговори коя партия стои зад тези неконституционни действия, ако се прегледа партийната обвързаност на Никола Вапцаров. Поредният пример – необосновани и неверни твърдения бяха разпространени на 5 Август, че „Артекс“ е извършил неправомерни и незаконни дейности в обект „Златен Век“. Според „Артекс“ тези твърдения категорично не отговарят на действителността. Действията са напълно съгласувани и са в рамките на закона. По този начин, ИК „Лозенец“ се превръща в гражданско сдружение, което не за първи път подкрепя разпространяването на неверни твърдения с цел манипулация на общественото мнение и в противоречие със законите на Република България. В същото време ИК „Лозенец“ е напълно мълчалив по отношение на истинските проблеми, с които жителите на „Лозенец“ ежедневно се сблъскват, а според проучванията и публикациите на бТВ те именно са:    чистотата на града, качеството на улиците и липсата им, нередовният градски транспорт,мръсният въздух. Прийомите и стратегиите на тези „граждански активисти“ са очевидни. Въпросът е къде е прокуратурата и защо не разследва грубото използване на гражданските сдружения за политическите цели – нещо, изрично забранено от Конституцията на Република България?    ", "date": "2019.08.07", "title": "Казусът „Златен век“: „Чумата“ проникна и в политиката"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398643-%D0%BF%D1%8A%D1%80%D0%B2%D0%BE-%D0%B1%D0%B8%D0%B5%D0%BC,-%D0%BF%D0%BE%D1%81%D0%BB%D0%B5-%D0%BF%D0%B8%D1%82%D0%B0%D0%BC%D0%B5", "text": "Неизбежна отбрана ли е, ако се прибереш мъртво пиян във вилата си и завариш там човек? Особено ако този човек е слаб и видимо възрастен, а ти, без да му дадеш възможност да каже и дума, го спукваш от бой до смърт? Убийството на поклонника Коста Янков показва грозни и дори нечовешки детайли на това какво може да ти се случи, ако случайно се загубиш в тъмното. Както и че за много хора у нас все още идеята, че щом ти е в дома, можеш да правиш с човек всичко, каквото решиш, продължава да е по-силна от закона.  Историята е ясна - поклонникът се опитва да намери църквата на село Дрен, в която да отседне за вечерта, но заради влошеното си зрение се отклонява от пътя и попада във вилата на бъдещия си убиец. Там го намира и собственикът, пиян на мотика, който пред погледа на възрастната си майка и малката си дъщеря пребива до смърт злополучния посетител. Възможното обяснение - помислил го за крадец. И тук идва проблемът. Дори и по новите лежерни правила, които депутатите се опитват да прокарат в Наказателния кодекс, в тази ситуация има неоспорима вина за убийството. Че е тъмно, че може да е крадец, че има влизане в двора на дома му... всички тези неща биха били облекчаващи вината фактори, ако действително ставаше въпрос за отнемане на живот при самозащита. Не това обаче изглежда да е случаят. Абсолютен факт е, че по закон всеки е невинен до доказване на противното. Освен ако законът не бъде взет в собствените ръце и не се приложи със сила. Тогава няма значение виновен или невинен си - не законът, а друг решава съдбата ти. Нито едно от тези неща не оправдава системния акт на побой до причиняване на смърт, нито цялата бруталност, с която е извършено деянието.  Това не е случаен удар, причинен от страх, който се е отпелснал и е довел до смъртта на възрастния човек. Според данните от прокуратурата следите по тялото показват душене и нанасяне на многократни удари. Дори не можем да говорим за действия от страх. Тук става въпрос за жертва на 77 години и извършител на 46, който освен всичко друго е с присъда за нанасяне на лека телесна повреда и е известен с тежкото си и изключително агресивно пиянство. Цялата тази история е невъобразимо страшна, както заради жестокостта, с която е подходено, така и заради самия факт, че мъжът е убил човек пред очите на 10-годишната си дъщеря и възрастната си майка. Над всичко обаче има един по-голям проблем, който надскача самото зверско деяние, и това е увереността на извършителя, че има право да убие този, който е нарушил неприкосновеността на дома му. Просто така. Първо стреляме/бием, после питаме.  Въпросът е, че тук, колкото и понякога да изглежда, че налагането на Закона го няма и всичко е оставено на произвола, не сме в Дивия Запад. И Закони има. Това, че не се познават, или че някой си мисли, че принципно не прилагат, не дава никакво оправдание да \"вземеш нещата в свои ръце\". Още по-малко с тези ръце да убиеш човек. Защото в случая не говорим за просто ступване на апаш, който ти е влязъл в дома, не говорим дори за нанасяне на телесна повреда. Тук говорим за убийство, както и за принуждаване след това на друг човек да ти помогне да се отървеш от трупа. Преминеш ли тази граница, ти вече не си онеправданата жертва, която Законът не защитава, ти минаваш от страната на онези, които Законът трябва да наказва. Че държавата трябва да приеме по-сериозни мерки за решаване на проблемите с дребната престъпност, особено по малките населени места, е безспорен факт.  Също както е факт обаче, че това е работа на държавата, а не на самозвани местни шерифи с желание да бият. Защото попадне ли там правосъдието, както се вижда в случая с Коста Янков - туристът, тръгнал на поклонение до Рилския манастир, и Бог не може да те спаси.  ", "date": "2019.08.07", "title": "Първо бием, после питаме"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398644-%D0%BF%D1%8A%D1%80%D0%B2%D0%B8%D1%82%D0%B5-%D1%88%D0%B5%D1%81%D1%82-%D1%81%D0%B0%D0%BC%D0%BE%D0%BB%D0%B5%D1%82%D0%B0-f-16-%D1%89%D0%B5-%D0%B1%D1%8A%D0%B4%D0%B0%D1%82-%D0%B4%D0%BE%D1%81%D1%82%D0%B0%D0%B2%D0%B5%D0%BD%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B2%D0%B2%D1%81-%D0%BF%D1%80%D0%B5%D0%B7-2023-%D0%B3", "text": "Директорът на програмата за F-16 на Lockheed Martin Джеймс Робинсън обяви официално старта на процедурата за закупуване на изтребители за България, след като сделката на стойност 2,2 млрд. лева беше одобрена и от Народното събрание. Първият самолет ще бъде завършен в края на 2022 г. и първите шест машини ще бъдат доставени на българските ВВС през 2023 г. Два от поръчаните общо 8 F-16 ще останат в САЩ и ще се използват за обучение на пилоти и наземен технически състав, след което ще пристигнат в България през 2024 г., каза Робинсън на пресконференция в София, предава  .     България ще стане 29-та страна в света, която ще притежава изтребители от фамилията F-16, които според Lockheed Martin до момента са над 4 600 броя в 140 модификации (блокове А/В 30/32, C/D 50/52 и др. плюс доработките по искане на отделните държави). Този флот от бойни самолети има изпълнени над 400 хиляди бойни полета в близо 40-годишната си служба по света. Според Джеймс Робинсън България и Словакия придобиват най-модерните изтребители от този тип, a Гърция също ще модернизира нейните машини до стандарта Block 70. Това ще стане в новият завод на Lockheed Martin в Грийнвил, Южна Каролина, който е започнал да работи през май тази година. Обучението на пилоти и техници в САЩ ще се проведе в периода 2021-2023 г. От Lockheed специално наблегнаха, че самолетите за българските ВВС ще бъдат с пълни възможности за действия по въздушни и земни цели, напълно интегрирани в системата на НАТО и оперативно готови от първия ден, в който бъдат доставени. Това е косвен отговор на критиките на президента Румен Радев, който многократно обяви, че България купува самолети с орязани бойни способности на завишени цени.  Конгресът на САЩ е одобрил сума между 46 и 60 млн. долара (в зависимост от курса на долара в деня, в който парите бъдат преведени от България), която ще бъде отпусната като военна помощ от Пентагона и ще покрие разликата между продажната цена и цената, която София плаща по договора, заявиха от Посолството на САЩ на пресконференцията. От Lockheed Martin обявиха и началото на програма за индустриално партньорство, която ще включва училището на ВВС в Долна Митрополия, което ще получи помощ за осъвременяване и подобряване на процеса на обучение на пилоти по стандартите на LM, както и в разработката на полетни симулатори. Друг местен партньор са Авионамс, която ще придобие способности за ремонти на електрическата и хидравличната системи на самолетите, както и на колесника на всички серии F-16. Ще бъде оказана техническа и експертна помощ на български предприятия (без да се уточнява на кои), които да разработят безпилотни летателни апарати (дронове) за нуждите на българската армия. Последното беше обявено като желание на София и преди няколко месеца от премиера Бойко Борисов. От американската компания отбелязаха още, че цената на бъдеща покупка на още 8 машини, за което говорят официални лица от правителството на България, вероятно ще бъде по-ниска, защото голяма част сега платените 2,2 млрд лева включват наземна инфраструктура и обучение, които няма да се плащат в бъдеще. От LM посочиха и дългия жизнен цикъл на самолетите – 12 хиляди летателни часа, което според тях е свидетелство за дългосрочното партньорство между България и САЩ в рамките на НАТО.  ", "date": "2019.08.07", "title": "Първите шест самолета F-16 ще бъдат доставени на българските ВВС през 2023 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/398645-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D0%BB%D1%83%D1%87%D0%B8-2-9-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE-%D0%BE%D1%82-%D0%B5%D0%BA-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%87%D1%83%D0%BC%D0%B0", "text": "България получи 2.9 милиона евро по Плана за превенция на заболяването Африканска чума по свинете за 2018-2019 год. от Европейската комисия. Това стана ясно по време на среща между министърът на земеделието, храните и горите Десислава Танева и европейският комисар по здравеопазване и безопасност на храните Витянис Андриукайтис в Брюксел. Половината от тези средства ще ни бъдат предоставени авансово за покриване на съответните разходи.  Министър Танева запозна еврокомисаря с предприетите мерки по отношение на личните стопанствата и малките ферми, при които липсва биосигурност. Тя информира, че голяма част от населението доброволно е усвоило месото от животните, които не са регистрирани във ветеринарните служби и на практика са незаконни. „Тъй като хората станаха съпричастни и участват в борбата с АЧС, ние ще предложим превенционен план. Ще предприемем действия насочени към подкрепа за изграждане на биосигурност, репопулация и регистрация на обектите\", каза министър Танева. Андриукайтис бе категоричен, че Комисията подкрепя легалните производители с мерки за биосигурност и регистрация, без значение дали са малки или големи. Той призова да не се политизира с темата, а да се действа единно. Двамата се обединиха около мнението, че за ограничаване и предпазване от заболяването, е необходимо при отглеждането на домашни свине да се спазват съответните мерки за биосигурност без значение на типа стопанство. Еврокомисарят по здравеопазване и безопасност на храните акцентира и върху отговорността на страната ни за недопускане навлизането на заболяването в съседните страни.  От срещата стана ясно, че от 21 септември до началото на октомври ни предстои одит от ЕК по мерките, които държавата прилага за справяне с АЧС. От този одит зависи и съ-финансирането, което ще получим и финансовата подкрепа на действията, които прилагаме. Всичко това е под условие, че ние строго изпълняваме европейското законодателство. Към 31 юли 2019 г., страната ни е заявила 11 милиона евро, които ще могат да се ползват като компенсация за вече ликвидирани огнища на АЧС в свинекомплексите. Министър Танева получи уверение, че отговор за това искане ще получим в рамките на 30 дни.", "date": "2019.08.07", "title": "България получи 2.9 милиона евро от ЕК за борба с Африканската чума"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398646-%D1%84%D0%B5%D1%80%D0%BC%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Когато едно общество \"боледува\" и се интересува от диагнозата си за да намери щастлив изход, то тогава малкото останалите мислещи интелектуалци започват да \"ровят\" в човешката история с надеждата да открият аналози и решения за това, кой и как е носил своята отговорност пред народа си, ползвайки  езика като партньор на истината , да подскажат на зажаднялата за откровения публика  как,  а не за какво трябва да мисли човек в трудни моменти и, най-важното – да дадат неоспорими доказателства на търсещите, че винаги политиката е по- малко важна и значима в кризисни ситуации, отколкото  основополагащите вселенски принципи, които са вечни ! Такъв интелектуалец е Джордж Оруел. На младини апологет на демократичния социализъм, той взема участие в Испанската гражданска война на страната на републиканците срещу Франко, а със силата на саркастичната си антиутопията \"Фермата на животните\" , 33 години след смъртта си, фактически, става съавтор на докрината на Роналд Рейгън против СССР , известна като \"Империята на злото\". И навсякъде, независимо от историческото време, там, където вилнее вождизъм и властва номенклатурна прослойка, където мозъците се \"промиват\" чрез тотална и безсрамна демагогия и се шири корупция и шуробаджанащина, гениалната пророческа новела \"Фермата....\" се превръща в смайващ епос на житейска трагедия, изпълнена с метафори – \"дежавю\" с днешната българска действителност: \" привилигированата партийна прослойка във фермата-б.м.)  главния идеолог на фермата-б.м.)   \". ( \"Фермата на животните\", стр. 381, ИК ФАМА) \" \". (Слово на Б.Борисов пред Националното събрание на ГЕРБ - 7.7.2019г.) Тази нескопосана демонстрация на \"дълбоко познаване\"на българската душевност напомня за героя на Шарл Перо –\"маркиз дьо Караба\", който  за да направи силно и неизгладимо впечатление  на царя и да грабне неговата дъщеря за съпруга самоуверено го убеждава, а, вероятно, и себе си ,че и ливадите, и нивите , и даже замъкът на човекоядеца са негова собственост. И успява! С помощта на  черния пиар  на \"Котарака в чизми\" и на  страха  на обикновените хора от наказания. Стряскящото е,че домораслия вожд, след европейското председателство на България през миналата година, действително си е повярвал и се е взел прекалено насериозно.Той не е в състояние да разбере ,че е крайно унизително , когато министър-председател на голяма европейска държава, в присъствието на всички ръководители от ЕС застава зад гърба ти и започва с длани да мери ширината на плещите ти и резултатът може да бъде комплимент за състазател по свободна борба ,но не и за ръководител на държава, за когото бързия ум, владеенето на чужди езици, теоритичните знания, практически умения и ораторскитеспособности са \" \" за съвременен политик.. Махайки с ръка на хората от джипа си, Винету се вживява в ролята на Живков от мавзолея по време на манифестации с плакатите \"Води ни, партийо, води ни!\" и сам си вярва ,че хората искренно му се радват. Но ако самостоятелно влезеше във Фейсбук и прочетеше, какво пишат читателите за него по форумите, то би узнал цветущи и интересни определения за себе си, макар и никой да не го псува директно! Например, форума на в-к\"Сега\" по темите: \"Закупуване на Ф-16\" и действията на \"Хакера в НАП\" преди известно време:   Пет., 19/07/2019 E66: !\"   Wolf ACE:   Четв., 18/07/2019 сталкер пустиняк:   Хулиган: ...(  mitomanía  това е психологическо разстройство, при което човек лъже принудително до такава степен, че е способен да вярва в собствените си лъжи. За първи път е описан в медицинската литература през 1891 г. от Антон Делбрюк) protor:   https://www.segabg.com/category-first-page/borisov-vleze-protivorechie-sasht-za-pokupkata-na-f-16 © Segabg.com 2019   Естествено, случаят с избора и управлението на нашия вожд е частен и крайно рядко срещан в международната практика, но безспорно има своето обяснение, и то е , както казва през 2012 г. отново Той:  \" Тази  \" в корена си е невярна и крайно обидна, защото не е възможно народ, който хилядолетия успешно отстоява правата си във враждебна среда, дал език и вяра на милиони хора и създал държава с хилядолетна история да е прост и да се управлява от прости владетели и държавници.  Нонсенс!  Днес родната интелигенция трябва да търси отговори, които да решават въпросите , а не да ги задълбочават.В тази връзка, на нас ни е необходимо обективно и задълбочено изследване за причините, събитията и фактите, които пречат в определени моменти на подавляващата част от народа обективно да вижда истината, да не разпознава двойните стандарти и \"фейка\", да се примирява с откровената демагогия и с лъжата, с лицемерието и подмазвачеството, с кухите фрази и фалшивите усмивки! Ако не научим хората да разграничават \"доброто\" от \"злото\",\"истината\" от \"лъжата\", то не след дълго ще констатираме ,че случващото се днес в България по много си прилича на станалото през далечната 1933 година , когато духовно могъщия немски народ, в огромното си болшинство гласува за национал-социалистите на Хитлер! Така, както е необяснимо,как българите повярваха на чужденец, който въобще не е живял в България и е имал книжна представа за страната ,че за броени дни ще оправи живота им, та чак да го изберат за министър-председател? Какво е това вцепенение, та вече над десет години избирателите се хващат на евтини лакардии от сорта:   \", \"(...)\" \", (...) \" Това  (...) \"  И класическият пример за раздвоение на личността , който касае основополагащи принципи и позиции, крайно важни за авторитета и бъдешето на България:  \" ? \", заключи Борисов.По думите му, в момента се говори само за американския бизнес у нас.  Вярно е! Договорът за  F -16,бл.70 го потвърждава-б.м. ) . – (слово на Б.Борисов на среща с представители на Американската търговска камера, състояла се в х-л \"Шератон\" в София на 12 октомври 2015) \" \", каза Борисов на пресконференцията след срещата с Владимир Путин. В отговор, Президентът на РФ заявява , че го смущават сравненията  . – (30 май 2018 г., Москва , Кремъл) Такъв изказ е недопустим, особено за държавен ръководител. В период , когато отношенията между САЩ и Русия са крайно изострени, взривоопасни и непредсказуеми да ангажираш един цял народ с нелепи формулировки, обещания, признания и хвалби, които са свидетелство, че този, който ги говори  няма логична връзка с действителността , не е наясно, както с дипломацията, така и с воденето на преговори, не познава историята и, най-вече, демонстрира отсъствие на морал си е направо заплаха за националната сигурност. Нормално ли е на една среща да доказваш,  как си едно с американската нация  , а на друга да казваш, че си  \"брат\" на руснаците ! И то на всеуслушание пред целия свят! И това е рецидив, защото същите словоизлияние чухме неотдавна и по отношение на Сърбия и Косово! В тази ситуация, както казват класиците: \"  и става изключително важно разпространяването в обществото на правдива информация по въпроса:  Кой кой е?  в българската политика през последните 30 години! И как стана така,че нашата \" земя като една човешка длан \" се оказа в това унизително и безнадеждно положение? Възможните отговори не са много. Единият е ,че новопоявилите се спецове по \"търговски маркетинг\" и тези от \"тин-танковете\" напълно бяха наясно ,че една стока се продава само тогава, когато е добре упакована, независимо от съдържанието ѝ , т.е. избранникът трябва  да създава силно впечатление  за активност и справедливост, а не да гони постигане на конкретни резултати. И така се роди нашия вожд \"Винету\"! От друга страна, обикновеният българин, свикнал още от времето на социализма, че държавата е длъжна да се грижи за него и семейството му, беше емоционално готов, когато се появи властолюбеца, който търси неговото доверие, разигравайки ролята на \"човек от народа\" да го приеме като спасител като един Робин Худ или Тодор Живков! И никой не иска и до днес публично да попита: \" Разсъждавайки по темата, в един момент се замислих, защо все пак Оруел е избрал домашните животни за действащи лица във \"Фермата...\" ? И стигнах до философския извод, че този подход е най-близо до онази реалност, която свързваме с възникването на човешката цивилизация и различините етапи, през която преминава еволюцията на човека чрез заложените от Създателя потенциални и градиращи възможности за неговото индивидуално развитие – живот, жива природа, животни, хора! Хората като разумни същества се различават по особеностите на своя разум.На  първо място  това е  мирогледа  т.е. начина по който те гледат на света около себе си и по това , кое в него те считат за важно и правилно.  Силата на въздействие  на индивида върху обществото и средата, съобразно собствения му енергиен потенциал е  втората съществена разлика  между хората. Активните граждани са елитът на обществото, докато пасивните са народа, но в това разделение няма антигонизъм, защото са две страни на един процес, еднакво необходими за нормалното му протичане.  Третото различие  между хората е  ориентацията на техния разум  в еволюционното развитие. Стремежът на човека към постигане на такива резултати от дейността си, които да правят обкръжаващия го свят по-красив и хармоничен свидетелстват, че неговата ориентация е в синхрон с вектора на еволюцията ,т.е. съответства на Божията промисъл. Противоположната ориентация разрушава света – прави го по-уродлив и намалява хармонията в обществените отношения. Свободното предпочитание към едната от тези две възможности определя и житейския избор в поведението на индивида към  \"добро \" или  \"зло\". Четвъртото различие  между хората се  разкрива по резултатите , които те са достигнали в развитието на своята личност. Нивото на развитие на една личност, преди всичко се определя от нейния морал, изграден по правилата на господстващата в обществото етика. В същото време, способностите на човека е прието да се измерват с количествените показатели от неговата дейност т.е. с неговата \"производителност\". Всички етически системи предполагат   които човек, след появата си на този свят. изкачва в личностното си развитие.   хората се мотивират изключително от стремежа да получат максимална изгода по безопасен начин. Този стремеж реално се ръководи от  животинския инстинкт за оцеляване и потребление .   стремежът за получаване на материална изгода минава на втори план и се появява  честолюбието   т.е. представителите на елита се стремят навсякъде да бъдат първи и да демонстрират своето материално благополучие. Личностна цел става желанието повсеместно да са \"първи\" и да оглавяват всичко, което е възможно.  Ръководният инстинкт е отново животински  – този път на\" алфа-самеца\" . Като резултат, представителите на елита от първите две нива от развитието на личността се оказват  хора-животни  – политически, икономически, научни, културни, социални. И е без значение дали те са \"хищници\" или \"тревопасни\" – природата им е една и съща – инстинктивна.За разлика от тях,  хората-човеци  са онези представители на елита, които достигат следващите две стъпала в своето личностно развитие.   стремежът към печалба и честолюбие остават на заден план и представителите на елита се ръководят от стремежа да реализират своя съзидателен потенциял в социалната или интелектуална дейност. Човекът с активен статус иска да получи удовлетворение от работата ,която върши и удоволствие от участието си в обществените процеси. На  представителите на елита се ръководят от стемежа си със своята дейност да направят света по-хуманен, по-красив и по хармоничен. и да са максимално полезни на обществото. Имайки на разположение тези принципиални характеристики в развитието на индивида, българските обективно мислещи интелектуалци спокойно могат да \"сканират\" различните публични личности от елита на българското общество и да подскажат на българските избиратели, как да различават хората-човеци от хората -животни за да избират те  само онези, които не мислят единствено за пари и власт.  И тук е време да поставим един изключително важен и съдбоносен за българската държава и общество въпрос.Когато критерият за ефективност и просперитет у елита на държавата е тоталния стремеж към власт и пари, то неусетно , но много бързо обществото губи инстинктите си за самосъхранение и здравия си разум, което го тласка към деградация и катастрофа. \"  . Това са думи от книгата на д-р Брнард Х.Сайгън - член на екипа на Ричард Ран и Доналд Ът, отговарящ за пълната промяна на правната система в България. Както се вижда,  на първо място са парите във вид на обещани инвестиции  и Луканов се предава и се съгласява за \"първообраз\" на новата Конситутция да се възприеме американската. И, въпреки че, както казва мистер Сийгън , \"...  \", на практика у нас се получи точно обратното. Конституцията от 1991 година даде възможност един крайно посредствен човек, с уникално ниски възможности, да печели с популизъм изборите и години наред лично той и неговата групировка да властват безкрупулно в една европейска държава с хилядолетна история! И това продължава вече много дълго и красноречиво показва, че народа и държавата не притежават съпротивителни защитни сили и \"инстинкт\" за самосъхранение за да спрат това безумие. За съжаление, главните виновници за това състояние на българското общество е и интелигенцията, включваща голяма част от представителите на съдебната власт и журналистическата гилдия, които избраха най-удобния за себе си вариант, в годините на прехода да живеет и работят, изповядвайки принцините на свободния пазар и неолиберализма, вместо да отстояват и пазят идеалите и заветите на бащите- основатели за чиста и свята република. Още през 1944 година Джордж Оруел блестящо разкрива един от възможните тактически похвати за овладяване недоволството на масите, прилаган от заинтересованите големи световни \"играчи\" и техните помощници по места – демагогията: \"  (сваления от власт ръководител на предишния режим във фермата – б.м.),  . Оказва се ,че за нас, българите, е без значение дали живеем при \"социализъм\" или \"капитализъм\" – все страх, конформизъм и вечно оправдание за собственото ни безволие и пасивност с вълшебната фраза: което е синоним на робско търпение, превръщащо днес страната в една голяма ферма...!    ", "date": "2019.08.07", "title": "\"Фермата.... \" на българската политика"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398627-%D0%B7%D0%B0%D1%80%D0%B0%D0%B4%D0%B8-%D1%82%D0%B5%D0%B7%D0%B8-%D0%BF%D0%B5%D1%82-%D0%BD%D0%B5%D1%89%D0%B0-%D0%B2-%D0%B1%D0%B0%D0%B3%D0%B0%D0%B6%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BB%D0%B5%D0%B6%D0%B8%D1%82%D0%B5-%D0%B2-%D0%B7%D0%B0%D1%82%D0%B2%D0%BE%D1%80%D0%B0", "text": "Едно от основните правила за безопасност в пътешествията е да се осведомите за законодателството на страната, която се каните да посетите. В безброй туристически форуми има цели страници, посветени на отделните страни, на забранените неща за правене в тях, както и на нещата които не могат да се внасят.   Но докато в някои случаи може да се разминете само с глоба, в други законите са толкова строги, че заради един предмет може да се озовете в затвора. Затова вижте добре следващия списък преди да се отправите в чужбина: Тунис Забранено е да се внася къна. Това явно е свързано с преноса и разпространението на наркотици. Поради същата причина не е препоръчително да се внасят всякакви прахчета, както особено модерния напоследък сух шампоан.     Сингапур и Тайланд Електронни цигари. Ако внесете електронни цигари в Сингапур ви очаква глоба от 10 000 сингапурски долара или 6 месеца затвор. Странното е, че обикновени цигари там се пушат на всяка крачка, в баровете също. В Сингапур е забранен и вносът на дъвки - в миналото сингапурците лепели дъвките по вратите на метрото, което пречело на автоматичната работа на транспортната система, затова била въведена глоба от 300 долара за дъвчене на дъвка.   Нова Зеландия Велосипеди. Интересно е, че в Нова Зеландия е забранено да се внасят велосипеди, защото на гумите им може да залепнат случайно семена на растения, които да изменят природата на този удивителен остров. В Нова Зеландия е забранено още да се се внасят определени породи кучета, както и киви. Кения Найлонови пликове. Всички ползваме найлонови пликчета за опаковането на различни неща, но в Кения за покупката, продажбата и използването на пликчетата ви заплашва глоба от 38 000 долара или 4 години затвор. Така че на границата ще ви се наложи да предадете всички найлонови пликчета, но по-лесно ще ви е въобще да не носите такива.   Швейцария Швейцарски часовници менте. От 2008 година всички имитации на швейцарски часовници подлежат на изземане и унищожение.    Холандия Внимавайте при износа на луковици на цветя - за тях трябва специална документация.", "date": "2019.08.07", "title": "Заради тези пет неща в багажа може да лежите в затвора"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398628-%D0%BC%D1%8A%D0%B6-%D0%B7%D0%B0%D0%BB%D0%BE%D0%B6%D0%B8-%D0%B6%D0%B5%D0%BD%D0%B0-%D1%81%D0%B8-%D0%BD%D0%B0-%D0%BF%D0%BE%D0%BA%D0%B5%D1%80-%D0%B8", "text": "Мъж заложи жена си на покер, а след това позволи на своите приятели да я изнасилят, след като загуби. Твърди се, че мъжът е пристрастен към алкохола и хазарта и е използвал съпругата си като залог, защото свършил парите, пише в. \"Дейли Стар\". Полицията първоначално отказала да приеме жалбата на жертвата, но все пак приели сигнала, когато тя се обърнала към съда, съобщават индийски медии. Съпругът на жената често играел хазарт и пиел с приятелите си Арун и Анил. По време на една от игрите на покер с тях той изгубил всичко и позволил на приятелите си да изнасилят групово жена му. След изнасилването жертвата избягала в дома на вуйчо си. Съпругът ѝ обаче я последвал там с колата си и после ѝ се извинил. Тя се съгласила да се върне у дома с него, но на път към вкъщи той спрял колата, а неговите приятели отново изнасилили жената. Изнасилванията са се случили в Джанпур.", "date": "2019.08.07", "title": "Мъж заложи жена си на покер и..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398629-%D0%B3%D1%80%D0%B0%D1%86%D0%B8%D0%BE%D0%B7%D0%BD%D0%BE-%D0%BE%D1%82%D0%BC%D1%8A%D1%89%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D0%BD%D0%B5%D0%B2%D1%8F%D1%80%D0%B0", "text": "Агата Кристи не беше само автор на възхитителните детективски романи, които хората от цял свят продължават да четат с огромен интерес. Тя бе и жена и от време на време се е сблъсквала с проблемите, с които всяка една представителка на нежния пол се бори. Писателката се омъжва се за Арчибалд Кристи - \"смел военен\" и \"истински полковник\", през 1914 г. Двамата се срещат на вечеря у общи познати. Няколко години след първата им среща идва и предложението му за брак. Агата казва \"да\" и през 1919 г. двамата се сдобиват с момиченце - Розалинда. В очите на всички семейство Кристи изглеждало повече от идеално. Но през 1926 г. започнали проблемите. Убеден, че е женен за модерна жена, мистър Кристи споделя с Агата намерението си да подаде молба за развод.Разбирайки, че мъжът й е влюбен, има интимна връзка с друга жена и възнамерява да узакони тези отношения, писателката била повече от шокирана. На неверния си съпруг не казала нищо, но веднага започнала да действа, и то по много оригинален начин.  ", "date": "2019.08.07", "title": "Грациозно отмъщение заради изневяра"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398630-%D1%82%D1%8F-%D0%B5-%D0%B7%D0%B0%D1%88%D0%B5%D0%BC%D0%B5%D1%82%D1%8F%D0%B2%D0%B0%D1%89%D0%B0", "text": "Приятелката на италианския национал Даниеле Ругани – Микела Персико, може съвсем скоро да развълнува феновете във Висшата лига, ако защитникът на Ювентус осъществи трансфер в Англия това лято. Арсенал проявява засилен интерес към него, а конкуренция на „топчиите“ прави и Уулвърхемптън, който е готов да плати 30 милиона паунда за бранителя, съобщава „Сън“.   Микела е спортен журналист и телевизионен водещ в Италия и освен това владее няколко езика. Зашеметяващата блондинка има половин милион последователи в „Инстаграм“ и е истинска сензация в социалната мрежа, а романсът ѝ с Ругани започнал от „Фейсбук“, въпреки че преди това се видели на тенис мач.                      ", "date": "2019.08.07", "title": "Тя е зашеметяваща..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398631-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D0%B0%D0%B2%D0%B3%D1%83%D1%81%D1%82", "text": "Късмета, ще ви се усмихне толкова широко, че ще започнете да споделяте радостта си дори с конкуренти и завистници. Не бъдете толкова доверчиви и наивни, иначе ще загубите всичко. Има шанс за подобряване на здравето, с помощта на народната медицина. Ако отдавна ви мъчи болка в гърба или краката, тогава спешно трябва да се заемете с решаването на проблема. Очаква ви отличен ден, който ще може да проведете по своя преценка. Основното нещо е да не се страхувата, а да се движите смело напред. Ако вредните навици, усложняват живота ви, тогава се борете с тях. Успешно ще се развиват пътувания до други страни, където необвързаните, може да се запознаят с приятен човек. Ще имате толкова мрачно настроение, че само най-близките хора, ще могат да ви измъкнат от него. Но къде са всички те? Сякаш сте в тъмна и непроходима гора и се чувствате самотни и безполезни. Опитайте, да се отвлечете с домакинска работа или с интересно хоби. Вечерта ви очаква приятно общуване с приятели.   Не е препоръчително днес, да взимате мълниеносни решения, дори ако в живота ви, много зависи от тях. Обстоятелствата през деня могат да се променят по сто пъти, затова бъдете търпеливи и наблюдавайте. Всички финансови операции, трябва да бъдат съгласувани с партньорите или адвокати. Възможни са големи парични загуби, водещи до криза. Днес няма да ви убегне нито един детайл, ще бъдете изключително бдителни и внимателни. Убедителността ще ви помогне във финансовия сектор, а това ще доведе до неочаквани печалби. Пътуването по личен бизнес ще има успех, ако не пропуснете някой нюанс. Не забравяйте да взимате витамини и да спите достатъчно, ако искате да укрепите имунната си система. Препоръчително е да се поставите на мястото на човек, с кого от дълго време сте добри приятели. Спрете да правите битки без правила, това само ще влоши отношенията. Споровете и конфликтите, ще имат отрицателно въздействие върху всички сфери на живота. Особено, ако нервите ви са опънати до край. Вечерта възрастен роднина, ще добави масло в огъня. Ще трябва гордо и упорито да защитавате правата си, освен това в кръга на близки приятели и роднини. Ще имате усещането, че всички са против вас. В действителност, се опитайте да бъдете по-отстъпчиви и разбрани. Ярки събития са възможни на работното място. Може би, ще получите предложение за нова позиция. Очаква ви съдбовен ден, когато ще може да изградите ясен план за действие за бъдещето. Най-важното е, че никой няма да ви пречи, напротив, всички ще ви помагат. Няма да имате проблеми с финансите. Ще получите всичко навреме. Закаляващите процедури, ще са полезни за вашето здраве. Може да посетите спа център-басейн или сауна.   Ще загубите дар слово, когато научи новина за свой колега или приятел. Дори не сте предполагали, какво е замислил. Бъдете твърди и издържливи, в противен случай ще влошите ситуацията. Подписването на печеливш договор, ще ви подтикне към бързи действия. Трябва да инвестирате парите си, за да не сте сред губещите. Не ви очаква идеален ден, но и катаклизми не се очертават. Всичко ще върви гладко и скромно, не променяйте плановете си. Оптимистичното настроение, ще доведе до нови срещи и сключване на договори с важни личности. Социалните събития, отложете за друг ден. Вечерта е по-добре, да прекарате в семейния кръг. Ще искате да промените всичко драматично, но съдбата ще ви подхвърли много изненади. Особено от страна на колектива в работата. Някой нов и неопитен колега, ще си позволи критика по ваш адрес. Уви, всичко това ще се случи пред шефовете. В любовните дела, нищо не пречи да поканите избраника си, на среща или в ресторант.   Не преследвайте идеали, тъй като самите вие, сте далеч от съвършенство. Дори и на работа се опитайте да бъдете по-скромни, особено ако сте в нов колектив. Добре ще се развиват дела, насочени към финансови постижения. Ще бъдете подпомогнати от човек, с когото активно сте комуникирали в интернет. Очаквайте успех и слава.", "date": "2019.08.07", "title": "Дневен хороскоп 7 август"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398632-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B0-%D1%87%D1%83%D0%BC%D0%B0,-%D0%B3%D0%BB%D0%B0%D0%B2%D0%B5%D0%BD-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B8-%D0%B4%D1%80%D1%83%D0%B3%D0%B8-%D0%B3%D0%BB%D0%B0%D0%B2%D0%BE%D0%B1%D0%BE%D0%BB%D0%B8%D1%8F-%D0%B7%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "Премиерът Борисов опита да се измъкне \"тънко\" от най-неприятните теми, които му създават главоболия тези дни: африканската чума по свинете и \"избора\" на главен прокурор. Но няма как да се отърве от отговорност.       Това лято на министър-председателя му се струпаха много главоболия, с които вече явно хич не му се занимава. За известно време даже изглеждаше, че се е укрил. Но няма как - накрая всичко опира до него. Та се наложи да иде лично в Пазарджик, за да увещава собствениците на прасета да си ги изколят. И докато се опитваше да се измъкне „тънко“ (с по 300 лева и едно живо прасе) от кризата с надигащите се протести по селата заради  , реши да отхвърли още една досадна неприятност – кризата около т. нар. избор на главен прокурор и набиращите сила протести по градовете. Както се казва - да мине с един масраф. Искал, ама нямал желание Повод му даде Корнелия Нинова, която го упрекна, че не е наредил на министъра на правосъдието да упражни законовото си правомощие и да внесе втора кандидатура и така не е осигурил състезание за поста. Всъщност, така самата лидерка на БСП се опита да се измъкне „тънко“ от темата, след като дни наред бе упреквана, че си мълчи. Защото проблемът е не толкова в липсата на състезание, колкото в набиващата се на очи  , за когото тя не смее да каже нищо. На това поле управляващи и опозиция от години играят в един отбор, тъй че казаното от лидерката на БСП е не упрек, а удобно подадена топка. Която премиерът пое и отигра. \"Тя каза, че аз съм виновен, че не съм издигнал втори кандидат. Що за глупост? Например да издигна Емил Радев. Предлагам го него. Ами ако го изберат? Какво щеше да се каже след това? Евродепутат от ГЕРБ стана главен прокурор\", обясни премиерът. Както бе казал героят в един телевизионен репортаж: „Исках да гласувам, обаче нямах желание\". Плоска манипулация Даденият пример не е резултат от спонтанно моментно хрумване - дълго време се говореше, че въпросният евродепутат е сред обсъжданите кандидатури. Но това е подробност. Важното е, че поставянето на партийно ангажирани лица на такива постове наистина е грозно и вредно. Тъй че - по принцип премиерът е напълно прав. На практика обаче той пак се опитва да се измъкне „тънко“ от темата. Обяснението му не е нищо повече от дребна манипулация, която разчита на по-неосведомените и невнимателни слушатели. Защото в България има много юристи, които не са членове, депутати и каквото и да било друго на ГЕРБ (или на друга партия) и никога няма да бъдат. И мнозина от тях със сигурност са подходящи за този пост. Което означава: да не са безропотни и безскрупулни изпълнители на поръчки; да не плещят каквото им падне по телевизията и да не ползват похватите и езика на „кафявите“ медии; да не сочат престъпници и врагове на народа и да не заплашват всички, които не ги харесват (или не харесват господарите им); да не се занимават с политика, пропаганда и пи ар; да зачитат достойнството на хората, дори когато са заподозрени за престъпление, и да не държат беззащитни жени по пет часа на улицата, за да ги снимат телевизиите; да не са скарани с фундаментални принципи на правото и демокрацията, като презумпцията за невиновност и разделението на властите. Както и да са: прилични, възпитани, почтени, ерудирани, културни, отлично образовани и професионално подготвени, авторитетни и уважавани, безпристрастни, независими, смели и решителни. Невъзможен избор В България обаче сега е невъзможно  . Още по-малко - избирането ѝ. Системата не би го допуснала в никакъв случай. \"Прокуратурата е независима власт. Аз нямам общо с прокуратурата\", оправдава се премиерът. Той говореше същото и за избора на сегашния главен прокурор. Но ние помним: „Не ми се подсмихвай, ти си го избра“. Вярно, може моментното съотношение на силите зад кулисите да е друго. И не е ясно кой избира днес и чия воля се слуша във ВСС. Както и кой от кого зависи и дали в тази комбинация не е заложена и съдбата на правителството. Но за обществото това няма особено значение, защото крайният резултат ще е един и същ. И част от отговорността при всички случаи ще е на премиера - най-малкото заради провала на съдебната реформа, бетонирал днешната система. Тъй че няма как да се измъкне лесно от досадните неприятности около „избора“ на главен прокурор. Също както и от кризата с чумата по свинете, проспана ловко от подчинените му институции.    ", "date": "2019.08.07", "title": "Африканска чума, главен прокурор и други главоболия за Борисов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398633-%D1%81%D1%82%D1%80%D0%B0%D0%B4%D0%B0%D0%BD%D0%B8%D0%B5-%D0%BD%D0%B0-%D1%81%D0%B2%D0%B5%D1%82%D0%B8%D1%82%D0%B5-%D0%BC%D1%8A%D1%87%D0%B5%D0%BD%D0%B8%D1%86%D0%B8-%D0%BC%D0%B0%D1%80%D0%B8%D0%BD-%D0%B8-%D0%B0%D1%81%D1%82%D0%B5%D1%80%D0%B8%D0%B9", "text": "  В дните на езическите царе Валериан и на неговия син Галиен* в Рим  живял един  честен и добродетелен велможа, на име Астерий , който изповядвал Христовата вяра. Той бил знатен и богат човек и се ползвал с благоразположението на царете. По време на гоненията, които бил повдигнати срещу Христовата Църква, Астерий строго пазел благочестието, без да крие своята вяра в Господа Иисуса Христа. Веднъж, когато се намирал в пределите на Палестина , свети Астерий дошъл в град Кесария Филипова**, известен у финикийците под името Панеади. В този град, населен с идолопоклонници, имало обичай да се извършва езическо празненство близо до извора, изтичащ от планината Панеас. Оттук, предполагат, води началото си и река Иордан.     В деня на този празник принасяната на беса жертва ставала невидима: обитаващият там бяс похищавал жертвата, скривайки я от очите на хората и заслепените от заблуждението си езичници прославяли тази бесовска измама като велико чудо. Христовият раб Астерий, като присъствал на самия бесовски празник, не могъл да не изпита болка в сърцето си заради заблуждението и душевната слепота на прелъстения народ. Той повдигнал очите си към небето, издигнал ръце и с вяра се помолил на Христа Бога да изгони беса, който прелъстявал народа. И бесът на часа бил прогонен от Божията сила, и бесовското чудо се прекратило: всички виждали с очите си жертвата, тя вече не се скривала както по-рано и не ставала невидима. А когато чудото престанало да се извършва, вече не се извършвало и празненството, тъй като езичниците престанали да се събират при изворите. Така молитвата на свети Астерий, съединена с вяра, очистила това място от бесовската сквернота. А неговото страдание за Христа, по Божие усмотрение, станало по следния начин. В другата Кесария - Кесария Палестинска* - живеел един  знатен и богат воин на име Марин,  но той бил още по-благороден чрез вярата си в Христа и още по-богат - чрез добрите си дела. Другарите му в полка го подтиквали да заеме мястото на стотника, което останало свободно след смъртта на заемащия го преди това воин. Докато Марин се готвел да го заеме, друг един войник, който му завиждал и сам желаел да стане стотник, отишъл при съдията Ахеос. Той открил на съдията, че Марин, бидейки християнин, не желае да принася жертви на боговете и на изображенията на царете, а поради това - добавил доносчикът - такъв човек, по силата на римските закони, не трябва да се поставя за стотник. Съдията призовал Марин и го попитал каква вяра изповядва. Като чул от него, че е християнин, му дал три часа, за да размисли: да избере живота или смъртта. За свети Марин имало два пътя: или да принесе езическата жертва и да остане жив, или да умре за изповядването на Христовата вяра. В това време епископът на Кесария Палестинска Тетеик дошъл при Христовия изповедник и го завел в църквата, като му дал душеполезни наставления. След това, като влязъл заедно с него в светия олтар, епископът, посочвайки с ръка светото Евангелие и воинския меч, с който бил въоръжен Марин, казал: - Избери едно от тия две неща, достойни мъжо: или да носиш този меч, за да служиш временно на земния цар, а след смъртта си да получиш вечна погибел, или - да станеш воин на небесния Цар, да положиш душата си за Неговото пресвето Име, което е написано в тази книга, и да царуваш заедно с Него в безкрайните векове. Свети Марин посочил светото Евангелие и с гореща любов го целунал, показвайки, че е готов да отиде на смърт заради Христа. Тогава епископът му казал: - Прилепи се с цялата си душа към Бога и укрепяван от Неговата сила, приеми това, което сам избра за себе си. След това отпуснал свети Марин с думите: - Иди си с мир. Когато свети Марин излизал от църквата, глашатаят стоял при вратите на съда и високо призовавал Марин по име, тъй като трите часа вече били изминали. Като влязъл в съдилището, свети Марин по-безстрашно и отпреди изповядал, че е християнин, пред всички прославил Христовото име и порицал езическото нечестие. Съдията произнесъл смъртна присъда, след което светият мъченик бил изведен извън града и обезглавен. На неговата мъченическа кончина присъствал свети Астерий, който по Божие устроение в това време пристигал в града. След страдалческата смърт на свети Марин, той снел от себе си скъпоценната си одежда и обвил в нея честното тяло и главата на мъченика и като го занесъл на раменете си до определеното място, сам го погребал с чест. Затова и самият той се удостоил с мъченически венец. Нечестивите езичници го заловили и му отсекли главата[30] и по такъв начин свети Астерий, заедно със свети Марин, предстанал в лика на светите мъченици пред небесния Цар - Христа. Това станало при царуването на Галиен, който наследил престола след гибелта на своя баща Валериан. Заради кръвта на множеството християни, която пролял, Валериан бил наказан от Божия гняв: по време на сражение с персите, те удържали победа над римляните и той попаднал в плен на персийския цар Саворий. Отвели го в Персия и там Валериан служел като стъпало на Саворий, когато той се качвал на коня си. При това Валериан не можел да бъде откупен от позорния плен: Саворий не желаел да го размени за никакви съкровища, скъпейки тази слава, че имал възможността да стъпва върху шията на римския цар. След като продължително издевателствал над Валериан, персийският цар накрая заповядал да му одерат кожата пред целия народ и да го посипят със сол. Така зле погинал злият, започвайки вечните мъки още в този живот. Тази гибел на неговия баща уплашила Галиен. Той познал в нея Божието наказание заради безмилостното проливане на християнската кръв. Затова Галиен издал указ за всички области на Римската държава, който нареждал да се прекрати гонението срещу християните и да се разреши на епископите свободно да управляват своите църкви. Но преди указът да достигне в Кесария Палестинска, светите Марин и Астерий приели мъченическа смърт за Христа и влезли в радостта на своя Господ и нашия Владика Иисус Христос, Който царува заедно с Отца и Светия Дух. По молитвите на светите наши отци, Господи Иисусе Христе, Боже наш, помилуй нас.  Амин.  ", "date": "2019.08.07", "title": "Страдание на светите мъченици Марин и Астерий"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398640-7-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "626 г. - Завършва десетдневна аварска обсада на Константинопол, в която участват славяни, прабългари и други народи.     936 г. - Отон I става германски крал.   1316 г. - Йоан XXII е избран за 194-ти римски папа.   1782 г. - Джордж Вашингтон учредява почетния знак за военни заслуги Пурпурно сърце.     1786 г. - Джак Балма и Мишел Пакар покоряват връх Монблан (4807 м.).   1803 г. - Започва първото околосветско плаване на руския мореплавател Иван Крузенщерн.   1819 г. - Освободителната армия начело със Симон Боливар, побеждава испанците и освобождава Богота, столицата на Колумбия.     1865 г. - Тодор Бурмов започва да издава в Цариград вестник „Время\".   1876 г. - В Букурещ Стефан Бобчев започва да издава политическия вестник „Стара планина\".   1877 г. - Руско-турска война (1877-1878): Започва преместването на Главната квартира на руската армия от село Тръстеник (днес град) в село Горна Студена, Търновско.     1908 г. - Основани са Български конституционни клубове в Кратово и Крива паланка.   1913 г. - Във Франция е въведена задължителна тригодишна военна служба.   1924 г. - Приет е Закон за борба със скъпотията, който създава общински комисарства по продоволствието.   1927 г. - Тържествено е открит Мостът на мира над река Ниагара, свързващ САЩ и Канада по шосе.     1941 г. - В Кишиневското еврейско гето са ликвидирани 550 евреи.   1942 г. - Втора световна война: Започва битката между САЩ и Япония за Гуадалканал.   1944 г. - Генерал Дуайт Айзенхауер премества своята щаб-квартира от Лондон в Реймс (Франция).   1947 г. - Завършва плаването през Тихи океан на Kур Хейердал и неговата експедиция на борда на лодката Кон-Тики.     1959 г. - Американският сателит \"Експлорър 6\" е изстрелян от полигона в Кейп Канаверал и става първия спътник, изпратил снимки на Земята.   1960 г. - Фидел Кастро подписва декрет за национализиране на американската собственост в Куба.   1960 г. - Кот д'Ивоар получава независимост от Франция.   1964 - Американският Конгрес приема Тонкинската резолюция, давайки разрешение на Президента Линдън Джонсън за използване на конвенционално оръжие в Югоизточна Азия.     1962 г. - България признава независимостта на Ямайка.   1981 г. - В околоземна орбита е изведен изкуственият спътник Интеркосмос-България-1300.   1987 г. - Президентите на Коста Рика, Гватемала, Салвадор, Никарагуа и Хондурас подписват регионален план за мир.   1990 г. - Министър-председателят Андрей Луканов подава във Великото народно събрание оставката на правителството.     1990 г. - Партията Африкански национален конгрес на Нелсън Мандела прекратява борбата си срещу управлението на белите и започва официални преговори за премахване на системата на апартейд в ЮАР.   1990 - САЩ започват военна операция Пустинен щит от територията на Саудитска Арабия.   1996 г. - НАСА съобщава за открита примитивна форма на живот при изследване на метеорит, паднал на Земята преди 13 000 години.     1998 г. - Извършени са атентати срещу американските посолства в Найроби (Кения), и Дар-ес-Салаам (Танзания), в резултат на които загиват над 224 души, а 4500 са ранени.    ", "date": "2019.08.07", "title": "7 август, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/398634-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BD%D0%B0%D0%B9-%D0%BC%D0%BB%D0%B0%D0%B4%D0%B0%D1%82%D0%B0-%D0%B1%D1%80%D0%B8%D1%82%D0%B0%D0%BD%D0%BA%D0%B0,-%D1%81%D0%BF%D0%B5%D1%87%D0%B5%D0%BB%D0%B8%D0%BB%D0%B0-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0-%D0%BD%D0%BE-%D0%BD%D0%B5-%D0%B1%D0%B8%D0%BB%D0%B0-%D1%89%D0%B0%D1%81%D1%82%D0%BB%D0%B8%D0%B2%D0%B0", "text": "Кали Роджърс, която на 16 години, през 2003 г. стана най-младият човек, спечелил лотарията в Обединеното кралство, прибирайки около 2,1 милиона долара, разказа пред Daily Mirror как това събитие е променило живота й към по-лошо. Жената, която сега е на 32 години, казва, че след като спечелила голямата награда, изхарчила много пари за всякакви луксозни подаръци за семейството и приятелите си, както и за заеми на хора, които така и не ги върнали. Тя също е претърпяла малтретиране от непознати и дори две жени са я нападнали с удари. \"От днес за утре преминах от безгрижно момиче към възрастен човек\", обяснява Роджърс, която смята, че е била твърде млада, за да се справи с натиска внезапно да стане милионер. По това време младата жена е работила за малко над $ 4 на час като асистент в магазин в Рокингтън, родния й град. След като спечелила наградата, тя заживяла с приятеля си и си купили къща. Започнала да харчи пари за ваканции, коли и подаръци. \"Възползваха се от мен заради възрастта ми. Имах много лъжливи отношения\", оплаква се тя. На 21 години двойката преминала през труден момент и Роджърс се опитала да се самоубие, така че й отнели попечителството над двете й деца. Тогава, за да подобри самочувствието си, тя платила над 20 000 долара за операция за увеличаване на гърдите. Въпреки че признава, че е ходила на купони като всяка млада жена, тя отрича да е била наркоман или да е харчила големи суми пари за кокаин, както някои изтъкват. Роджърс обяснява, че и до днес постоянно я питат за спечелената награда от лотарията. „Изпитвам толкова тревожност, когато срещам нови хора или на интервюта за работа\", признава Роджърс, която се притеснява от това, което другите мислят за нея. В момента жената е самотна майка на три деца и работи за около 14 000 долара годишно. Роджърс наема къща за около 600 долара на месец и казва, че никога не е бил толкова щастлива, колкото сега. Затова жената съветва младите хора, ако спечелят лотарията, да пазят богатството си в тайна. Тя дори се е присъединила към петиция до правителството на Обединеното кралство за увеличаване на 18 години на минималната законова възраст за игра на лотарията в страната.", "date": "2019.08.07", "title": "Историята на най-младата британка, спечелила лотарията (но не била щастлива)"}
{"url": "http://www.classa.bg/%D1%81%D0%B2%D1%8F%D1%82/item/398635-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BD%D0%B5%D1%83%D1%82%D1%80%D0%B0%D0%BB%D0%B8%D0%B7%D0%B8%D1%80%D0%B0-%D0%B4%D0%B2%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B0,-%D0%BD%D0%B0%D1%82%D0%BE%D0%B2%D0%B0%D1%80%D0%B5%D0%BD%D0%B8-%D1%81-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%BE%D1%82-%D0%BA%D0%BE%D0%BB%D1%83%D0%BC%D0%B1%D0%B8%D1%8F", "text": "Правителството на Венецуела съобщи, че два самолета, натоварени с наркотици, идващи от Колумбия, които се опитвали да преминат през нейното въздушно пространство, са били неутрализирани. Комплексното командване на аерокосмическата отбрана (Codai) съобщи чрез своя акаунт в Twitter, че е деактивирало двойката леки самолети „следвайки протоколите и в съответствие със закона\". От своя страна Стратегическото оперативно командване на националните въоръжени сили (CEO FANB) написа в социалната мрежа, че южноамериканската страна има „мощна аеро-космическа система за отбрана за да защитава венецуелците от всякаква външна заплаха\". В латиноамериканската държава през 2012 г. беше приет Закон за контрол на интегралната защита на въздушното пространство, който установява \"прилагането на прихващане, убеждаване и обезвреждане на самолети и други обекти, които нарушават въздушното пространство \". Между 2017 и 2018 г. общественото министерство на Венецуела съобщи, че са иззети 23 самолета, за които се твърди, че са използвани за трафик на незаконни вещества.   Венецуела споделя повече от 2000 километра граница с Колумбия, която произвежда 70% от консумирания кокаин в света, според Световния доклад за наркотиците на ООН, публикуван тази година.", "date": "2019.08.07", "title": "Венецуела неутрализира два самолета, натоварени с наркотици от Колумбия"}
