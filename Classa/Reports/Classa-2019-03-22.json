{"url": "http://www.classa.bg/%D1%81%D0%B2%D1%8F%D1%82/item/393830-%D1%84%D0%B1%D1%80-%D1%81%D0%B5-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D0%B8-%D0%BA%D1%8A%D0%BC-%D0%BD%D0%B0%D0%BA%D0%B0%D0%B7%D0%B0%D1%82%D0%B5%D0%BB%D0%BD%D0%BE%D1%82%D0%BE-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%B7%D0%B0-%D1%81%D0%B5%D1%80%D1%82%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-boeing-737-max", "text": "ФБР се присъедини към наказателното разследване за сертифицирането на Боинг 737 Макс, след двата инцидента, претърпени от тези модели самолети от октомври насам, съобщава Seattle Times. Акциите на компанията производител са паднали, след като е било съобщено, че ФБР ще проучи процеса на сертифициране на новия самолет, чрез който е дадена зелена светлина за безопасност на самолета. През последните дни авиокомпаниите и властите по света спряха използването на Boeing 737 MAX 8, докато американското министерство на транспорта е поръчало одит на процеса на сертифициране на този модел самолет. От анонимни засега източници изтече информацията, че Федералната авио асоциация на САЩ е поръчала оценката за безопасност на самия производител Боинг – нещо колкото нечувано, толкова и недопустимо. На 10 март самолет „Боинг 737 MAX 8\" се разби само шест минути след излитането от летището в Адис Абеба, столицата на Етиопия, убивайки 157-те души на борда. Инцидентът се случи по-малко от пет месеца след въздушната катастрофа на друг Boeing 737 MAX 8 на Lion Air, който се разби край бреговете на Индонезия с 189 души на борда.", "date": "2019.03.22", "title": "ФБР се присъедини към наказателното разследване за сертифицирането на Boeing 737 Max"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393824-%D0%B4%D0%BE%D0%BA%D0%B0%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D1%80%D1%83%D0%BF%D0%B0-%D0%BF%D1%80%D0%B8%D1%81%D1%8A%D0%B4%D0%B8-%D0%B7%D0%B0%D1%80%D0%B0%D0%B4%D0%B8-%D1%86%D0%B2%D0%B5%D1%82%D0%B0%D0%BD%D0%BE%D0%B2,-%D1%82%D0%BE%D0%B9-%D1%82%D1%80%D1%83%D0%BF%D0%B0-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B8", "text": "\"Докато България трупа присъди заради некомпетентността на Цветан Цветанов и неговите ПР акции като министър, той трупа апартаменти\". Това каза народният представител от ПГ на \"БСП за България\" Стоян Мирчев пред Нова телевизия.     Той добави, че при закупуването на новия апартамент на Цветан Цветанов имаме разлика от над 1 млн. лв. Мирчев припомни, че той дава малко над 600 евро за квадрат, а в тази сграда 1 кв. м. струва над 2600 евро. \"При тази измама за над 1 млн. лв. държавният бюджет е ощетен с над 200 000 лв. от ДДС. Тук говорим за финансови и данъчни измами. Нека не забравяме, че според доклада на ЕС 2/3 от сигналите, които са срещу управляващите в държавата се потулват. Това е паралелната държава\", заяви Стоян Мирчев. Народният представител коментира още, че докато текат скандалите около Цветан Цветанов, забравяме за опита да се съсипят пенсионерите, скандала с парите за медицинските сестри, които така и не дойдоха, скандала с Шабленското езеро, скандала с мюфтийството. \"Човекът, който навремето оправда Цветанов за двата апартамента, в момента е депутат от ГЕРБ.\", припомни още Мирчев. Той заяви, че това обсебване на държавата води до преяждане с корупционни пари. \"Премиерът Борисов каза, че ще светне синята лампа, ако има дори съмнения за корупция. Какво ще светне сега срещу неговия заместник, защото това, което плаши ГЕРБ е, че без Цветанов няма да могат да манипулират изборите\", коментира още народният представител от БСП. \"Добре помня, че с \"Артекс\" имаше скандал, защото искаше да строи сграда на 17 етажа в \"Лозенец\", а държавата изведнъж й разреши двойно повече\", припомни Стоян Мирчев. Той добави, че управляващите продължават да трупат скандали и припомни някои от тях - скандалът с оградата на границата, Кум гейт, скандала с жилището на Владислав Горанов. Мирчев заяви още, че това показва, че корупцията е типична за управляващите у нас в момента, защото в България бизнесът се дължи на еврофондовете, които се държат от управляващите, а от 10 години това са ГЕРБ.     \"Те унищожиха административния капацитет на страната и способстваха корупцията да се превърне в икономическа сила. Най-накрая тази корупционна организация - ГЕРБ трябва да напусне управлението на държавата\", заключи Мирчев.", "date": "2019.03.22", "title": "Докато България трупа присъди заради Цветанов, той трупа апартаменти"}
{"url": "http://www.classa.bg/%D1%81%D0%B2%D1%8F%D1%82/item/393825-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B0%D1%82%D0%B0-%D0%BD%D0%B0-%D0%BD%D0%B0%D0%BF%D0%B8%D1%82%D0%BA%D0%B8%D1%82%D0%B5-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D1%80%D0%B8%D1%81%D0%BA%D0%B0-%D0%BE%D1%82-%D1%80%D0%B0%D0%BA-%D0%BD%D0%B0-%D1%85%D1%80%D0%B0%D0%BD%D0%BE%D0%BF%D1%80%D0%BE%D0%B2%D0%BE%D0%B4%D0%B0", "text": "Учени от Университета за медицински науки в Техеран (Иран) предоставиха нови доказателства за връзката между консумацията на топли напитки и рака на хранопровода, в проучване, публикувано в сряда. Изследователите открили, че хората, които пият напитки с температура над 60 градуса по Целзий, увеличават риска от заболяване с 90%. За първи път изследване определя температурата на напитките, свързана с рака на хранопровода. В проучването са участвали повече от 50 000 души на възраст от 40 до 75 години, които са били анализирани за около десетилетие в персийската страна. След проследяването били идентифицирани 317 нови случая на този вид карцином, свързани с дневната консумация на 700 милилитра чай при температура над 60 градуса, за разлика от тези, които го пиели по-студен. „Много хора обичат да пият чай, кафе или други топли напитки, но според нашия доклад пиенето на много горещ чай може да увеличи риска от рак на хранопровода и затова е препоръчително да изчакате, докато напитките се охладят, преди да ги погълнете\", увери редакторът на изданието Фархад Ислами. В тази връзка, няколко учени предполагат, че поставянето на 10 милилитра студено мляко в горещите напитки може да помогне за предотвратяване на смъртоносна болест чрез намаляване на температурата. За Андрю Шаръкс, професор в университета в Манчестър, този навик на някои западни общества видимо се отразява в по-ниската честота на този вид рак, пише The Telegraph. Американското раково общество заявява, че това състояние е по-често при мъжете, отколкото при жените. Освен това той посочи, че употребата на цигари, пури, тръби и тютюн за дъвчене, е друг важен рисков фактор за развитието на болестта.", "date": "2019.03.22", "title": "Температурата на напитките увеличава риска от рак на хранопровода"}
{"url": "http://www.classa.bg/%D1%81%D0%B2%D1%8F%D1%82/item/393826-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8-%D0%BE%D1%82%D0%BA%D1%80%D0%B0%D0%B4%D0%BD%D0%B0%D0%BB%D0%B8-%D0%BE%D0%B1%D0%BE%D1%80%D1%83%D0%B4%D0%B2%D0%B0%D0%BD%D0%B5-%D0%B7%D0%B0-780-000-%D0%B4%D0%BE%D0%BB%D0%B0%D1%80%D0%B0", "text": "Афганистанските сили за сигурност са задържали финансирани от САЩ подизпълнители, заключвали ги в контейнери и конфискували оборудване на стойност почти $ 800 000 в периода между август 2011 г. и ноември 2013 г. според нов доклад на Службата на специалния инспектор за възстановяване на Афганистан (SIGAR) за Конгреса на САЩ. Документът разкрива честите случаи на грабеж и злоупотреба от страна на военните, срещу афганистански персонал, нает по три споразумения на инженерния корпус на американската армия да извършва инфраструктурни и поддържащи дейности във военни съоръжения в Афганистан. Според SIGAR, подизпълнителите често са били принудени да извършват работа извън обхвата на договорите. Също така афганистанските отбранителни сили са конфискували оборудване на стойност около 780 000 долара, твърдейки, че след като се намира в афганистански военни бази, сега то принадлежи на тях. Представителят на един от подизпълнителите съобщи, че неговият екип е \"държан на мушка и заключен в контейнери за дълги часове\". Общо от 296 инцидента, регистрирани между август 2011 г. и ноември 2013 г., 71 са свързани със злоупотреби, заплахи и сплашване на наетите служители, информира докладът.", "date": "2019.03.22", "title": "Афганистанските войски откраднали оборудване за 780 000 долара"}
{"url": "http://www.classa.bg/%D1%81%D0%B2%D1%8F%D1%82/item/393827-%D0%BC%D1%80%D0%B5%D0%B6%D0%B8%D1%82%D0%B5-%D1%81%D0%B5-%D0%BF%D1%80%D0%B8%D1%81%D0%BC%D0%B8%D0%B2%D0%B0%D1%82-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%82%D1%80%D1%8A%D0%BC%D0%BF-%D0%B8-%D0%B1%D0%BE%D0%BB%D1%81%D0%BE%D0%BD%D0%B0%D1%80%D0%BE", "text": "Американският президент Доналд Тръмп и бразилският му колега, Жаир Болсонаро, се срещнаха във вторник за първи път във Вашингтон, където укрепиха своя консервативен съюз и решимостта си да \"сложат край на социализма\". Посещението със силен символичен характер беше приключено с няколко конкретни споразумения. Двамата лидери се опитаха да покажат добрата си синтония, като в изказванията им изобилстваха думи на възхищение, комплименти и благодарности. Докато Болсонаро и Тръмп укрепваха връзките си, в социалните мрежи избухна буря от реакции, която бързо се превърна в традиционните две противоположни тенденции - „за\" и „против\". Потребителите изразиха недоволството си от подкрепата на Болсонаро за проекта на Тръмп за изграждане на стена на границата с Мексико, за да се спре имиграцията. Мнозина критикуваха бразилското правителство за публикувания указ, с който се елиминират визите за американските туристи, като тази мярка се оказа не реципрочна. \"Реципрочността е основен принцип на дипломацията, така че освобождаването на американските туристи от визи без реципрочност, не създава съюз, само ставаме покорни и ласкателни\", каза бразилският депутат Марсело Фрейксо. Темата за визите беше широко осмивана в мрежите. В един туит двамата президенти си говорят: \"Може да влезете, когато пожелаете,\" казва Болсонаро. „А вие - не\" отговаря Тръмп. \"Болсонаро скоро ще оближе ботушите на Тръмп и може би ще предаде Бразилия, направо епична среща\", изръмжа един интернавт. В друг туит, Тръмп държи плакат, който гласи „Бразилия над нищо\" - иронично позоваване на лозунга на кампанията на бразилския президент: „Бразилия пред всички, Бог над всичко\". Обмяната на екипи на националните отбори беше друга тема. Болсонаро подари на американския президент фланелка на бразилския отбор, на която се чете \"Тръмп\" и номер \"10\", който принадлежи на легендарния Пеле. Тръмп върна жеста, подарявайки на бразилеца подобна фланелка, но с добавено името на Болсонаро по „елементарен\" начин. „Тръмп даде на Болсонаро домашна тениска, с прикрепен надпис на хартия\" каза гневен интернавт. Подкрепа за посещението също не липсваше. \"Велик ден\", \"Две обединени страни\", \"Ние сме водещи\", бяха само част от многото послания от потребителите, които показваха удовлетворението си от добрите отношения между двамата лидери.", "date": "2019.03.22", "title": "Мрежите се присмиват на срещата между Тръмп и Болсонаро"}
{"url": "http://www.classa.bg/%D1%81%D0%B2%D1%8F%D1%82/item/393828-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%85%D0%B0-%D0%B1%D0%BE%D0%B4%D0%BB%D0%B8%D0%B2%D0%B0-%D1%82%D0%B5%D0%BB-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE-%D0%B8-%D1%8F-%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%B2-%D1%82%D0%B8%D1%85%D1%83%D0%B0%D0%BD%D0%B0", "text": "Американският президент Доналд Тръмп разпореди укрепването на оградата за сигурност, която разделя Сан Диего, Калифорния, от мексиканския град Тихуана през миналия ноември. Целта беше да се предотврати влизането на керваните мигранти от Централна Америка. Въпреки това, част от инсталираната бодлива тел бе открадната и има вече друга съдба. Престъпниците откъснали цели участъци от оградата и ги продали на жителите на квартал Колония Либертад в Тихуана, които искат да защитят домовете си. \"Ние научихме за кражбата от американските власти, които са ни помолили за помощ чрез персонала за свръзка\", казва Марко Антонио Сотомайор Амескуа, секретар на общинската обществена сигурност на Тихуана. Той добави, че патрулите се опитват да избегнат по-нататъшни грабежи, но не винаги успяват, защото докато полицията пристигне в района, крадците вече са избягали. Що се отнася до местоназначението бодливата тел, местните медии твърдят, че тя е била продадена на ниска цена и закупена от жителите на района, за да я инсталират по периметъра на техните домове. Въпреки че не са успели да предотвратят кражбата, от отдела за свръзка по границите на Тихуана заявиха, че има 15 - 20 заподозрени, които са били арестувани. \"По-голямата част от тях са били депортирани от САЩ, те са хора, които имат проблеми с наркотиците и живеят главно на улицата\".", "date": "2019.03.22", "title": "Откраднаха бодлива тел по границата с Мексико и я продадоха в Тихуана"}
{"url": "http://www.classa.bg/%D1%81%D0%B2%D1%8F%D1%82/item/393829-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%B0%D1%87%D0%B8-b-52-%D0%BD%D0%B0-%D1%81%D0%B0%D1%89-%D0%B8%D0%B7%D0%BF%D1%8A%D0%BB%D0%BD%D0%B8%D1%85%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%BC%D0%B8%D1%81%D0%B8%D0%B8-%D0%B2-%D0%B5%D0%B2%D1%80%D0%BE%D0%BF%D0%B0", "text": "Далекообхватни бомбардировачи B-52 Stratofortress проведоха тази седмица няколко мисии за обучение в Европа, за да демонстрират по \"ясен и видим\" начин ангажимента на Вашингтон към регионалната сигурност, според военновъздушните сили на страната. Група от тези самолети пристигнаха от базата Барксдейл (Луизиана) в базата Феърфорд (Обединеното кралство) в края на миналата седмица. В понеделник четири Б-52 \"извършиха полети до няколко места в Европа\", включително Норвежко море, Балтийско море (Естония) и Средиземно море (Гърция), се казва в изявление на ВВС. Целта на тези полети бе \"да се запознаят членовете на екипажите с театъра на операциите и да се демонстрира ангажираността на САЩ към съюзниците и партньорите\", се казва в изявлението, като се добавя, че стратегическото командване на САЩ \"редовно оценява подготовката на своите сили, за да гарантира, че може да изпълни своите ангажименти за сигурност.\" \"Стратегическите мисии на бомбардировачите подобряват подготовката и обучението, необходими за реагиране на всяка криза или потенциално предизвикателство по света\", уточни ВВС. В друго изявление военновъздушните сили съобщиха, че бомбардировачите провеждат тренировъчни полети в Балтийско море и в Полша \"като ясна и видима демонстрация на ангажимента на САЩ към регионалната сигурност\". Тези мисии са били \"тясно координирани\" с правителствата на съответните държави и с подразделенията \"Подсилена мисия за напреднало присъствие\" на НАТО там, казаха американските военни. Бе съобщено и за \"координираните мисии\" на бомбардировачите В-52 от въздушната база Андерсен в Индо-Тихоокеанския регион и Европа. В рамките на тези обучения бомбардировачите прелетяха на север до район източно от руския полуостров Камчатка. \"Като цяло полетите от Индо-Тихоокеанския регион и Европа показаха ангажимента на САЩ към съюзниците и партньорите чрез глобалната ангажираност на военните сили\", подчертаха военновъздушните сили. От своя страна, CNN отбелязва, че полетите на американски стратегически бомбардировачи в региона се стремят да изпратят \"силно послание\" към Москва по повод петата годишнина от обединението на Крим с Русия. Москва предупреди тази седмица, че групировката на руските войски в Крим \"непрекъснато се засилва и няма да даде никаква възможност на потенциален враг\".", "date": "2019.03.22", "title": "Стратегически бомбардировачи B-52 на САЩ изпълниха няколко мисии в Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393821-%D0%B8%D0%BD%D1%82%D0%B5%D1%80%D0%BF%D0%BE%D0%BB-%D0%B0%D0%BD%D1%83%D0%BB%D0%B8%D1%80%D0%B0-%D0%B1%D1%8E%D0%BB%D0%B5%D1%82%D0%B8%D0%BD%D0%B8%D1%82%D0%B5-%D1%81%D1%80%D0%B5%D1%89%D1%83-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%B8-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2", "text": "Бих искал да информирам българската общественост, че след разследване, Централата на Интерпол анулира бюлетините, издадени срещу съпругата ми и дъщеря ни от българската прокуратура. Това написа в блога си банкерът Цветан Василев.     Централата на Интерпол е установила, че международните заповеди за арест са издадени в нарушение на Правилника на организацията, тъй като няма данни за престъпление. Решението е взето на редовно заседание на Комисията за контрол на информацията към Централата на Интерпол през януари 2019 г. Напомням, че през 2017 г. българската прокуратура повдигна нелепи обвинения срещу съпругата ми и дъщеря ни и им издаде бюлетини на Интерпол с единствената цел да репресира семейството ми. Централата на Интерпол обаче прецени, че съшитите с бели конци обвинения, които противоречат на основни постулати на правото, не могат да са основание за бюлетина на Интерпол.     Решението на Централата на Интерпол е тежка присъда за поръчковата прокуратура на България. Прокурорските злоупотреби с право и системни нарушения на човешките права вече не само са известни на международната общност, но и наредиха България като нарушител на Правилника на Интерпол до страни като Русия, Казахстан и Турция. За съжаление, българската прокуратура няма да си вземе поука, нито пък ще има последствия в България за прокурорите, които са злоупотребили с право. Това явно е национална политика. Централата на Интерпол в момента разследва и законността на бюлетината издадена срещу мен, което допълнително изнервя българската прокуратура. До нас достигнаха новини за подготовка на нови изстъпления срещу семейството ми в стил „вендета“, който е типичен за прокуратурата.     Междувременно, в опит да влияе на делото „КТБ“, статуквото стовари гнева си върху невинни хора. Свидетели по делото КТБ бяха арестувани на база на скалъпени обвинения и са в ареста заради зависимостите на прокуратурата и съда. Очевидно е, че за специализирания съд липсата на каквито и да било доказателства, както и очеизвадно изфабрикуваните и фалшифицирани от прокуратурата и тяхното мекере Лазов „документи”, са нещо съвсем нормално. Жалко е, че обществото показва отблъскваща незаинтересованост към този случай — никой не е застрахован, че няма да е следващият на мушка на властта. Въпреки всичко, вярвам, че времето на мафията изтича — истината е като шило и си намира път, независимо в какъв чувал е задушена и колко е затегнат той.", "date": "2019.03.22", "title": "Интерпол анулира бюлетините срещу съпругата и дъщерята на Цветан Василев"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393822-%D0%BA%D0%B0%D0%BA-%D1%82%D0%B5%D0%BC%D0%B5%D0%BD%D1%83%D0%B6%D0%BA%D0%B0-%D0%BF%D0%B5%D1%82%D0%BA%D0%BE%D0%B2%D0%B0-%D0%B7%D0%B0%D0%BF%D0%BE%D0%B2%D1%8F%D0%B4%D0%B0-%D0%B4%D0%B0-%D1%80%D0%BE%D0%B1%D1%83%D0%B2%D0%B0%D0%BC%D0%B5-%D0%BD%D0%B0-%D0%B0%D1%85%D0%BC%D0%B5%D0%B4-%D0%B4%D0%BE%D0%B3%D0%B0%D0%BD", "text": "За първи път, единствено и само тук оригиналната заповед на министър Теменужка Петкова от преди точно една година, с която тя заповядва да се увеличи т.нар. студен резерв от тогавашните 500 Мега-Вата, средно годишно, на 650 МВт. По този начин тя подарява наши около 27 милиона лева на новия собственик на ТЕЦ “Варна” Ахмед Доган. За по-добър преглед и прочит на страниците от заповедта кликайте с мишката върху снимките, ако трябва и два пъти:     Законът НЕ Е основание за увеличаването на студения резерв. Той е основание (със съмнителна стойност) да има такъв и след като през предходния регулаторен период е бил 500 МВт остава единственото “предвид писмо … на ЕСО”. Значи Теменужка Петкова е готова да подпише безкритично и без независима странична проверка всяко искане на ЕСО? Остава да разберем един ден, какви са били съображенията и основанията на ЕСО да поиска увеличаване на резерва. Междувременно няма абсолютно никакви доказателства или намеци даже, че поне ЕДИН МВт от скъпия студен резерв е бил реално включен в работа, през настоящия регулаторен период поне един час. Копието от оригиналната заповед, което виждате по-горе е придобито на основание Закона за достъп до обществена информация, след подадено заявление от мен и още един буден гражданин.     ЛЮБОПИТЕН МОМЕНТ! Елементарни математически пресмятания показват, че заповедта на министъра не е била изпълнена. Средно претегления годишен студен резерв, според търговете проведени от ЕСО е 644 МВт. След редовно проведените търгове той е даже 630 МВт., но в късната есен на 2018-та някой се сеща и се провежда извънреден търг, който приближава заповяданото от министъра. Основни лапачи на десетките милиони от тази схема са Христо Ковачки и Ахмед Доган, а сметката я плащаме всички ние, през цената на тока.  ", "date": "2019.03.22", "title": "Как Теменужка Петкова заповяда да робуваме на Ахмед Доган"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393823-%D1%80%D0%B0%D1%88%D0%B8%D0%B4%D0%BE%D0%B2-%D0%BA%D1%8A%D0%BC-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%B7%D0%B0%D1%89%D0%BE-%D0%B4%D0%B0-%D0%B2%D0%B8-%D0%B4%D0%B0%D0%B2%D0%B0%D0%BC-%D0%BE%D0%B1%D1%8F%D1%81%D0%BD%D0%B5%D0%BD%D0%B8%D1%8F-%D0%B7%D0%B0-%D0%BF%D0%B0%D1%80%D0%B8%D1%82%D0%B5-%D1%81%D0%B8", "text": "В кулоарите на парламента Вежди Рашидов, и Цветан Цветанов обясниха имотното си положение. Рашидов каза, че е декларирал всичко до стотинка. „Вчера имах позиция, 900 евро не са непазарна цена. Проверете пазара, каквото искам, това ще си правя с парите, откъде накъде ще ви давам обяснение”, каза Рашидов. „Има закони, които са спазени, има замяна, която съответства на българското законодателство, има доплащане плюс 100 000 лева съм доплатил да се нанеса в това жилище, не са преференциални цени, аз не знам на какви цени продават „Артекс”, каза Цветан Цветанов.     По повод зам.-министъра на спорта Ваня Колева, която също се оказа с апартамент в луксозната сграда, Цветанов, който й е кум, заяви, че мъжът на Колева е осми на световното по колоездене и има хубав бизнес. Обясненията му срещнаха реакция от коалиционния партньор „Атака”. „Все едно виждам „Кисинджър” 70-те години, совалките в Китай, плюс за апартаментите, не знам, не търгувам, но ако намерите нещо евтино и изгодно, 600 евро са ми много, но нещо ако има за 52 лева и 33 стотинки, продължавам да живея под наем, а малкият расте”, каза Волен Сидеров. „Има си органи, има си структури, нека се провери, нали затова са създадени, да проверяват нашите декларации. Дали е морално, или не – аз не съм морален съдник”, каза Хамид Хамид. В писмена позиция от БСП обявиха, че \"настояват Борисов да наруши мълчанието си и да изпълни заканата си, че няма да търпи съмнения за корупция около себе си\".", "date": "2019.03.22", "title": "Рашидов към журналисти: Защо да ви давам обяснения за парите си"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/393820-%D1%81%D1%82%D0%B0%D0%BD%D0%B8-%D0%B7%D0%B0-%D1%81%D0%BC%D1%8F%D1%85", "text": "Всичко започна с много надежда и оптимизъм, чак необичайни за леко мрачната БНТ. \"Стани богат\" се завърна - този път в ефира на обществената телевизия и с водещ - Михаил Билалов. И на пръв поглед предаването потръгна добре и обещаваше зрелище за по-интелигентната публика. Е, вярно, че имаше една участничка, която реши, че Анкара е столицата на Гърция, а изкуственият интелект е измислен за онези, които по природа си нямат собствен, но го приехме като бъг в Матрицата или пропуск при подбора. Може пък и да се беше притеснило момичето.     Постепенно обаче нещата започнаха да се влошават, докато стигнат до сегашната трагикомедия... Ако си пуснете БНТ в делничен ден от 19 часа, ще се убедите, че една част от участниците в предаването страдат от остри интелектуални дефицити, смятат, че бирата се пие топла и че слънцето изгрява от запад. Въпрос за 200 лева - коя игра НЕ е настолна? Имате четири отговора - монополи, шах, табла и \"стражари и апаши\". Примерно. Гостът смело залага на \"монополи\", личи си как Билалов псува на ум, публиката се кикоти. Следва жокер \"Обади се на приятел\". От 30-те секунди зададено време приятелят разсъждава безмълвно 27, след което казва, че според него май е \"стражари и апаши\", но не е сигурен и не иска да го подведе (за да не яде бой после). Водещият бърза да маркира, иначе няма да му се види краят скоро. Продължаваме напред! Въпрос за 500 лева - кой от изброените продукти не влиза в състава на таратора. Кисело мляко. Краставици. Копър. Домати. Жокер - помощ от публиката. 98% от присъстващите в студиото гласуват за доматите. Следва напоителен размисъл и съспенс, след което участникът все пак маркира \"Домати\"... така в шеги и закачки тези състезатели понякога стигат доста напред, докато клетият зрител пред телевизора недоумява какво се случва. За сметка на това по-интелигентните гости обикновено стигат до има-няма втора сигурна сума и то защото още преди да са седнали на \"стола на богатството\", вече ги питат как се е казвал последният индиански вожд, който е бил едновременно дюстабанлия и астматик. Ако IQ-то на даден гост надвишава 120, попада на въпросите, на които може да отговори само Димо Падалски в \"Минута е много\". Не знаете как се нарича войната между Хабсбургската монархия и Съединените провинции? Нямате си и идея кокошката или лъвът имат повече хромозоми? Никога не сте чували за \"папския меридиан\"? Ами, стойте си вкъщи тогава! Въпросите за най-високите суми сигурно ще изискват намесата на извънземен разум, поради липса на земен, който да може да отговори на толкова сложни загадки. А може да въведат четвърти жокер - помощ от Стойчо Керев (онзи с \"Новото познание\"). Общото между двете описани по-горе породи участници е, че най-накрая винаги са от губещата страна и по-скоро стават за смях, отколкото да стават богати. Едните - с липсата си на елементарни познания, а другите - заради наивния си ентусиазъм, че могат да надхитрят играта.", "date": "2019.03.22", "title": "\"Стани за смях\""}
{"url": "http://www.classa.bg/%D1%81%D0%B2%D1%8F%D1%82/item/393812-%D0%B5%D1%81-%D1%80%D0%B5%D0%B0%D0%B3%D0%B8%D1%80%D0%B0-%D0%BD%D0%B0-%D0%BE%D0%B1%D1%8F%D0%B2%D0%B5%D0%BD%D0%B0%D1%82%D0%B0-%D0%BE%D1%82-%D0%BD%D0%B0%D0%B7%D0%B0%D1%80%D0%B1%D0%B0%D0%B5%D0%B2", "text": "След изявлението на президента на Казахстан Нурсултан Назарбаев за оставката, в Европейския съюз очакват плавен преход на властта в републиката в съответствие с конституцията, заяви представител на ЕС. Според него Назарбаев „изигра важна роля в развитието на сътрудничеството както на регионално, така и на световно равнище”.     „Като президент на Казахстан от почти 30 години, Назарбаев насърчава реформите за модернизация, включително конституционните. Назарбаев изигра важна роля в развитието на сътрудничеството както на регионално, така и на световно равнище, като особено се наблегна на насърчаването на мира, стабилността и сигурността”, заяви представителят на ЕС. Той също така подчерта, че „Казахстан остава един от ключовите партньори на ЕС в региона”. На 19 март Назарбаев, който ръководи Казахстан почти 30 години, обяви оставката си. В същия ден Назарбаев проведе телефонни разговори с руския президент Владимир Путин и с президента на Беларус Александър Лукашенко.     Наследникът на Назарбаев е председателят на Сената на Казахстан Касим-Жомар Токаев. В същото време самият Назарбаев ще остане начело на Съвета за сигурност на републиката.", "date": "2019.03.22", "title": "ЕС реагира на обявената от Назарбаев"}
{"url": "http://www.classa.bg/%D1%81%D0%B2%D1%8F%D1%82/item/393813-%C2%AB%D0%BD%D0%B0%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D1%83%D1%82%D0%B8%D0%BD%C2%BB-%D0%BD%D0%B0-%D1%81%D0%B5%D0%B2%D0%B5%D1%80", "text": "В света с пълна сила се разгръща борбата за Северния полюс, и това носи не само символично значение, пише Jyllands-Posten. И Дания и Канада, и Русия претендират за участъци от Северния ледовит океан, а техните заявки често \"са в конфликт\" помежду си, се казва в статията. Според автора \"настъплението\" на Русия и Китай в Арктика се отразява и върху значението на Дания за региона.     Тези дни ООН взема решение, на което всеки гражданин на Дания трябва да обърне специално внимание, защото може сериозно да повлияе на плановете за значително разширяване на Обединеното кралство (съюз между континентална Дания, Фарьорските острови и Гренландия), отбелязва Jyllands-Posten. Това решение се отнася до претенциите на Русия към морското дъно в района на Северния полюс, а руските претенции са в противоречие с исканията на Дания, се подчертава в статията. И Дания, и Канада, и Русия претендират за участъци на Северния ледовит океан и техните заявки са отчасти в конфликт помежду си, обяснява авторът. По-специално, през декември 2014 г. Дания и Гренландия обявиха пред ООН, че претендират за морското дъно на Северния полюс - освен това, размерът на въпросната територия надвишава територията на самата Дания 20 пъти, се казва в статията. Русия активно увеличава своето въоръжение в Арктика и около нея, както и разширява своите заявки по отношение на територията около Северния полюс, пише Jyllands-Posten. При това руските искания се пресичат с датските, които според автора имат  , но в същото време датското заявление включва и самия Северния полюс.   отбелязва статията. Цялата борба, както вярва авторът, наподобява митичното преследване на светия Граал:   Според него, този животрептящ въпрос трябва да бъде засегнат от датските власти дори в училищните дебати, за да привлече по-младото поколение за решаване на проблема:      Русия се дразни от това, че исканията на Дания се отнасят до територията близо до руското крайбрежие и този въпрос вече е придобил политически характер за Москва, подчертава статията.   пише Jyllands-Posten. Експлоатацията на недрата е не само тясно свързана със силовите структури на бъдещето, но и важен въпрос за сигурността и икономическото развитие, пояснява авторът. Не трябва да забравяме, че търговският транспорт е в основата на международната търговия, при това 90% от световната търговия се извършва по море. По-специално, китайската икономика зависи до голяма степен от външната търговия и почти половината от доставките минават по море, което също обяснява интереса му към Арктика, се казва в статията. , отбелязва авторът. Северозападният проход осигурява бърз достъп до пазарите в Северна Америка и Европа, съкращавайки маршрута от Шанхай до Ню Йорк с цяла седмица. Според автора, сблъсъкът на икономически и политически интереси води до факта, че борбата за Северния полюс навлиза в нова фаза, а Дания не трябва да изпуска своя шанс:  . заключава Jyllands-Posten.", "date": "2019.03.22", "title": "«Настъплението на Путин» на Север"}
{"url": "http://www.classa.bg/%D1%81%D0%B2%D1%8F%D1%82/item/393814-%D0%B5%D1%81-%D0%B4%D0%B0%D0%B4%D0%B5-%D0%BE%D1%82%D1%81%D1%80%D0%BE%D1%87%D0%BA%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B4%D0%BE-22-%D0%BC%D0%B0%D0%B9", "text": "В случай на трети провал на гласуването на сделката, до края на март ЕС ще свика нова среща на върха за окончателно решение за по-нататъшните действия на Общността Европейският съюз даде на Великобритания срок до 22 май за излизане от структурите на Общността, предава телевизионният канал Sky News, цитиран от Агенция \"Фокус\".    Съответното решение е взето в рамките на срещата на държавните и правителствените лидери на ЕС в Брюксел, става ясно от проектозаявлението, текстът на което вече бе разпространен сред средствата за масова информация.  Очаква се по-късно тази вечер министър-председателят на Обединеното кралство Тереза Мей да направи официално изявление, в което да представи резултатите от първия ден на срещата в Брюксел.    Според ТАСС ЕС ще се съгласи да „отложи излизането на Великобритания от Общността до 22 май“, но само при условие, че „британският парламент утвърди съгласуваното с Брюксел споразумение“ за Брекзит, разкрива източник на руската информационна агенция TACC от Брюксел.  В случай на трети провал на гласуването на сделката за Брекзит, до края на март ЕС ще свика нова среща на върха за окончателно решение за по-нататъшните действия на Общността.   \r\n  ", "date": "2019.03.22", "title": "ЕС даде отсрочка за Брекзит до 22 май"}
{"url": "http://www.classa.bg/%D1%81%D0%B2%D1%8F%D1%82/item/393815-%D0%B2%D1%8A%D1%80%D1%82%D0%B5%D0%BB%D0%B5%D0%B6%D0%BA%D0%B0%D1%82%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Въртележката се върти и в момента всичко изглежда възможно: Брекзитът може да бъде отложен или отменен, а може да има и нов референдум. Тази последна възможност крие сериозна опасност, за която засега никой не говори.         Британската министър-председателка Тереза Мей поиска от ЕС отсрочка за напускането. Ако държавните и правителствени ръководите на ЕС-27 се съгласят, Брекзитът трябва бъде отложен до 30 юни, според представите на Мей. Ако ли не - британците ще трябва да напуснат без споразумение на 29 март. Такъв вариант обаче е малко вероятен. Но и отлагането крие много неизвестни, защото в края на май ще бъде избран новият Европейски парламент.     Европейската комисия вече уведоми Тереза Мей, че Обединеното кралство може да не участва в тези избори, единствено ако напусне ЕС до 23 май. Но ако Брекзитът наистина се отсрочи чак до 30 юни, тогава Великобритания е длъжна да участва в изборите - обратното би довело до много големи политически и юридически рискове. Казано с две думи: несигурността продължава. Да си говорим честно: трудно е човек да си представи, че една страна, чийто електорат (преди близо 1000 дни) гласува за напускане на ЕС, сега пак ще има право да участва в евроизбори - без значение какво мислят по този въпрос фанатичните  брекзитъри. Британците да гласуват за Европарламент - тази идея е направо гротескна. А според Тереза Мей, тя е и съвършено неприемлива. Независимо от това обаче в Обединеното кралство положително има много избиратели, които ще настояват на правото си да гласуват. Търпението на партньорите на Лондон също си има граници Това е сива юридическа зона, тъмносива дори. Партньорите на Лондон от една страна не бива да се инатят, от друга обаче и тяхното търпение си има граници. Ако наистина получи исканата отсрочка, Тереза Мей навярно отново ще внесе за гласуване в парламента „своето“ споразумение за напускане. И може би в нейната фракция вече ще се намерят достатъчно привърженици на Брекзита, които този път да подкрепят споразумението. Защото ако не го подкрепят, напълно е възможно напускането на ЕС да бъде отложено за неопределено време или изобщо да не се състои. Да не говорим, че за тези привърженици на Брекзита се появява още една, много сериозна опасност: да бъде насрочен нов референдум, който да осуети напускането на ЕС. Такъв един вариант, впрочем, изглежда доста смислен, но в момента просто не е на дневен ред.     В момента е ясно едно: за всички е най-добре раздялата на Великобритания с ЕС да излезе колкото може по-евтино, а бъдещото партньорство между ЕС и Лондон да не бъде отровено още от самото начало. От друга страна: ЕС не може да допусне собствените му институции и политика да попаднат в хаотичния водовъртеж на Брекзита, който до момента британският парламент изобщо не съумява да овладее.        ", "date": "2019.03.22", "title": "Въртележката \"Брекзит\""}
{"url": "http://www.classa.bg/%D1%81%D0%B2%D1%8F%D1%82/item/393816-%D0%BF%D0%B8%D1%81%D0%BC%D0%BE%D1%82%D0%BE-%D0%BD%D0%B0-%D0%B5%D0%B4%D0%BD%D0%BE-12-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%B4%D0%BE-%D0%BF%D1%83%D1%82%D0%B8%D0%BD-%D1%81%D1%8A%D0%B7%D0%B4%D0%B0%D0%B4%D0%B5-%D1%81%D0%BA%D0%B0%D0%BD%D0%B4%D0%B0%D0%BB", "text": "12-годишно момиче написа писмо на Путин със скромна молба за помощ. Путин не ѝ отговори, но реакциите в цяла Русия надминаха всички очаквания. Какво показа тази поучителна история?         Да се търси пряк диалог с Путин е традиционен метод, който активно се използва и от самата власт – та нали всяка година руският президент участва в така наречената пряка линия с народа. Това е своего рода лотария, в която печелившият невинаги получава решението на своя проблем, но все пак му се дава възможност да го съобщи. В тази игра президентът с видимо удоволствие играе ролята на общоруски Дядо Коледа, който е в състояние да компенсира безсилието и некомпетентността на местните власти. Това неизбежно амбицира и други да се обръщат лично към президента на Русия, но тази лотария не се разиграва прекалено често и с големи награди, защото иначе би изгубила смисъла си. Пък и ако Дядо Коледа идва повече от веднъж в годината, той няма да е толкова очакван.     Хора, които са изцяло зависими от властта, са идеалните избиратели: кого другиго да подкрепят, ако не онзи, който е единствената им надежда. Семейството на Тася Перчикова направи опит да се избави от тази своя зависимост: 12-годишното момиче не поиска от Путин да контролира изпълнението на неговите собствени укази, така че майка ѝ – санитарка, работеща на две различни места, да успее да изхранва семейството си. Вероятно тя е изгубила всяка надежда, че това е възможно. Пари няма Молбата на момичето беше от друго естество: за трактор и мотокултиватор, т.е. за средства за производство, без които на село човек не може да оцелее. Това е класически пример от политикономията: да не молиш за риба, а за въдица, с която да си я ловиш сам. Хората просто искат да се трудят, за да се прехранват сами. Оказва се обаче, че за съвременната руската държава подобно желание е прекалено дръзко. Не е изненада това, че искането на Перчикови няма да бъде изпълнено: ако дадат на всекиго по един трактор, властите могат да се окажат излишни - поне за онези, които няма да изпият парите за трактора. В Русия лесно се намират пари за много неща – например за Крим, който бе анексиран пред пет години, за мегапроекти и международни спортни събития, за държавните медии и за пропаганда в чужбина, за автономен интернет, за безвъзмездни помощи за патриотични организации, за спасяването на закъсали предприятия и банки, за помощи за съмнитeлни режими в различни страни по света, за президентската лимузина „Aurus\" и за още много други неща. Но за запазването на предишната възраст за пенсиониране, за вдигане на заплатите, или за някой малък трактор – пари, естествено, няма. Централната власт прехвърля тази отговорност на местните управи, които пък възприемат всеки, който поиска нещо от тях, като смутител на спокойствието им, едва ли не - като екстремист.     Разделяй и владей! Пред властите винаги стои проблемът как точно да реагират в такава ситуация. И, ако съдим по поведението на държавната телевизия, те решиха да играят с „възмущението на съселяните“ – не толкова, за да накажат онези, които се опитват да надигнат глава над останалите, колкото за да няма и други подражатели, които пряко да се обръщат към Путин, прескачайки по-ниските инстанции. А и за да се създаде впечатлението, че народът поддържа властта в сегашната трудна международна обстановка, справяйки се сам с някакви си отцепници.     И докато властите си правеха пиар без истинско намерение да оказват помощ, подкрепа на семейство Перчикови оказаха обикновените хора. И откликнаха на молбата на момичето, защото им бе напълно ясно, че в нея няма нищо вражеско, както твърдяха руските медии. След като историята беше публикувана на сайта на \"Радио Свобода\", загрижени хора започнаха да изпращат пари на майката и детето от Томсино. А местният фермер Анвар Зуфаров, който неведнъж е търсил диалог с властите, в това число и лично с Путин, обеща на Перчикови да им помогне да си намерят друго жилище, тъй като атмосферата след скандала станала нетърпима за тях. Какво сочи тази история? Дори и да сме си заслужили хората, които ни управляват, ясно е, че за самите нас все още има надежда.    ", "date": "2019.03.22", "title": "Писмото на едно 12-годишно момиче до Путин създаде скандал"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393817-%D0%BB%D1%8A%D0%B6%D0%B8-%D0%B8-%D0%BF%D1%80%D0%B0%D0%B2%D0%BD%D0%B0-%D0%BD%D0%B5%D0%B3%D1%80%D0%B0%D0%BC%D0%BE%D1%82%D0%BD%D0%BE%D1%81%D1%82-%D0%BE%D1%82-%D1%86%D0%B5%D1%86%D0%BA%D0%B0-%D1%86%D0%B0%D1%87%D0%B5%D0%B2%D0%B0-%D0%B7%D0%B0-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B0", "text": "Куп лъжи изрече правосъдният министър Цецка Цачева пред бТВ в опит да оправдае скандалната имотна сделка, която е направила. Първо тя заяви, че харесала изкоп и така купила жилище от 198,7 кв. м в супер луксозна нова кооперация на „Артекс“ и гараж 20,2 кв.м в престижния столичен квартал „Изток“ за 285 704 лв. на 27 юли 2018 г. Всъщност, по онова време сградата вече е готова.     Второ, излъга, че е платила капаро „на зелено” и тепърва щяла да плаща след Акт 16. Според „Артекс“ всичко се прибира далеч по-рано: според документа, който сайтът „Биволъ“ цитира, принципът на включване в сграда „ДИАМАНТ“ 2 е следният: 1/ 10% – капаро – при подписване на Опционен договор и ангажиране на избрания имот; 2/ 25% – при подписване на Предварителен договор ; 3/ 65% – при изповядване на нотариалната сделка – след Акт 14 (завършен груб строеж) – мин. една година след разрешение за строеж и започване на строителството на обекта”.     Лъжа са и твърденията й за цената от 670 евро на квадрат, „която не е ниска, понеже е 4-цифрена” по думите на Цачева. В имотния регистър е видно, че цените на апартаментите в блока й са от два до три ПЪТИ по-високи – вижте факсимилето, което публикуваме!     Даже най-евтино продаденият – идентичен на нейния апартамент е с 65 000 лв. по-скъп, отколкото на Цецка – показахме документа от имотния регистър вчера. И тук е моментът да напомним, че ГЕРБ неотдавна прие Закон за защита на личните данни, в който забрани на журналистите да публикуват информация от …публичния имотен регистър. Министърът на правосъдието е ресорен по този закон. Сега нали разбирате защо! Със сигурност е вярно само едно в признанието на Цецка пред бТВ: „фирмата ми направи отстъпка”. Така тя сама се уличава в нарушение, което може да се тълкува като подкуп в нейното качество на длъжностно лице, при това министър. Цачева излъга, че работата й няма нищо общо с дейността на „Артекс“. Има, защото на министерството на Цецка е подчинена Агенцията по вписванията. А тя е извършила нарушение по смисъла на закона при предшестващите сделки на същата строителна фирма с Цветанов 15 дни по-рано. Напомняме, че става дума за прехвърлянето в един ден на апартамент от строителите Мирянови на „Артекс“, от нея на лидера на ПГ на ГЕРБ на апартамент и в същия ден прехвърлянето на негови 2 апартамента на „Артекс“, която отново на тази дата пък ги прехвърля на бившия ай ти специалист на ГЕРБ и участник в изборния щаб. Бившият правосъден заместник-министър Валери Тарандов коментира: „Дали има престъпление на съдия по вписванията и на нотариус? Проблемът е, че няма как да има извършена и вписана сделка за две прехвърляния в един ден, най-малкото защото още не са излезли предходните вписвания и няма вписан титул за собственост. Престъплението е мултифазно, с много съучастници. По същество би могло да се говори буквално за организирана престъпна група и Агенцията по вписванията също е в кюпа”.     Една от лъжите на Цачева обаче издаде правна неграмотност и още веднъж затвърди впечатлението, че е срам тя да бъде министър на …правосъдието, и че няма как да има диплома от Юридическия факултет на СУ, защото изказаното от нея „последващо дописване на нотариален акт”, за което говори по казуса, е пълен абсурд. Бившият заместник министър на правосъдието Валери Тарандов коментира: „Ако някой ви каже, че може с нотариален акт на „фаза дупка“ да прехвърлите собствеността не върху право на строеж, а върху обособен имот – апартамент, да знаете че нещо не е наред (безплатна консултация)”. Накрая, трябва да се знае, че Наказателният кодекс преследва подобни сделки по своя чл. 220, а изповядването им на занижени цени е в обсега на чл.25, ал.9 от Закона за нотариата.   НАП мълчи защо не ревизира „Артекс“ и неговите ВИП клиенти от властта „19 минути“ отправи питане лично към Галя Димитрова – изпълнителен директор на Националната агенция по приходите, чиято заплата бе повишена от правителството до премиерската, за да бъде по-зорка от всякога. Попитахме я започнали ли са ревизии по документите, изнесени в медиите през последните дни, от които ясно личат нарушения на няколко закона във връзка с имотните сделки на ВИП клиенти на строителната компания „Артекс инженеринг“ от властта. Става въпрос за укрити данъци в размер на стотици хиляди лева. И това личи черно на бяло от наличните в официалните регистри документи. Отговор не получихме. Дано мълчанието е знак за съгласие. В същото време в прословутата си акция „Хоро“ НАП успя да разкрие грандиозната измама на няколко баби в селско читалище, събрали по 1,50 лв. за хореографа на народния си ансамбъл, който не им бил издал касова бележка.", "date": "2019.03.22", "title": "Лъжи и правна неграмотност от Цецка Цачева за апартамента"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393818-%D1%81%D0%B2-%D0%BC%D1%8A%D1%87%D0%B5%D0%BD%D0%B8%D1%86%D0%B0-%D0%B4%D1%80%D0%BE%D1%81%D0%B8%D0%B4%D0%B0,-%D0%B4%D1%8A%D1%89%D0%B5%D1%80%D1%8F-%D0%BD%D0%B0-%D1%86%D0%B0%D1%80-%D1%82%D1%80%D0%B0%D1%8F%D0%BD", "text": "  По времето на император Траян (98-117) и по негова заповед всеки ден били изпращани на смърт изповедниците на Христа, а телата им били захвърляни на пусти и нечисти места. По същото време живели във въздържание и се подвизавали в смирение, изпълнявайки Божиите заповеди няколко християнски девици. Заедно със своите наставници те прибирали телата на светите мъченици, помазвали ги с благовония, увивали ги в чисто платно и ги погребвали при своите жилища.     Узнала за това Дросида, дъщерята на император Траян, и една нощ, след като слугите й заспали дълбоко, отишла при девиците, носейки им скъпа одежда, и ги молила да отиде с тях за честното тяло на един свети мъченик. Междувременно някой си Андреян, годеник на Дросида и близък приятел на императора, му дал следния съвет: - Заповядай, самовластни господарю, да поставят стража при телата на християните, за да разберем кои са похитителите. Траян заповядал да изпълнят съвета му и войниците, поставени на стража, хванали през нощта петте християнски девици, а с тях и дъщеря му Дросида. На сутринта ги завели при императора. Като видял дъщеря си, той изпаднал в ужас и наредил на стражите да я затворят и да я пазят зорко, като се надявал тя да се разкае и да се поправи. За девиците заповядал да изковат голям котел, който да напълнят с разтопена медна сплав и да ги хвърлят в него, за да изгорят и да се слеят с метала. Сетне от медта трябвало да се изковат жертвени триножници, които да бъдат сложени в новопостроената баня. Банята щяла да бъде открита за празника на Аполон като място за лечение на болести и отдих на езическите идолопоклонници. Заповедта била изпълнена. Светите мъченици били изгорени и триножниците за жертвоприношенията - изковани. Тогава напалили банята и оповестили на народа: - Всички, които имат благоволението на боговете, защитници в беди, и са предани на императора, да дойдат за откриването на тази забележителна баня. Щом чули това съобщение, хората веднага започнали да се стичат към банята и първият, който понечил да прекрачи прага й, паднал на земята и издъхнал. Същото станало и с ония, които били с него до вратата, тъй че никой не можал да премине даже през тази първа врата. Като научил, Траян свикал жреците на своите езически богове и им казал: - Какво значи това? Дали християните не са направили някаква магия?     - Не, царю - отвърнали жреците, - това е заради триножниците, които заповяда да направят от медната сплав, в която бяха изгорени християнските девици. Заповядай да ги махнат и да ги заменят с други и тогава всичко ще стане както си го на мислил. След като изпълнили съвета на жреците, Андреян казал на императора: - Позволи ми, царю, да претопя триножниците, да направя от тях пет статуи на голи девици, които да приличат на изгорените християнки и да ги поставя на входа към твоята императорска баня за присмех и поругание. Траян се съгласил и статуите били направени. Щом ги поставили на определените места, той видял насън пет чисти агнета, пасящи в рая, и страшния им пастир, който му казал: - О, ти най-безсъвестен и нечестив сред царете, тези, чиито статуи си замислил да изложиш за поругание, добрият и милосърден Пастир взе и пресели тук, където след време ще дойде и дъщеря ти, чистата Дросида. Щом се събудил, безчинният езичник Траян изпаднал в ярост, понеже светите деви мъченици и след смъртта си осуетили неговите замисли. Заповядал в двата края на града да напалят по една пещ, която да гори непрекъснато, а на всяка от тях да бъде изписана волята му: - Мъже галилейци, покланящи се на Разпнатия, спестете си многото мъчения, а на нас - труда и принесете жертва на боговете. Който не иска да го направи, нека доброволно, по какъвто начин желае, да се хвърли в пещта. След заповедта, която издал императорът, света Дросида научила, че заради вярата и любовта си към Христа вярващите влизали в пещите. Тогава тя вдигнала очи към небето и казала: - Владико Господи, Иисусе Христе, Сине Божий, ако е Твоята воля да се спася от безумното идолопоклонство на моя нечестив баща, помогни ми да се избавя от брака с беззаконния Андреян и да дойда на небето, където са петте наставници, утвърдили ме в страх пред Тебе. Изпрати дълбок сън на моите пазачи, за да избягам от тук. Като казала това, света Дросида свалила отличителните знаци на своя царствен произход и тихо напуснала затвора си, тъй че никой от стражите не я забелязал. Като се запътила към пещта, тя разсъждавала така: - Как ще отида при Бога без брачна одежда (не приела кръщение) - нечиста. Но, Царю на царете, Господи Иисусе Христе, заради Тебе изоставих своето царско достойнство, за да ме удостоиш да бъда поне пред прага на Твоето царство. Кръсти ме Ти Самият с Твоя Свят Дух. Като казала това, света Дросида извадила мирото, единственото нещо, което била взела от скъпоценностите си, помазала се навсякъде, после влязла във водите на ручея, който течал наблизо и се кръстила с думите: - Кръщава се Божия рабиня Дросида в името на Отца и Сина и Светия Дух. След това се предала на строг пост и се укривала в продължение на седем дни. През това време при нея дошли неколцина християни, на които разказала за живота си. На осмия ден след кръщението, като се помолила, светата мъченица извършила това, което била замислила, и се прибрала при Господа.", "date": "2019.03.22", "title": "Св. мъченица Дросида, дъщеря на цар Траян"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393819-22-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "235 г. - Максимин Трак е провъзгласен за римски император.   238 г. - Гордиан I и неговия син Гордиан II са провъзгласени за римски императори.   1136 г. - Матилда Булонска става кралица на Англия.   1312 г. - Формално е ликвидиран Орденът на Тамплиерите на събора във Виен.   1518 г. - Крал Карлос I одобрява плана на Фернандо Магелан за околосветско пътешествие и му предоставя сериозна субсидия.   1841 г. - В САЩ е патентовано производството на скорбяла.   1848 г. - Венеция обявява своята независимост.   1882 г. - Конгресът на САЩ забранява многоженството (полигамията).   1894 г. - Дахомей е обявен за френска колония.   1894 г. - Състои се първият плейоф за Купа Стенли.   1895 г. - Прожектиран е първият филм на Братя Люмиер - „Работници напускат фабриката Люмиер в края на работното време\", който трае 46 секунди.   1904 г. - Публикувана е първата цветна снимка - в лондонския вестник „Илюстрейтид мирър\".   1916 г. - Джон Толкин сключва брак с Едит Брат.   1919 г. - Бела Кун обявява Унгария за съветска република.   1933 г. - Близо до Мюнхен е открит първият нацистки концлагер Дахау.   1942 г. - Проведена е среща между цар Борис III и Хитлер, който настоява България да поеме допълнителни ангажименти в Югославия.   1945 г. - Създадена е Арабската лига с приемането на устава ѝ в Кайро, Египет.   1966 г. - Създадена е Международната Федерация по Таекуон-до в Сеул.   1967 г. - Състои се премиерата на българския игрален филм По тротоара.   1968 г. - Състои се премиерата на френско-италианска кинокомедия Малкият гмурец.   1971 г. - Създаден е регионалният телевизионен център БНТ Пловдив.   1978 г. - Състои се премиерата на българския игрален филм Момчетата от „Златен лъв\".   1981 г. - Осъществен е първият орбитален космически полет на съветски космически кораб Союз 39.   1995 г. - Космонавтът Валери Поляков се завръща, след като поставя рекорд за най-продължителен престой в космоса - 436 дни.   1996 г. - Алфа Радио започва своето излъчване в град Варна.   2004 г. - Шейх Ахмед Ясин, духовният лидер на палестинската сунитска военна групировка Хамас и неговите седем охранители са убити от израелските въздушни сили.   2009 г. - Създадена е политическата партия Либертас България.   2009 г. - Учредена е партията на българските емигранти Другата България.            ", "date": "2019.03.22", "title": "22 март, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/393811-%D0%B4%D0%B2%D0%B5-%D0%B3%D0%BE%D0%B4%D0%B8%D0%BD%D0%B8-%D0%BA%D0%BB%D1%8E%D0%BA%D0%B8-%D0%B7%D0%B0-%C2%AB%D1%81%D0%B3%D0%BE%D0%B2%D0%BE%D1%80%D0%B0%C2%BB-%D0%BD%D0%B0-%D1%82%D1%80%D1%8A%D0%BC%D0%BF-%D1%81-%D1%80%D1%83%D1%81%D0%B8%D1%8F-%D0%B7%D0%B0%D0%B2%D1%8A%D1%80%D1%88%D0%B8%D1%85%D0%B0-%D1%81-%D0%BD%D0%B8%D1%89%D0%BE-%E2%80%94-%D0%B8-%D1%82%D0%BE%D0%B2%D0%B0-%D1%80%D0%B0%D0%B7%D0%B1%D1%80%D0%B0%D1%85%D0%B0-%D0%B4%D0%B0%D0%B6%D0%B5-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5", "text": "В продължение на две години Демократическата партия на САЩ обвиняваше главния си опонент, Доналд Тръмп, че работи за Русия, но това не доведе до неговия импийчмънт - и очевидно вече няма да доведе, според канала Fox News. Както отбеляза в интервю за канала журналистът Глен Гринуолд, на демократите не им стига порядъчност, за да признаят, че не могат да получат никакво доказателство за \"сговора\" на Тръмп с Москва. И какво, демократите са прекарали последните две години във власт за безсмислена мания? Разследването на Мюлер приключва и демократите оттеглят призивите си за импийчмънт на Тръмп. Дали манията им за Русия и Тръмп донесе поне някаква полза за тяхната партия?     На пряката ни линия е Глен Гринуолд, основателят на The Intercept, и той ще ни даде отговорите. Радвам се да Ви видя, Глен. Забелязали ли сте, че кандидатите за президент от страна на демократите - и техният брой, изглежда нараства с всеки изминал всеки ден – почти не споменават Тръмп и Русия? Може би те са започнали най-накрая да разбират нещо? Или наистина просто ги вълнуват новите анкети за Мюлер?   , съосновател и редактор на The Intercept:     Глен, забелязах, че Пелоси беше в Мисури днес и частично се отказа от собствените си сензационни заявления за Тръмп и за импийчмънта миналата седмица. Нека видим.   НАНСИ ПЕЛОСИ, председател на  Палатата  на представителите на САЩ: Вярвате ли на думите й, че, да речем,  ?   Глен, а само преди два месеца тя питаше в Twitter: И цялата преса на Съединените щати взе че забрави за това, което говореше тя. А беше само преди два месеца!     Глен, времето ни свършва, но бих искала да кажа още нещо: имаше места и сценарии, където можехме да си сътрудничим с Русия, въпреки различията ни за Крим и т.н. - вероятно имаше такива неща, които ние бихме могли да направим заедно с Русия, ако Мюлер не висеше над Тръмп. Е, може да е така, нали.    ", "date": "2019.03.22", "title": "Две години клюки за «сговора» на Тръмп с Русия завършиха с нищо — и това разбраха даже демократите"}
{"url": "http://www.classa.bg/%D1%81%D0%B2%D1%8F%D1%82/item/393810-%D1%89%D0%B5-%D1%81%D1%82%D0%B8%D0%B3%D0%BD%D0%B5-%D0%BB%D0%B8-%D0%B1%D0%B8%D1%82%D0%BA%D0%BE%D0%B9%D0%BD-%D0%B4%D0%BE-$6000-%D0%B2-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D1%81%D0%B5%D0%B4%D0%BC%D0%B8%D1%86%D0%B8", "text": "Още от началото на мечия пазар, криптовалутите като цяло са намалили значително стойностите си и продължават да се борят за възстановяване на предишната си “слава”. Например, през последните няколко месеца цената на биткойн оставаше доста бездействаща и се движеше нагоре и надолу с много невероятни маржини. Въпреки това, секторът в момента се вълнува, тъй като Биткойн, в понеделник, успешно надмина $4000 и някои дори очакват да се повиши още повече.     Въпреки, че последният връх от $4050 все още е далеч от фрапиращата цена от приблизително $20 000, заинтересованите страни се надяват, че нещата ще се подобрят значително. Възможен ръст в цената на Биткойн Анализаторът на криптовалути, трейдър и организатор на предстоящата конференция за BTC – Тоун Вайс – изрази оптимизъм за бъдещето на Биткойн. Според Вайс, ако биткойн продължи да се покачва достатъчно стабилно, за да премине границата от $4200, това може да е началото на значителни подобрения за крипто. На въпросът може ли биткойн да достигне $ 6000 скоро, Вайс изрази мнението си, че мечият пазар, който продължава да разклаща сектора, още не е приключил. Така че, въпреки че казва, че цени по-ниски от $3000 не са невъзможни, той смята, че биткойн все още може да нарасне до $ 5000 и дори по-високо. Бъдещето на биткойн като заместител на златото За известно време, много Биткойн защитници направиха предсказания, според които смятат, че крипто заменя златото. Един от тези защитници е Брендън Блумър, предприемач, който е туширал мнението си, че Биткойн, в някакъв момент през следващите 20-40 години, ще замени златото. Колкото и поддръжниците да се надяват, че това ще се случи, само времето определено ще каже.  ", "date": "2019.03.22", "title": "Ще стигне ли Биткойн до $6000 в близките седмици?"}
{"url": "http://www.classa.bg/%D1%81%D0%B2%D1%8F%D1%82/item/393809-%D0%BA%D0%B0%D0%BA-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B8-%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%82%D0%B5-%D0%BC%D0%B0%D0%BC%D1%8F%D1%82,-%D0%B7%D0%B0-%D0%B4%D0%B0-%D0%B2%D0%BB%D1%8F%D0%B7%D0%B0%D1%82-%D0%B2-%D0%B5%D0%BB%D0%B8%D1%82%D0%B5%D0%BD-%D0%BA%D0%BE%D0%BB%D0%B5%D0%B6", "text": "Миналата седмица на бял свят излезе дълъг списък от имена на богати и известни родители, чиито деца са били приети в елитни американски колежи чрез измами. Една част от тези родители са плащали на квесторите и проверяващите да коригират тестовете на кандидатите. Други обаче дори не са прекрачили закона в най-директния смисъл на този израз, за да уредят детето си в престижно учебно заведение. За някои от свръхбогатите понякога е напълно достатъчно да направят щедро дарение, за да попадне детето им в листата на приетите.     Тази форма на меценатство, която граничи с легализирана корупция, е напълно легална, но невинаги е опция. Затова някои \"хакват\" системата за кандидатстване по различен и доста спорен начин - като плащат за редакция на есетата, необходими за прием.     Повечето колежи и университети изискват именно есета на злободневна или общочовешка тема, за да придобият по-добра представа за кандидат-студента, грамотността му и начина му на мислене. Стандартизираните тестове не могат да предоставят тази информация. В повечето елитни колежи есето се смята за най-важния компонент при процеса на кандидатстване. Има една уловка обаче - преди да бъде окончателно прието есето, то може да бъде коригирано веднъж или повече пъти. Така процедурата по прием става уязвима на злоупотреби и нечестни практики, използвани от богати и болезнено амбициозни родители.     А цели компании и техните екипи получават сериозни хонорари, за да реализират измамата. Осем такива редактори на кандидат-студентски есета говорят за дейността си пред \"Дейли Бийст\" и описват по-подробно как функционира техният бизнес около коригирането, а понякога и пренаписването на ученическите работи. Част от тях продължават да са в бранша, затова държат да останат анонимни. Те описват цяла индустрия, изпълнена със съмнителни и неетични дейности, където чертата между помощ срещу заплащане и откровена измама е много, много тънка. В повечето случаи всичко започва с онлайн комуникация между редакторите и кандидатите още в началото на процеса по кандидатстване. Тогава се обсъждат базовите идеи, които ученикът има. Само че в някои случаи коректорите директно задават идеите, по които младежите да работят, и категорично отхвърлят хрумванията, които не им харесват или намират за неприемливи. След това кандидатът пише първата си чернова, която връща за проверка, коментар и поправки. Те обикновено включват правопис, структура на изреченията, стил на писане и отстраняване на излишните абзаци. Повечето проверяващи есета взимат между 30 и 100 долара на час. За целия си труд могат да спечелят 1000 долара и нагоре. Ако клиентът им бъде приет точно в учебното заведение, в което най-много иска да е, има и щедри парични бонуси. Един от редакторите започва работата си още в последния курс на следването си, а веднага след завършването си постъпва в специализирана в областта компания, която помага на ученици да бъдат приети в колеж от \"Бръшляновата лига\". Мениджърите препращат на коректора есетата по имейл, той ги преглежда, редактира и връща обратно. Отначало задачата му е само да редактира, без да пренаписва изцяло. Постепенно изискванията стават все по-големи и включват това редакторът да върне есето в напълно изпипан и завършен вид, който да гарантира почти на сто процента приема в колеж. Тук вече можем да говорим за измама, защото от първоначалния вариант на есетата не остава почти нищо. Мъжът казва, че до момента е редактирал между 200 и 225 есета, а поне 150 от тях са били изцяло пренаписани. Той дава пример с кандидат, който му изпраща есе, посветено на четиримата му любими рапъри. В него обаче липсва всякакъв сюжет и теза. Затова коректорът пренаписва есето като си съчинява история как ученикът като много малък се мести да живее в Америка, изпитва трудности да се сближи с приемното си семейство и именно чрез рапа успява да намери допирни точки с тях. Есето няма нищо общо нито с оригинала си, нито с действителността въобще. С времето компанията променя модела си на работа, за да отговаря на изискванията на клиентите си. Редакторът вече не получава анонимни есета, а се свързва директно с кандидатите и ръководи целия им процес по прием в колеж. Междувременно обикновено му се налага да напише средно по 15-18 есета за всеки отделен кандидат, за да може работите да изглеждат като написани от един и същи човек. Не всички в бранша обаче са толкова откровени за естеството на дейността си. Някои настояват, че фирмите им имат стриктни политики против измама, но и признават, че тези правила не се спазват непрекъснато. Причината е, че понякога отнема адски много време да консултираш кандидата и да му посочиш къде са грешките му. Затова за най-бързо коректорите предпочитат директно да пренапишат есетата. Друг консултант споделя, че докато пренаписването не се насърчава, то не е и стриктно забранено. Те получават есетата с изискването задължително да спечелят определен брой точки или конкретна оценка. Оттам нататък редакторите преценяват доколко ще променят ученическите работи, за да постигнат целта си - нещо, което е на ръба на законното. Затова и консултантите са свикнали да не задават въпроси кой е авторът на есето и откъде идва заплащането за труда им.     Друга група кандидати за колеж и университет са чуждестранни ученици, които искат да се внедрят в американската образователна система. Според редакторите част от тях са толкова зле с английския, че работите им са изисквали пренаписване от нулата. Един от консултантите помага на ученичка, която въобще не знае английски, но родителите й не се интересуват от това и са готови да платят колкото е необходимо, за да влезе детето им в американски колеж. В крайна сметка момичето е прието в Колумбийския университет, но по-късно прекратява обучението си заради непреодолими трудности с езика. В своя защита някои редактори обясняват, че всяка писмена работа изисква редактиране - било то откъм правопис, отстраняване на клишетата или корекция на повторенията и в по-голямата си част работата им включва точно това. По думите им често единственото, което правят, е да накарат кандидата да бъде по-конкретен или по-ясен в изказа си. Други обаче признават, че не им е много ясно кога редакцията се превръща в мамене на системата и кога намесата им прекрачва границите на приемливото. Но в крайна сметка винаги ги има и тези, които срещу съответното заплащане са готови на почти всичко.", "date": "2019.03.22", "title": "Как децата на богатите и известните мамят, за да влязат в елитен колеж"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393805-%D0%B0%D0%BD%D0%B4%D1%80%D0%B5%D0%B0-%D0%B7%D0%B0%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B3%D1%80%D0%B5%D1%85%D0%BE%D0%B2%D0%B5-%D1%81%D0%B8", "text": "Фолк певицата Андреа продължава да се наслаждава на почивката си в Тайланд. Гаджето на Кубрат Пулев публикува нова снимка на профила си в „Инстаграм“, на която показва задните си части. Фотосът е придружен с коментар, в който се говори за грехове.     „Винаги ще ме обичаш. Ще ти представя всички грехове, които не си имал куража да извършиш“, написа певицата в социалната мрежа.          ", "date": "2019.03.22", "title": "Андреа заговори за грехове си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393806-%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%BF%D1%80%D0%BE%D1%80%D0%BE%D1%87%D0%B5%D1%81%D1%82%D0%B2%D0%BE-%D0%B7%D0%B0-%D0%BB%D0%B8%D0%BB%D0%B8-%D0%B8%D0%B2%D0%B0%D0%BD%D0%BE%D0%B2%D0%B0", "text": "Врачки отложиха новия албум на Лили Иванова за 2020 година, след като примата направила консултации с няколко от тях. Като Телец по западния зодиак и Заек по източно-азиатския, тя избрала най-добрата тактика да отложи проекта за по-добри астрологични времена. Врачките й казали, че няма да е добре да издава сега цял голям албум, а по-добре да изчака за края на 2019-а или още по-добре за през 2020 година, пише \"Телеграф\".      Първоначално легендата имала намерение още през официално юбилейната за нея 2019 година да издаде новия си проект. Феновете й бяха убедени, че тя ще го пусне навръх 80-ия си юлибей, който навършва на 24 април. Това обаче няма да се случи.      Последният й албум бе през 2017 година, като се продаваше в популярна верига магазини за хранителни и домакински стоки. Миналата година естрадната легенда записа три песни, които представи на концерта си в НДК. Това са \"Мигът и любовта\" по музика на Веселин Веселинов - Еко и текст на Иван Тенев и с участието на аржентинския изпълнител на бандонеон Жилберто Перейра, \"Бурната река\" по музика на Ангел Дюлгеров и текст на Росен Кукошаров, \"Главна роля\" по музика на Артур Надосян и текст на Иван Тенев.      И трите композиции са аранжирани от Ангел Дюлгеров. Очакванията бяха, че тези песни ще влязат в новия албум на звездата. Това засега обаче не се случи.      През януари из мрежата тръгнаха слухове, че 80-годината легенда на естрадата е болна. Според информация от нейния щаб обаче тя тогава е била не в болница,а в студио да презаписва точно тези три песни. Певицата не била доволна от миналогодишния вариант и решила да го оправи. А нейни приближени пък уточниха, че Лили всяка година си прави щателни медицински изследвания, като това обикновено ставало през януари.", "date": "2019.03.22", "title": "Шокиращо пророчество за Лили Иванова!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393807-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D0%BC%D0%B0%D1%80%D1%82", "text": "ОВЕН ( 21 март - 20 април ) Очаква ви радостен и топъл пролетен ден. Приятните събития ще бъдат толкова много, че ще искате да запеете от щастие. Основното нещо е да не е прекалено силно, в противен случай шефовете ще изпаднат в шок. На преден план нека да е работата, а след това личните дела. В семейния живот, ще трябва да се заемете с решаването на проблемите. Само не се ядосвайте. ТЕЛЕЦ ( 21 април - 21 май )  Предстои ви да преживеете, един сложен психологически ден. Дори и прекрасното време, няма да помогне да се отклоните от нахлуващите чувства и проблеми. Възможна е интересна следобедна среща. Човекът, с когото ще общувате, ще се окаже единомишленик и приятел. Оптимистично настроение, се очаква в личната сфера. БЛИЗНАЦИ ( 22 май - 21 Юни ) Очакват ви истински страсти, в личния живот. Основното нещо е да не ги ескалирате, в противен случай ще избухне скандал. Дръжте се в ръце и следете за думите си. Дългогодишен приятел, ще ви помогне да се справите с финансовите проблеми. Той ще ви обясни с примера си, как да съхраните натрупаните средства.   РАК ( 22 юни - 23 юли ) Трябва да бъдете максимално великодушни, за да съхраните връзката с любимия човек. Ако това е любов, тогава отстъпете пред капризите на избраника си. В трудни ситуации, винаги има изход, само ако сами не се откажете. Вечерта ще се зарадвате от срещата с човек, който някога ви е предлагал сътрудничество. Всичко което направите, ще е за добро. ЛЪВ ( 24 юли - 23 август ) Днес сериозно преразгледайте личния си живот. Ако е време да обърнете страница във взаимоотношенията си, направете го. Не се придържайте към чувствата, те могат да бъдат измамни. На работа, трябва да избягвате конфликтите с началници. Особено, ако въпросите се отнасят до документи. Във финансовата област, има още какво да се желае. ДЕВА ( 24-ти август - 23 септември ) Трябва да се движите уверено към вашата цел. Ако внимателно слушате сърцето си, може да направите правилен избор. Особено ако се става дума, за финанси или нова работа. Ако връзката ви с децата, се основава повече на обещания, опитайте се да бъдете по-честни и откровени с тях, за да не ви обвиняват в безотговорно поведение. ВЕЗНИ( 24 септември - 23 октомври) Препоръчително е да говорите открито с човека, когото обичате. Или пътищата ви, се разделят или сте заедно в радост и скръб, трето не е дадено. На работното място е време да разпределите приоритетите си, за да не се изгубите в подробности. С по-възрастните колеги, трябва да се държите с уважение. Деловите въпроси решавайте заедно, не бъдете безотговорни. СКОРПИОН ( 24 октомври - 22 Ноември ) Има голяма вероятност, за големи разходи и загуби. Дръжте всичко под контрол, не пръскайте пари на ляво и дясно. В личния си живот, се дръжте предпазливо. В противен случай, ще се сблъскате с проблеми. Не се опитвайте да правите всичко наведнъж, в домашните задължения. Не трябва да тръгвате на път, ако здравословното ви състояние не е добро.   СТРЕЛЕЦ ( 23 Ноември - 21 Декември ) Очаква ви, отлична ситуация във финансите. Вярно е, че парите ще трябва да изразходвате за битови нужди, но сумите ще са незначителни. Не претоварвайте сърцето и бъбреците и бъдете внимателни с храната. Има възможност за натравяне и влизане в болница. Планираните козметични процедури, е по-добре да отложите за края на месеца. КОЗИРОГ (22 Декември - 20 януари ) Препоръчително е да укрепите организма си, като започнете да пиете витамини. Имунната ви система доста е отслабнала, погрижете се за нея. Ефективно ще се развиват събития, насочени към намиране на нова работа. Ще получите точно такова предложение, за което сте мечтали. Само не бързайте, веднага да подписвате договор.  ВОДОЛЕЙ ( 21 януари -  19  февруари ) Днес не планирайте нещо важно и дългосрочно. Има вероятност да се объркате. В работата идва период на разнообразие, креативни решения и нови проекти. Ако направите всичко правилно, ще получите заслужена награда. Пътуване по лични въпроси, ще премине перфектно. Само бъдете внимателни при шофиране.   РИБИ ( 20 февруари - 20 март ) Ще получите награда и отличие за работата, която сте извършили по-рано. Най-накрая, ще ви забележат и оценят. Активните действия в сферата на любовта, ще ви помогнат да намерите изход от трудна ситуация. Връзката с любимия, може да бъде укрепена чрез романтика и сюрпризи, стига да не започнат да ви \"притискат\" финансите.", "date": "2019.03.22", "title": "Дневен хороскоп 22 март"}
{"url": "http://www.classa.bg/%D1%81%D0%B2%D1%8F%D1%82/item/393808-%D1%82%D0%BE%D0%B7%D0%B8-%D0%B2%D1%8A%D0%BB%D0%BA-%D0%BD%D1%8F%D0%BC%D0%B0-%D0%B4%D0%B0-%D1%81%D0%BC%D0%B5%D0%BD%D0%B8-%D0%BD%D0%B8%D1%82%D0%BE-%D0%BA%D0%BE%D0%B7%D0%B8%D0%BD%D0%B0%D1%82%D0%B0,-%D0%BD%D0%B8%D1%82%D0%BE-%D0%BD%D1%80%D0%B0%D0%B2%D0%B0-%D1%81%D0%B8", "text": "До обяд унгарската \"Фидес\" приемаха за обида заплахата от замразяване на членството им в ЕНП. Привечер - при свършен факт - санкцията се превърна в необходим компромис, признат и почти приветстван от Виктор Орбан. Как се стигна дотук? Когато залозите са вдигнати много високо, крайните мнения може да омекнат много бързо и дори почти да влязат в линия. Почти... Отдавна се знае, че Виктор Орбан и неговата партия \"Фидес\" вървят по съвсем друг път от този, който ръководството на ЕНП чертае. Любимо занимание на унгарския премиер е да играе ролята на лошото момче, което не се съобразява с Брюксел и отстоява позиции, понякога влизащи в директно противоречие с цялостната философия на Европейския съюз.     Никой не си прави илюзии, че Виктор Орбан ще промени по какъвто и да е начин политиката си, нито че ще престане да използва пропаганда, за да налага идеите си. Такъв вълк като него не просто няма да смени нрава си, но едва ли ще се съгласи и на смяна на козината. Какво чака ЕНП в случая? Европейските десни от години търпят критики за това, че позволяват на Орбан да си прави, каквото си иска, без да бъде санкциониран. Не че това е нещо ново, за която и да е от големите партии в ЕП. ALDE - европейските либерали - си имат за член ДПС и дори наградиха Ахмед Доган за развитието на европейския либерализъм. В ПЕС си имат българската БСП и румънските социалдемократи, които вървят срещу общите решения. Орбан очевидно прекрачи границата с билбордовете в Унгария, в които директно обвини ЕК в таен заговор с Джордж Сорос (който в конспиративните теории често играе големия лош).  Според представения от унгарското правителство сценарий председателят на Европейската комисия Жан-Клод Юнкер изпълнява пъкления план на Сорос за отслабване на границите на Унгария и насърчаване на миграцията. А за по-силен драматичен ефект, на част от билбордовете е поставен и един голям надпис: \"Имате право да знаете какво се готви да направи Брюксел\". Само че 13 партии от ЕНП се обявиха след този случай за изключването на Орбан и компания от голямото европейско дясно семейство. И нито едно полуизвинително писмо от негова страна не можа да спре другарския съд в Брюксел. Крайният резултат е временното, но безсрочно замразяване на членството на \"Фидес\" - нещо, което до самия ден на заседанието на ЕНП от унгарската партия твърдяха, че ще е непреодолима обида за тях, водеща до трайно напускане. Реалността обаче е друга. В името на големия компромис преди изборите за Европейски парламент Орбан избра да \"преглътне\" тази обида, а другите членове на ЕНП избраха да не го изключват. Простата изборна математика често се оказва по-силна от всяка една идеология.     Изборите в края на май ще поставят Обединена Европа пред най-сложната ситуация от самото създаване на ЕС насам. Съюзът стига вододел, след който трябва да преосмисли бъдещето си и идейната си посока.  Съответно всеки иска да е на печелившата страна - или поне колкото се може по-печеливша. Ясно е, че и след 26 май ЕНП ще продължи да е най-голямата партия в Европейския парламент. Въпросът обаче е колко точно голяма ще е тя на фона на цялото. Социологическите проучвания до момента показват, че ЕНП ще изгуби солидна част от местата си за сметка на други, по-консервативни формации. Евентуалната липса на Орбан в редиците им, който обратно на общия тренд се очаква дори да увеличи броя на евродепутатите си, само ще отслаби влиянието на дясната партийна група. Това, на свой ред, само ще утежни евентуалните коалиционни преговори за новата Европейска комисия.  Орбан също има какво да губи. Въпреки че лесно може да се отцепи от ЕНП и да се присъедини към евентуалната националистическа/евроскептична формация на италианския вицепремиер Матео Салвини, този ход би го лишил от влияние върху посоката на ЕС. Европа се изправя пред сериозен избор. Орбан отдавна е радетел на идеята за връщане на повече правомощия на националните правителства и успя да натрупа доста съюзници в ЕНП. Евентуалното му отделяне може да наклони везните в полза на по-либералното лоби, и до още по-големи главоболия на властите в Унгария с Брюксел. Затова за \"Фидес\" и Орбан е много по-подходящо да изчакат резултата от изборите, преди да отмерят следващия си ход. Същото се отнася и за самата ЕНП, макар че наличието на повече евродепутати винаги ще е далеч по-привлекателно от липата им. Ако ще и тези евродепутати да не са особено послушни. Все пак в политиката може да има вечни интереси, но не и вечни партийни партньори.", "date": "2019.03.22", "title": "Този вълк няма да смени нито козината, нито нрава си"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393803-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%BF%D1%80%D0%BE%D0%B4%D0%B0%D0%B2%D0%B0%D1%87%D0%BA%D0%B0-%D0%BD%D0%B0", "text": "В крайпътно кафене на една от тайванските магистрали  работи жена, която неочаквано стана много популярна сред потребителите на мрежата. Купувачите й обсъждат не месните ястия, които продава, а нейната невероятна красота и фигура. Славата е свършила своята работа, а сега местните жители и туристите не могат да смогнат да се снимат с атрактивната продавачка. \r\n  Красавицата продавачка в Тайван може направа да бъде наречена атракция на страната. Наскоро островът номинира най-красивата продавачка на риба. Вярно, тя не се радва с титлата си дълго. И сега тя има съперничка. \r\n Жителката на острова Руо Ян работи в крайпътно кафене и заедно с роднините си изпича месо и го продава на гладни туристи, които пътуват до Националния природен парк Алишан. Планинският район на Тайван е известен със своите спиращи дъха гледки. \r\n   \r\n   Но се оказа, че по пътя към планините Алишан има нещо, което също спира дъха. Един от пътешествениците засне красива жена да работи в крайпътно кафе близо до магистралата, водеща към планинския регион. Той публикува видеото в социалните мрежи и написа под него, че продавачката, с която се е срещал, е „богинята на барбекюто“. И, очевидно, той харесал не толкова препеченото месо, колкото  тази, която му го продала. \r\n  \r\n  \r\n   \r\n  \r\n  \r\n     \r\n   Видеото стана популярно, а атрактивната продавачка беше затрупана от фенове - минаващите туристи искат да вечерят в това кафене и да получат барбекю от ръцете на тази красавица. Журналистите от азиатските медии успяха да научат повече за хубавата продавачка: тя е на 36 години и продаването на печено месо за нея не е основната й дейност. \r\n   \r\n   От 19-годишна възраст Руо работи като модел и изпълнява песни, а по време на празниците се прибира при семейството си, за да помогне в работата в кафето, пише ETtoday. В началото на март, когато бяха заснети кадрите, които я направиха популярна, жената дошла да посети роднините си само за два дни. Но това било достатъчно, за да привлече нови клиенти в кафенето. \r\n   \r\n   Сред постовете на момичето има и снимки в народни носии. Руо е от коренното племе Цоу - местните жители на Тайван - и почита произхода си. \r\n   \r\n   И изглежда, че моделката добре знае, че тайната е не само в най-популярните снимки, но и на големите продажби в кафето-барбекю. \r\n   \r\n   Руо научи за славата си сред туристите от приятели в социалните мрежи, които й съобщили, че кафенето на семейството й е обсъждано на туристически форуми и се нарича място, което трябва да бъде посетено - заради красивата жена, разбира се. Моделката била приятно изненадана и скромно коментира тази новина, пише AsiaOne. \r\n \r\n \r\n \r\n \r\n \r\n      ", "date": "2019.03.22", "title": "Най-красивата продавачка на..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393804-%D0%BB%D1%8E%D0%B1%D0%B2%D0%B5%D0%BE%D0%B1%D0%B8%D0%BB%D0%BD%D0%B8,-%D0%BD%D0%BE-%D0%BA%D0%BE%D0%B2%D0%B0%D1%80%D0%BD%D0%B8", "text": "Филипинките са прекрасни, любвеобилни, но и много коварни. Сред европейците, които пътуват в азиатските страни, все по-често се среща традицията да си намерят жена от местните. Някои от тези отношения се превръщат в дълга връзка и дори завършват с брак.  Има и такива, които толкова се привързват към местните жени, че се местят, за да живеят с тях завинаги.   Зарязват работа, семейство. Но не всяка азиатка може да оцени такава достойна постъпка.  Сред тези, които са се опарили, е 64-годишният швейцарец Валтер Бреншнайдър. Той решил да започне нов живот, преселвайки се на Филипините. Оженил се за местно момиче, започнал и собствен бизнес.     Но семейното щастие не траело дълго. След известно време бил намерен мъртъв на задния двор на собствения му дом. Той бил застрелян от любовника на филипинската си съпруга. Работата е там, че филипинките приемат отношенията си с чужденците като възможност за доходен бизнес или начин да изкарат пари допълнително.      Дори и да сключат брак, те продължават да живеят както преди. Отделят на мъжа си определено време, но се срещат и с предишните си приятели и любовници. Дори и да родят, това не им пречи да флиртуват или да започват нови връзки с местните мъже. Такива примери, особено на Филипините, има много.      Ето и още една трагедия, станала заради коварството на местните жени. В едно градче 40-годишният австриец Херберт застрелял двете си дъщери, родени от майка филипинка, а след това се самоубил. Той оставил предсмъртно писмо, в което обяснявал, че освобождава жена си от новото семейство, което й пречи да се забавлява със своите сънародници.     И все пак, неслучайно филипинките са признати за най-красивите жени на света. Те не само са прекрасни, но и любвеобилни. И е съвсем лесно да попаднете в техния плен. Важното е да успеете да се измъкнете навреме.", "date": "2019.03.22", "title": "Любвеобилни, но коварни"}
