{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/392136-%D0%B0%D0%BD%D0%B0%D0%BB%D0%B8%D0%B7%D0%B0%D1%82%D0%BE%D1%80-%D1%81%D1%80%D0%B0%D0%B7%D0%B8-%D0%B9%D0%BE%D0%BD%D1%87%D0%B5%D0%B2%D0%B0-%D0%BA%D0%B0%D1%82%D0%BE-%D0%B7%D0%BD%D0%B0%D0%BC-%D0%BA%D0%BE%D0%B9-%D0%B5-%D0%B0%D0%B2%D1%82%D0%BE%D1%80-%D0%BD%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D0%B1%D0%B0%D0%BD%D0%BE%D0%B2,-%D0%BD%D0%B0%D0%B9-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%BE%D1%82-%D0%BD%D0%B5%D0%B3%D0%BE-%D0%BD%D1%8F%D0%BC%D0%B0-%D0%B4%D0%B0-%D0%B8%D0%B7%D0%BB%D0%B5%D0%B7%D0%B5-%D0%BD%D0%B8%D1%89%D0%BE", "text": "Като знаем кой е автор на скандала и така нареченото \"разследването\" за Боил Банов, най-вероятно от него няма да излезе нищо. Само ще припомня така наречените \"разследвания\" на Елена Йончева за оградата по границата с Турция, за корупцията в Хасково, за отровената вода в Хасково, за къщата в Барселона, за строителните фирми. Какво излезе от тях? Нищо. Убеден съм, че и с днешните данни за Боил Банов ще излезе едно голямо нищо. Това каза в предаването \"Още от деня\" по БНТ анализаторът Георги Харизанов.      \"Искам да се сетя кога точно г-жа Йончева е казала истината. Аз не мога да се сетя за такъв случай. Във всички нейни така наречени разследвания се търси скандал и се говорят неистини. В момента тя е обвиняема за пране на пари и трябва да обяснява как е взимала заплатата си. ГЕРБ не ѝ е повдигнал обвинението. Не разбирам защо се намесва ГЕРБ. Тук говорим за факти. В момента кънтят не разследванията на г-жа Йончева, а нейните сензации\", категоричен беше Харизанов. Заедно с него гост беше и Росен Карадимов, директор на Института за нов икономически напредък. \"Елена Йончева става един самостоятелен играч. Тя се превръща в самостоятелен политически фактор. Това, което тя говори, ще бъде фактор в политиката. Аз не бих бил толкова спокоен като ГЕРБ. Нещата се променят и ГЕРБ не реагират. \"Визия за България\" е на терен от половин година и управляващите пропускат това. Друг важен фактор е, че ГЕРБ в момента нямат силна подкрепа зад граница и основно в Европа. Не трябва да се забравя, че и президентът участва в политическия живот. В последните дни той не спира да казва истината и да показва грешките на управляващите. От ГЕРБ също пропускат този факт и това ще им донесе само неприятности\", обяви Карадимчев.", "date": "2019.01.30", "title": "Анализатор срази Йончева: Като знам кой е автор на \"разследването\" за Банов, най-вероятно от него няма да излезе нищо"}
{"url": "http://www.classa.bg/%D1%81%D0%B2%D1%8F%D1%82/item/392127-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D0%BA%D0%B0%D1%82%D0%BE-%D0%BF%D1%80%D0%B5%D0%B4%D0%BC%D0%B5%D1%82-%D0%BD%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D1%82%D1%80%D0%B8%D0%B1%D1%83%D0%BD%D0%B0%D0%BB", "text": " нечистоплътна „борба” на западния свят за т. нар. „демократични ценности” с насилието и нарушаването на всички международни норми и правила, които окървавиха целия свят, достигна до ръба на търпението на нормалната глобална общност. Време е да се обозначат престъпните действия на Съединените щати, за да се изправят пред правосъдието „борците-терористи” за опустошенията и глада, причинени на народите по света, за милионите убийства, разрухата на цели страни.     И след като цялото зло на планетата идва от британците, тогава може да се вземе от тях правното основание за определяне на състава на престъпленията на Щатите, когато насаждат така наречената „демокрация” - от британския закон от 2000 г. за тероризма: • Сериозно насилие срещу лице (лица) или причиняване на значителна вреда на имуществото на суверенни държави, застрашаване на живота на дадено лице, значителна опасност за здравето, безопасността на населението или част от него, или сериозна намеса в електронната система или нейното разстройство. • Действието или заплахата от неговото прилагане, целящи да повлияят върху управлението на суверенните държави или да сплашат населението или част от него. • Реализиране на подстрекателни, военни и други провокативни планове от политически, религиозен или идеологически характер срещу суверенни държави. • Провеждане на обучение или инструктаж за производството или използването на огнестрелни оръжия, взривни вещества, химически, биологични или ядрени оръжия, както и предоставяне на такива оръжия на терористични организации и лица. • Организиране и пряко финансиране на екстремистки терористични организации, както от отделни правителства и организации, така и от физически лица. Безнаказаността никога не е трайна. И времето на отговорност винаги идва. Пълно е с примери за падането на империите. Необходимо е само да се потърси сметка от страната на агресора за компенсиране на щетите, причинени на засегнатите страни и народи. И може би Съединените щати няма да признаят международния съд. Но кой е искал съгласието на фашистите през 1945 г. при създаването на трибунала в Нюрнберг? А и можете да свикате трибунал на всяко място. В Китай, например, смъртното наказание все още не е премахнато. Невъзможно е да се обхванат всички случаи на американски международен тероризъм. Но повечето от тях могат да се напомнят. И тук няма значение дали става дума за малка страна или голяма, на кой континент се намира, колко жертви и каква степен на опустошение са причинени от САЩ в резултат на тяхната намеса. Малайзийската катастрофа на „Боинг” Ще започна с катастрофата на Boeing 777-200ER на Малайзийските авиолинии на 14 юли 2014 г. близо до село Храбово в югоизточната част на Украйна, което Западът приписва на Русия. Фактът, че самолетът е бил свален от украинските въоръжени сили под ръководството на американски експерти от ЦРУ, стана незабавно известен. Както и фактът, че разработването на операцията е извършено от британската MI6. Многократните посещения на ръководството на ЦРУ в Киев - директорът Джон Бренан под измислени имена - и броят на американските и британските служители, разположени в сградата на СБУ, предполага, че провокацията с малайзийския самолет не е без тяхното участие. Аргументът, разбира се, е косвен, както и фактът, че на борда на самолета няма нито един гражданин на САЩ и Великобритания. Или защо нито Съединените щати, нито НАТО представиха данните от космическите снимки за бедствието. Това е в случай на \"нормално разследване\". Но това не е демонстративното разследване, което провежда Холандският съвет за сигурност, който е получил това право от Украйна. Аргументите и доказателствата на концерна „Алмаз-Антей”, че Боингът е бил свален от украинската страна, не бяха взети предвид от разследващата група, потвърждавайки ангажираността на англо-саксонските \"владетели\". А на борда имаше 298 души! Никой не беше останал жив. Кое не подлежи на разследване от Международния трибунал? \"Действието или заплахата от неговото прилагане, целящи да повлияят на правителството на суверенни държави или да сплашат населението или част от него\" (от английския закон за тероризма). Превод: В.Сергеев", "date": "2019.01.30", "title": "Престъпленията на САЩ като предмет на разследване на Международния трибунал"}
{"url": "http://www.classa.bg/%D1%81%D0%B2%D1%8F%D1%82/item/392128-%D0%BD%D0%B0%D1%82%D0%BE-%D1%81%D0%BF%D0%BE%D1%81%D0%BE%D0%B1%D0%BD%D0%BE%D1%81%D1%82%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%BA%D0%B8%D1%8F-%D1%84%D0%BB%D0%BE%D1%82-%D1%81%D0%B0-%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%BD%D0%B8", "text": "Колежът по отбрана на НАТО анализира руската морска политика и положението на руския флот, като стигна до заключението, че той  “има безпрецедентни възможности”, но те са посветени на отбраната на страната. Авторът на доклада – британският анализатор Ричард Конъли – каза, че най-важната характеристика на руската военноморска политика е, че “няма прекалено амбициозни планове за владение на световните океани”, а вместо това “поставя реалистични цели за своите сили”, съобщава RT.     Според него Морската доктрина на Русия е важен документ, чиито цели са “предимно реалистични” и “разчитат на използването на ракетни системи на далечни разстояния, а не на изграждането на големи надводни кораби”. Конъли подчертава, че Русия се фокусира върху развитието на флот, способен да унищожава цели на вражеска територия. Военноморските сили играят ключова роля в предотвратяването на ядрените заплахи и противодействието на американските планове за “бърз глобален удар”, добави той. Според него, благодарение на ракетното оръжие, за дълго време руският флот ще бъде много по-мощен от китайския въпреки развитието на корабостроителната програма, стартирана от Китайската народна република. “Ако сравним Русия с Китай, тогава способността на руския флот да изпълнява ракетни удари на дълги разстояния по море и по земя вероятно ще бъде по-голяма през следващите години”, подчертава Конъли. В доклада на Колежа на НАТО се посочва, че руският флот “вече има безпрецедентни възможности за извършване на нестратегически атаки срещу цели, използващи ядрени и конвенционални оръжия”. Военноморските сили са постигнали това чрез “калибриране”, т.е. чрез въвеждане на ракети тип “Калибър” на въоръжение в модернизирани кораби и подводници от съветско време, както и в нови кораби. Експертът смята, че съвременният руски флот има по-големи възможности да извършва операции срещу цели на вражеска територия, отколкото съветският флот през периода 1956-1985 година. Освен това, както заключава Конъли, руските военноморски сили биха могли да бъдат отговорни за справянето с “много по-широк спектър” от проблеми, отколкото преди десет години. “Морската доктрина обяви и необходимостта да се обезпечи статутът на Русия като голяма военноморска сила”, тъй като тя се нуждае от силен флот, за да запази водещата си роля в многополюсния свят, казва британският експерт. По-рано САЩ определиха руският флот като основен проблем, а новите руски подводници – като “най-страшните”.   ", "date": "2019.01.30", "title": "НАТО: Способностите на руския флот са безпрецедентни!"}
{"url": "http://www.classa.bg/%D1%81%D0%B2%D1%8F%D1%82/item/392129-%D0%BA%D0%B0%D0%BA-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%BE-%D0%BA%D0%B0%D1%82%D0%BE%D0%BB%D0%B8%D1%86%D0%B8-%D0%BE%D1%82-%D0%BF%D0%B0%D0%BF%D0%B0%D1%82%D0%B0-%D0%BF%D0%BE%D1%83%D1%87%D0%B0%D0%B2%D0%B0%D1%82-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5%E2%80%A6", "text": "Я, и какво стана с Брекзит и Мей?     В България има ревностни евроинтегратори, по-католици от папата. Размахват пръст да ни обясняват какви трябва да сме. И не само на нас. Поучават и Великобритания. Една такава авторка упорито пише по темата. Казва, че Великобритания се управлява от „арогантно невежа класа“. Причината за Брекзит, била в таблоидите, в „шепа интересчии, които искат да обърнат историята с хастара навън“, в лобисти и чужди правителства. Подлеци с интернет манипулации изиграли британците за референдума и т. н. А самата идея за референдум вече е ерес – той се бил превърнал в „събитие, което крие в себе си корупция, манипулация и организирана престъпност“.     Това е. Никакви референдуми. Ще слушаме и няма да задаваме въпроси. Тези разсъждения и оценки са квинтесенцията на множество изтрещели неолиберали. А сега да погледнем новините от деня – планът на Тереза Мей за Брекзит мина в парламента с поправка. Всички други алтернативни планове, поправки, предложения за нов референдум, и от опозиция, и от депутати от управляващата партия, бяха отхвърлени с няколко гласувания.ю     И кое е най-големият проблем? Какво ли не се изля в новините за провала на Мей и катастрофата за правителството, след като планът й неотдавна беше отхвърлен. А препъни камъчето било …пропускателният режим с Ирландия, механизмът по който ще се отделят от съседната страна, защото тя остава член на ЕС. И сега искат поправка точно по този пункт, а ЕС не искал предоговаряне. Със или без поправка, Великобритания ще се отдели, и никаква катастрофа няма да се случи. Както някои компании се изнесоха от Лондон в Еворопа, сега ще започне обратен процес – други компании ще избягат от ЕС в Лондон, както се бяга в офшорна зона. Има време, ще гледаме резултатите от развода. Но няма връщане назад. И не е повод за злорадство, че нещо лошо става с ЕС. Дали е добре или зле, и за кого, отделен въпрос. Още не е ясно, освен че е някакъв вид поражение за ЕС като идея. И стрес за българските брюкселски натегачи. Тукашните по-католици от папата са като хунвейбини, нови болшевици. За тях е неразбираем независимият британски дух. Той не е израз на „арогантно невежа класа“ (зад израза класа прозира марксически плам), не е резултат от подривните действия на „шайки”, конспиратори и провокатори, с каквито се бореха болшевиките. Великобритания е страната в която още преди 8 века са узаконили права на отделния човек, и са го предпазили от властта на държавата и краля (Магна харта). Британци са създали Америка като свободна държава, образец на независимост и демокрация. Капитализмът е проходил на Острова… Британската политическа система и до днес дава уроци по демокрация, дори с драматичните процедури по Брекзит. Но нашенски новоизпечени евроинтегратори с претенции ще им обяснят на британците колко са невежи. Когато Великобритания се отдели от ЕС, със или без договор, в Брюксел ще продължат да говорят помежду си на английски… И българите, поучаващи британците, ще сричат на този език.", "date": "2019.01.30", "title": "Как български по-католици от папата поучават британците…"}
{"url": "http://www.classa.bg/%D1%81%D0%B2%D1%8F%D1%82/item/392130-%D0%BC%D0%B0%D0%BA%D1%80%D0%BE%D0%BD-%D1%87%D0%B5%D1%80%D0%BF%D0%B8-%D0%BD%D0%BE%D0%B2%D0%B0-%D0%B5%D0%BD%D0%B5%D1%80%D0%B3%D0%B8%D1%8F-%D0%BE%D1%82-%D0%B4%D0%B5%D0%B1%D0%B0%D1%82%D0%B8%D1%82%D0%B5-%D1%81-%D1%84%D1%80%D0%B5%D0%BD%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%B6%D0%B4%D0%B0%D0%BD%D0%B8", "text": "В пика на кризата с „жълтите жилетки“ във Франция на съпругата и близките сътрудници на президента Еманюел Макрон е било показано къде е противоядреният бункер в Елисейския дворец в случай, че антиправителствените протестиращи се опитат да нападнат президентството. Стряскащото разкритие от в. „Журнал дю диманш“, което не беше отречено от кабинета на президента, показва колко разтревожен е бил вътрешният кръг на Макрон от предизвикателството към властта му, докато той се стремеше да уталожи народния гняв.     Шест седмици по-късно Макрон отново е в настъпление и проучванията на общественото мнение показват съживяване на пострадалата му популярност. Успешните участия в три публични дебати с кметове и разочаровани избиратели вдъхнаха нова енергия на президента и разсеяха мрачното настроение в канцеларията му. В Бур-дьо-Пеаж, в южния департамент Дром, Макрон се появи необявено на местен дебат, запретна ръкавите на ризата си и в продължение на няколко часа разясняваше политиките си, които целят съживяване на растежа и създаване на нови работни места. „Това беше онзи Еманюел Макрон, когото помня, духът от предизборната кампания се върна“, каза сътрудник, който е работил с Макрон в президентската предизборна кампания в периода 2016-2017 г. „Жълтите жилетки“, наречени така по светлоотразителните жилетки, които френските шофьори трябва да държат в колите си, поставиха Макрон в отбранителна позиция в края на миналата година. Първите им протести срещу повишаване на цените на горивата, което Макрон впоследствие отмени, прераснаха в по-общо движение срещу политическия елит и неравенството и предизвикаха някои от най-тежките улични прояви на насилие в Париж от десетилетия. Въпреки подобряването на рейтинга му Макрон каза на журналисти в полет за Египет в неделя, че все още се чувства сякаш „стъпва по тънък лед“. Същия ден обаче 10 000 проправителствени демонстранти преминаха в шествие под дъжда в отговор на протестите на „жълтите жилетки“. Те бяха далеч под единия милион граждани, които се събраха в подкрепа на генерал Де Гол в шествие, което помогна да се сложи край на бунтовете от май 1968 г., но гледката все пак беше добре дошла за привържениците на Макрон, които се питаха дали той може да си възвърне популярността. Друга малка победа за Макрон е, че засега той изглежда е успял да промени наратива на влиятелните френски денонощни новинарски канали. Бягащите надписи на телевизия Бе Еф Ем, по които е обсебен пиар екипът на Макрон, се промениха от „Макрон с гръб до стената“ през декември на „Ще излезе ли от това Макрон победител?“ миналия уикенд. Дори опонентите на Макрон признават, че той се е представил добре на срещите с обществеността, част от двумесечен национален дебат, за който Макрон обещава, че ще повлияе на политическите му решения. На тях той изглеждаше уверен в себе си докато присъстващите го засипваха с въпроси. „По отношение на формата представянето беше успешно. Беше доста красив момент. Французите обаче очакват нещо повече от въпроси без отговор“, каза депутатът от десноцентристката партия „Републиканците“ Дамиен Абад. В анкета на института Ифоп от миналата седмица рейтингът на Макрон се е покачил с 4 пункта до 27 процента. Проучванията на избирателните нагласи показват, че и партията му отново е на първо място пред крайната десница за изборите за Европейски парламент през май. Няма обаче гаранция, че тази тенденция ще се запази, а тътенът от протестите на „жълтите жилетки“ продължава. Някои от тях искат да канализират енергията си в превръщането в политическа сила и възнамеряват да се явят на европейските избори през май, макар че това решение разкри дълбоки разногласия в аморфното им движение. Съветниците на бившия инвестиционен банкер Макрон са му казали да избягва някои от резките забележки, които ядосаха избирателите и създадоха впечатление, че е арогантен, но той все още е склонен към грешни ходове. Освен това предстоят още реформи. Плановете за по-строги правила за отпускането на помощи за безработица, съкращаването на публичния сектор и сливането на различни пенсионни планове в една-единствена система може да изкарат отново избирателите на улицата. От анкетите излиза, че все по-твърдият отговор на Макрон на проявите на насилие при уличните протести е успокоил консервативните избиратели, които са разтревожени от измеренията на общественото недоволство. „В моя избирателен район ми казват: „Не винаги подкрепяме политиките ви, но искаме цялата тази сага да приключи.“ Французите не обичат хаоса. Големият дебат е умен начин да се излезе от тази ситуация през предната врата“, каза депутатът от Макроновата партия „Република, напред“ Жан-Батист Джебари. Анализатори обаче предупреждават, че има и риск националният дебат на Макрон да повиши очакванията. „Да дадеш на хората възможността да се изкажат е сериозно решение и той ще трябва да покаже, че от него е имало смисъл“, каза Фредерик Даби от института Ифоп. БТА", "date": "2019.01.30", "title": "Макрон черпи нова енергия от дебатите с френските граждани"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/392131-%D0%BA%D0%B0%D0%BA-%D1%81%D0%B5-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BA%D0%BD%D0%B8%D0%B3%D0%B8-%D1%88%D0%BE%D0%BD-%D0%B1%D0%B8%D1%82%D1%8A%D0%BB-%D0%BA%D0%B0%D1%82%D0%BE-%D0%BD%D0%B8%D0%BA%D0%BE%D1%8F-%D0%B4%D1%80%D1%83%D0%B3%D0%B0-%D1%81%D1%82%D0%BE%D0%BA%D0%B0", "text": "„Възрастна жена, вероятно наближаваща осемдесетте, дойде с торба книги, които продаваше. Всички бяха албуми с еротична фотография от шейсетте години. Прегледах един-два, видях, че са с прилична стойност, и й дадох 50 паунда за тях. Преди да тръгне, тя взе в ръка една от книгите и каза: „Вижте дали ще познаете кой от моделите в тази книга съм аз”, отбелязал Шон Битъл на 27 август 2014 г. в „Дневникът на един книжар” (изд. „Еднорог”).     Такава мила сценка е невъзможна в месарница. Битъл държи антикварна книжарница в градчето Уигтън, Шотландия. И в продължение на година водил дневник. Търговията с книги е като никоя друга. Заради стоката, заради продавачите и купувачите. Няма ден да не мине през книжарницата някой чешит и да не остави достойна за записване случка и диалог. А Битъл не е лишен от шотландско чувство за хумор. Иначе това е различен от нашия книжен свят. Всекидневие е през ръцете на автора да мине двутомник на „Декамерон”, издаден през 1679 г., или книга с илюстрации и автограф на Обри Биърдсли… Какво говорим, как да съпоставим фигурата на букиниста Иван Николов с типажа от площад „Славейков”? През 70-те Здравко Петров и Тончо Жечев, взели за деня всичко от кафенетата на писателите и на преводачите, в 19,30 влизаха в дюкяна му на „Витошка”. Ставаше от стола, изваждаше още един, те сядаха, той прав – докато си довършат приказката. „През 2015 г. в „Уотърстоунс” престанаха да продават четци на „Киндъл” поради слаби продажби и съживяване на продажбите на печатни книги”, отбелязва Битъл за най-мощната книжарска верига във Великобритания. И припомня: „След като Гутенберг изобретява печатарското клише, Веспасиано да Бистичи, прочут флорентински книготърговец, възмутен, че книгите вече няма да се пишат на ръка, затворил книжарницата си в пристъп на ярост, с което станал първият, предсказал края на производството и търговията с книги”. От ", "date": "2019.01.30", "title": "Как се продават книги? Шон Битъл: Като никоя друга стока"}
{"url": "http://www.classa.bg/%D1%81%D0%B2%D1%8F%D1%82/item/392132-%D0%B8%D0%BC%D0%B5%D1%82%D0%BE-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B2%D0%BB%D0%B8%D0%B7%D0%B0-%D0%B2-%D1%83%D0%BF%D0%BE%D1%82%D1%80%D0%B5%D0%B1%D0%B0-%D0%BD%D0%B0-15-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Решенията, които произтичат от Преспанския договор, ще влязат в сила 7 дни, след като Гърция ратифицира Протокола за влизане на Македония в НАТО, а се очаква Атина да направи това на 8 февруари Новото име на Македония – „Република Северна Македония“, най-вероятно ще влезе в официална употреба на 15 февруари. Говорителят на правителството Миле Бошняковски потвърди пред местната агенция МЕТА, че решенията, които произтичат от Преспанския договор, ще влязат в сила 7 дни, след като Гърция ратифицира Протокола за влизане на Македония в НАТО, а се очаква Атина да направи това на 8 февруари.    „В символичен жест, гръцкото правителство, най-вероятно, ще бъде първата страна, която ще ратифицира Протокола за влизане на Северна Македония в НАТО и има намерение да го направи до 8 февруари, твърдят източници, близки до темата“, обяви във вторник Euractiv.  На заседанието си във вторник македонското правителство създаде междуведомствен орган за прилагане на задълженията по Преспанския договор.  „Решенията, свързани с прилагането на разпоредбите на споразумението от Преспа, предвиждат набор от мерки и дейности, които трябва да се предприемат от правителството на Република Македония, както и от всички други органи на държавната администрация и всички държавни институции, произтичащи от приетите изменения на Конституцията на Република Македония и които ще влязат в сила 7 дни след влизането в сила, т.е. веднага след ратифицирането на Протокола за присъединяване на нашата страна към НАТО от Република Гърция и които регулират използването на новото конституционно име в съответствие с измененията“, обявиха от правителството.  Според него, в предвидения срок, трябва да се направят промени в табелките на граничните пунктове, дипломатическите и консулските служби и на входовете на всички държавни институции, публични предприятия и държавни предприятия.  „Разбира се, това няма да се случи за една нощ, но ще започне да се изпълнява в определения срок“, уточни Бошняковски.  Същата процедура ще бъде препоръчана от правителството за изпълнение от звената на местното самоуправление, докато секторите и службите за връзки с обществеността на държавата и публичните институции „получават насоки за използване на конституционното име в съответствие с приетите изменения“.  От 8 февруари, т.е. от гръцката ратификация на Протокола за присъединяване към НАТО, започват да текат петгодишните срокове за влизане на „Северна Македония“ във всички официални документи, включително паспорти и лични карти. Документите с новото наименование ще бъдат издавани с редовната подмяна на валидните, но не по-късно от пет години след влизането в сила на споразумението.   \r\n  ", "date": "2019.01.30", "title": "Името \"Северна Македония\" влиза в употреба на 15 февруари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392133-%D1%85%D0%B0%D1%81%D0%BA%D0%BE%D0%B2%D0%BE-%D0%B7%D0%B0%D0%B1%D1%80%D0%B0%D0%B2%D0%B8-%D0%B7%D0%B0-%D1%88%D0%B5%D1%80%D1%86%D0%B8%D0%BD%D0%B3%D0%B5%D1%80-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0%D1%82%D0%B0-%D0%BA%D1%83%D1%80%D0%BD%D0%B8%D0%BA%D0%BE%D0%B2%D0%B0-%D0%BF%D0%BE%D0%BA%D0%BE%D1%80%D0%B8-%D0%B3%D1%80%D0%B0%D0%B4%D0%B0-%D1%81%D0%BD%D0%B8%D0%BC%D0%BA%D0%B8", "text": "Международният турнир по тенис \"Братя Касабян\" се проведе през уикенда в Хасково, мачовете бяха на високо ниво, но феновете останаха най-много впечатлени от една млада руса тенисистка от Македония. Става дума за Ина Стефановска. 21-годишната красавица е известна с прозвището македонската Анна Курникова. Тя загуби финала срещу Мария Судимац от Сърбия, но накара феновете да забравят за половинката на Григор Димитров - Никол Шерцингер.     \"\"Спортът е в кръвта ми. Мечтая да се класирам за олимпийските игри и да се опитам да спечеля медал\", споделя Стефановска.", "date": "2019.01.30", "title": "Хасково забрави за Шерцингер! Македонската Курникова покори града (СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392134-%D0%B8%D0%B4%D0%B2%D0%B0-%D0%BB%D0%B8-%D0%B2-%D1%81%D0%BE%D1%84%D0%B8%D1%8F-%D0%BD%D0%B0%D0%B9-%D1%81%D0%B5%D0%BA%D1%81%D0%B8-%D0%B1%D1%8E%D1%81%D1%82%D1%8A%D1%82-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D1%81%D0%BD%D0%B8%D0%BC%D0%BA%D0%B8", "text": "Румънецът Мариус Копил ще участва за трети път на турнира Sofia Open, който стартира на 3 февруари.  Този път обаче има огромна вероятност с него да пристигне и половинката му Рамона Якоб. За нея оттатък Дунава говорят, че е мацката с най-секси бюст не само в Румъния, но и в Източна Европа.     Ако красавицата реши наистина да дойде в София, бъдете сигурни, че в зала „Арена Армеец” ще стане доста горещо...  „Рамона е секси мацка отвсякъде. Най-много те грабва бюстът й. Двамата с Мариус доста се обичат и си угаждат един на друг. Дано продължат така и занапред”, коментират в северната ни съседка.      ", "date": "2019.01.30", "title": "Идва ли в София най-секси бюстът в Източна Европа? (СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392135-%D0%B1%D0%B8%D0%BB%D1%8F%D0%BD%D0%B0-%D0%BD%D0%B0-%D0%B1%D0%BE%D0%B6%D0%B8%D0%BD%D0%BE%D0%B2-%D0%B3%D0%B8-%D0%BD%D0%B0%D1%82%D0%BE%D0%BF%D0%BE%D1%80%D1%87%D0%B8-%D0%B8", "text": "Биляна Дол продължава да приковава вниманието с публикациите си в социалната мрежа, където постоянно качва снимки и видео клипчета от Дубай. Както вече стана ясно, половинката на Валери Божинов си почива на топло в Емирствата, където е в компанията на приятелката си Зденка Айкович. Биляна е отседнала в един от най-скъпите хотели. Комплексът, в който е настанена, се намира на метри от плажа, където засуканата сръбкиня ежедневно събира тен, препичайки се. На последните публикувани снимки Биляна е в пълния си блясък, показвайки натопорчените си пищни форми. Напълно логично красавицата събира мъжките погледи.   Докато тя разпуска, любимият й Валери Божинов се мъчи в тренировките и контролните мачове на Ботев (Враца) в турския курорт Алания.                ", "date": "2019.01.30", "title": "Биляна на Божинов ги натопорчи и..."}
{"url": "http://www.classa.bg/%D1%81%D0%B2%D1%8F%D1%82/item/392125-the-new-york-post-%D0%BA%D0%BB%D0%B8%D0%BD%D1%82%D1%8A%D0%BD-%D1%81%D0%B8-%D0%BC%D0%B5%D1%87%D1%82%D0%B0%D0%B5-%D0%B7%D0%B0-%D1%80%D0%B5%D0%B2%D0%B0%D0%BD%D1%88-%D0%BD%D0%B0%D0%B4-%D1%82%D1%80%D1%8A%D0%BC%D0%BF-%D0%BF%D1%80%D0%B5%D0%B7-2020-%D0%B3%D0%BE%D0%B4%D0%B8%D0%BD%D0%B0", "text": " американският кандидат-президент от изборите през 2016 г. Хилъри Клинтън многократно повтори, че обмисля възможността за участие в президентската надпревара през 2020 г., съобщава The New York Post. Отбелязва се, че Клинтън иска да се наложи над Тръмп.     Кандидатът за президент на САЩ на изборите през 2016 г. от Демократическата партия Хилари Клинтън не изключва възможността за участието си в президентската надпревара през 2020 г., пише The New York Post. Според старшия кореспондент на CNN Джеф Зелени, миналата седмица Клинтън е заявила поне три пъти, че не отхвърля идеята за повторно участие в президентските избори на фона на новините за обвинения срещу американски политици, особено срещу бившия съветник на американския президент Роджър Стоун. Въпреки това, въпреки факта, че тя все още обмисля политическото си бъдеще, това не означава, че тя е готова за реванш. Позовавайки се на източници, близки до семейството на Клинтън, Зелени заяви, че в момента бившата първа дама няма конкретен план за започване на кампания. „Тя иска да победи Тръмп. Дали ще успее да спечели първичните избори на Демократическата партия? Не знам отговора на този въпрос“, смята Зелени. В същото време, един от нейните приятели подчертава, че ще бъде много изненадан, ако Клинтън реши да издигне кандидатурата си, но тази възможност не може да бъде изключва, съобщавана The New York Post.   Превод: В.Сергеев", "date": "2019.01.30", "title": "The New York Post: Клинтън си мечтае за реванш над Тръмп през 2020 година"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392126-%D0%B4%D1%80%D0%B0%D0%B3%D0%BE%D0%BC%D0%B8%D1%80-%D1%81%D1%82%D0%BE%D0%B9%D0%BD%D0%B5%D0%B2-%D0%B7%D0%B0%D0%BA%D0%BE%D0%BD%D1%8A%D1%82-%D0%B7%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0-%D1%81%D0%B5-%D0%BE%D1%82%D0%BB%D0%B0%D0%B3%D0%B0,-%D0%B7%D0%B0-%D0%B4%D0%B0-%D0%B8%D0%BC%D0%B0-%D1%81%D0%B8%D0%B2%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "„Може би законът за горивата се отлага с 6 месеца, защото трябва да има сива икономика, някой да се облагодетелства и да си финансира изборите“. Това заяви  зам.-председателят на ПГ на „БСП за България“ Драгомир Стойнев в ефира на БНР. Той обясни, че от днес законът вече е в сила и днес трябва да бъде променен и отложен. „Сами разбирате в какъв абсурд работи парламентът и колко са компетентни управляващите.      В продължение на една година се разискваше този законопроект. Всички страни бяха изслушвани в парламента, най-вече земеделските производители, след което законът беше приет“, обясни народният представител. „Оказа се, че примерно Минно-геоложката камара и Строителната камара имат конкретни предложения. Когато работят на техните обекти трябва да имат ведомствени бензиностанции, за да зареждат своята техника. Казахме, че веднага припознаваме техните предложения и днес те вече ще бъдат разгледани в комисия“, допълни Стойнев. Той подчерта, че всеки, който желае и смята, че има нещо, което го притеснява в закона, може да се обърне към „БСП за България“. „Готови сме да го изслушаме, но в последния момент да се променят неща, за нас е абсурдно“, категоричен е народният представител. „Друг е въпросът защо до сега не са направили своите предложения“, коментира той. Според него големият проблем е какво е свършило Министерството на икономиката. „В продължение на 6 месеца трябваше да напишат подзаконовата нормативна уредба. Те не си мръднаха пръста, а поискаха законът да бъде променен. Искат да отложат закона с 6 месеца, защото идват избори и правителството се нуждае от спокойствие – никой не трябва да протестира и негодува. Ние предлагаме да се отложи с 2 месеца – достатъчно време, за да бъдат решени всички проблеми“, предложи Стойнев. Той обясни, че БСП е направила конкретни предложения, за които е била  сезирана, но са отхвърлени в зала. „Строителната камара, която е толкова мощна и голяма, стовариха техника в София, защото негодуваха, а в крайна сметка бяха възнаградени с обществени поръчки за 1 млрд. 350 млн. лв, които ще бъдат изхарчени непрозрачно“, коментира Драгомир Стойнев.", "date": "2019.01.30", "title": "Драгомир Стойнев: Законът за горивата се отлага, за да има сива икономика?"}
{"url": "http://www.classa.bg/%D1%81%D0%B2%D1%8F%D1%82/item/392117-%D0%B5%D0%BA-%D0%BF%D1%80%D0%B8%D0%B7%D0%BE%D0%B2%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B4%D0%B0-%D1%80%D0%B0%D0%B7%D1%8F%D1%81%D0%BD%D0%B8-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D1%81%D0%B8-%D1%81%D1%82%D1%8A%D0%BF%D0%BA%D0%B8", "text": "ЕС има нужда Великобритания да разясни следващите си стъпки по Брекзита, заяви заместник-председателят на Европейската комисия Франс Тимерманс, цитиран от Ройтерс. \"Продължаваме да приканваме британското правителство да разясни намеренията си по отношение на следващите си стъпки, колкото се може по-скоро\", каза Тимерманс. Той увери, че ЕС взема мерки за защита на европейските студенти, които участват в програмата за обмен \"Еразъм\", ако на 29 март Великобритания напусне ЕС без споразумение, предаде Асошиейтед прес.     Тимерманс обяви предложения, които ще позволят на 14-те хиляди студенти във Великобритания и 7-те хиляди британски студенти в останалите 27 страни от ЕС да завършат обучението си без прекъсвания въпреки Брекзита. Британският министър за Брекзита Стивън Баркли заяви за Радио 4 на Би Би Си, че Великобритания проучва възможни промени в споразумението с ЕС, включително фиксиран срок за продължителността на предпазния механизъм за Ирландия, както и \"изходни клаузи\" и използване на технологии, за да се избегне твърда, видима граница между Република Ирландия и Северна Ирландия, предаде ДПА. \"В окончателното споразумение ще трябва да има някакви отстъпки от ЕС по предпазния механизъм за Ирландия. Ако се стигне до Брекзит без споразумение, няма да получат и едно пени от нас\", заяви държавният министър за Брекзита Куази Куартенг, имайки предвид договорената сума, която Великобритания да плати по \"развода\" си с ЕС в размер на около 39 милиарда лири. Британският премиер Тереза Мей заяви, че достъпът до британските териториални води за риболов не подлежи на предоговаряне с ЕС, ако се стигне до нови преговори по споразумението за Брекзит, предаде Ройтерс. На въпрос от депутат дали ще се бори срещу опити на страни от ЕС да запазят досегашния си достъп до британските териториални води за риболов Мей отвърна: \"Това вече е договорено и не подлежи на предоговаряне.\"", "date": "2019.01.30", "title": "ЕК призова Великобритания да разясни следващите си стъпки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392118-%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%BF%D1%80%D0%B8%D0%B5-%D0%B4%D0%B2%D0%B0-%D0%BF%D0%BB%D0%B0%D0%BD%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Правителството прие План за действие на Република България за прилагане на Споразумението за оттегляне на Обединеното кралство (ОК) Великобритания и Северна Ирландия от ЕС, както и План за действие на Република България за оттегляне на ОК от ЕС без споразумение.При урегулирано оттегляне на ОК (със споразумение - б.р.) ще се гарантира максимално възможна приемственост и последователност на правата на гражданите, финансовите ни интереси, съществуващите търговски, транспортни и др. връзки с минимални празнини в отношенията, се казва в съобщение на МС. Същевременно, предвид актуалното състояние на процеса Брекзит България се подготвя и за оттегляне без Споразумение, се изтъква в съобщението.     И в двата случая се предвиждат мерки в няколко направления: законодателство, административен капацитет, обучителни и информационно-разяснителни дейности. По-важни сред неотложните действия са следните: Закон за изменение и допълнение на Закона за чужденците в Република България и Правилника за неговото прилагане;  Подсилване на консулската служба в Лондон с още двама консулски служители;  Предприемане на действия за откриване на консулска служба в Единбург, Шотландия;  Провеждане от служителите на посолството в Лондон на 20 информационни дни до средата на годината за живеещите в различни градове на ОК български граждани;  Предоставяне на всекидневни консултации на българските граждани в ОК, свързани с правата им след Брекзит и процедурата по кандидатстване за статут на уседналост;  Провеждане на консултации с Европейската комисия, страните-членки на ЕС и ОК по адаптацията на нормативната уредба;  Обособяване на раздели за Брекзит в интернет страниците на министерствата на външните работи, правосъдието, вътрешните работи и туризма;  Обучения/семинари за български граждани на територията на ОК за промяната при преценката и изплащането на обезщетенията от ДОО;  Информиране на бизнеса в сътрудничество с браншови организации за последиците от оттеглянето на ОК от ЕС;  Готовност за сътрудничество с британското посолство за информационни кампании за правата на британските граждани, постоянни пребиваващи в Република България. Планът съдържа мерки и в двустранен аспект. Те ще се предприемат единствено по въпроси, по които ЕС не предвижда общ подход за действие и само ако възникне необходимост за запълване на правния вакуум, се казва в съобщението на МС.В зависимост от вида на оттегляне и наличието или не на преходен период, ведомствата следва незабавно да осигурят или подготовката на мерките за прилагане на споразумението, или изпълнение на плана без споразумение (в съобщението не се съобщават подробности за втория план). Целта е да се опитаме да минимализираме, до колкото е възможно негативните последици, които ще има във всяка една от сферите. Това каза по време на парламентарен контрол вицепремиерът и министър на външните работи Екатерина Захариева. По отношение на гражданите на ЕС и българските граждани, е поет ангажимент, тези, които живеят на територията на Великобритания до 29 март тази година да запазят правата си, които ползват. Днес българското правителство пое ангажимент към гражданите на Великобритания, около 7000 души, които живеят на територията на България да имат наистина лесна и проста процедура за регистрация, да мога да продължат да живеят и да се чувстват добре тук, обясни министър Захариева.", "date": "2019.01.30", "title": "Кабинетът прие два плана за Брекзит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/392119-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%81%D0%B5-%D1%81%D0%B5%D0%B7%D0%B8%D1%80%D0%B0-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D0%B0%D0%BB%D0%BE,-%D0%B1%D0%B0%D0%BD%D0%BE%D0%B2-%D1%81%D1%8A%D0%BC", "text": "Главният прокурор Сотир Цацаров се самосезира и разпореди незабавното извършване на проверка по повод действия на министъра на културата Боил Банов от времето, когато е бил зам.-министър, по ремонта на \"Ларгото\", съобщават от пресцентъра на главния прокурор. Проверката е възложена на Специализираната прокуратура предвид качеството на лицето, за което са представени данните и твърденията за извършени корупционни прояви, в резултат на които е опростена неустойка на изпълнителя в размер на 700 000 лева.     Тя идва, след като депутатката от БСП Елена Йончева изнесе запис, на който се чува как Банов дава разпореждания да не се дава под съд изпълнителя на ремонта на \"Ларгото\" заради забавяния по ремонтните действия и неизплатено обезщетение.     Още днес ще се пристъпи към изискване на цялата документация по сключването и изпълнението на договора за строителство на обект „Ларгото“, културно комуникационен комплекс „Сердика“ 2-3 етап. Ще бъдат снети и обяснения от лицата, имащи отношение към случая. Реакция на пресконференцията на Йончева дойде и от бившия министър на културата Вежди Рашидов и от кмета на София Йорданка Фандъкова. Фандъкова заяви, че по темата Столична община няма отношение и затова не може да се наеме да коментира темата. \"Проектът на \"Ларгото\" е изпълнен от Министерство на културата, а на Столична община е предоставен за стопанисване\", заяви тя. \"Реагирал съм на случая с „Ларгото“ и съм го изпратил на съд още тогава, въпросите са към друг\", коментира, на свой ред, бившият културен министър и настоящ председател на парламентарната комисия по култура и медии Вежди Рашидов. \"Казвам, че съм подписал заповед да отиде на съд тази неустойка за неспазване. Втора инстанция чакаме. Реагирал съм. За всичко останало въпросите са към друг\", заяви още той и обясни, че е проверил през правна дирекция, че като се е върнал от лечението си от Германия е подписал заповед да се заведе дело да се изплати неустойка за забавени срокове. Рашидов обърна внимание, че са минали европейски и всякакви одити относно обекта \"Ларгото\", културно-комуникационен комплекс \"Сердика\" 2-3 етап.", "date": "2019.01.30", "title": "Главният прокурор се сезира по случая \"Ало, Банов съм\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392120-%D0%BE%D1%82%D0%BA%D0%B0%D0%B6%D0%B8-%D0%B3%D0%B8-%D0%B4%D0%B0-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%B7%D0%B0-%D0%B4%D1%80%D1%83%D0%B3%D0%B8%D1%8F", "text": "Без значение дали ви пука за изборите за европейски парламент, предизборната битка вече започна с пълна сила. Не толкова с платформи и идеи, колкото с корупционни скандали, прокурорски проверки, президентски критики и всички онези други мръсни елементи от политическата игра, които привличат вниманието на избирателите, но и ги отвращават. Отвращават ги от политиката, от партиите и от участието в изборния процес. Защото все пак цапа ли пускането на бюлетина ръцете на избирателя, когато избраникът или назначен от него затъне до гуша в калта? А кал тази година ще има в излишък, ясно е. За прокурорите покрай този вот сякаш ще има повече работа, отколкото за голяма част от партийните апарати. В опита си да са възможно най-високо над бариерата за евровота, партиите у нас сякаш се заравят все по-дълбоко в мръсотията. За по-малко от 10 дни се размениха много удари. Прокуратурата повдигна обвинение за пране на пари на депутата от \"БСП за България\" Елена Йончева по разследване, започнало в края на миналото лято. Първият куршум беше изстрелян, макар и не от партийна централа, а от \"независимата\" прокуратура. ГЕРБ побързаха да бръкнат в раната, придавайки на Йончева твърде голяма важност. Същевременно се опитаха с похвали за Сергей Станишев (какви времена настанаха!) да разширят още повече вътрешните противоречия около листата на БСП за евровота. Обвинението срещу Йончева се впи като клин в спиците на левицата по пътя към евровота, но БСП бързо се изправи на крака и мина в нападателен режим. Същата Елена Йончева, на която сега избирателите на левицата ще гледат като на жертва на \"режима Борисов\", извади на бял свят разследването си за корупция, в което е замесен културният министър Боил Банов. Кога? След обвинението срещу нея и след като БСП се сдоби със собствена медийна платформа в лицето на БСТВ (което не е актив за подценяване). Ответният куршум, който всъщност е базиран на 4-годишен запис, беше изстрелян в правилния момент - когато е най-необходим. А таймингът в политиката никога не е случаен. Сега ГЕРБ нямат голям избор, особено с оглед на близостта в рейтингите между тях и БСП според изследванията на социологическите агенции. Вероятно Банов ще трябва да бъде пожертван, за да се омекоти удара върху партията. Колкото по-бързо, толкова по-добре - знаем, че паметта на избирателите е кратка, но за съжаление и на двете големи партии два месеца не са чак толкова много време. От тази гледна точка, евентуалното поставяне на Йончева начело на листата на БСП за евровота също е рисков момент с две страни. Тя носи багаж – обвинение за пране на пари, свързано с болезнената тема КТБ, което на пръв поглед прави нейната номинация прострелване в крака за левицата. Но от друга страна, БСП не смъква доверието си в нея, а я промотира дори още повече. Йончева бива представяна като \"оръжието\", което разкрива корупционните схеми на управляващите; а с фокуса си върху нея ГЕРБ й създадоха ореола на още по-значим противник, което в крайна сметка може да играе в нейна полза. За БСП и ГЕРБ предизборната битка върви като игра на шах, но в калта, където бива запращана всяка свалена фигура. За момента две фигури са основен обект на атаките. Тази на БСП е много по-значима, но все още не пада. ГЕРБ от своя страна сякаш нямат възможност да спасят своя културен министър, без това да не застраши цялата игра. А къде са другите? Според последното проучване на \"Тренд\" освен БСП и ГЕРБ само \"Обединени патриоти\" и ДПС имат шанс за прескачане на бариерата за евровота. Първите също са се впуснали в игра на шах в калта, но със самите себе си. \"Дръж враговете си по-близо\" е принцип, който НФСБ, \"Атака\" и ВМРО отдадено спазват, дори когато това може да им коства гласове. Въпросът по-скоро е вярват ли ОП в общото си бъдеще (и дали избирателите още вярват в него), или някои от лидерите на малката коалиция ще търсят спасение на собствените си кариери в Брюксел. В ДПС е тихо. Номерата на партиите в бюлетините останаха. Другите нека се карат - Движението ще има депутати в европарламента. А къде са разговорите за програмите (и визиите, от които се очаква да ни \"оправят\")? Заглушени са от шума на топовните гърмежи от партийните централи. Логиката е проста - на българските избиратели не им пука за европейските избори (което проучванията сякаш потвърждават). Тук въпросът \"за\" или \"против\" Европа не е на дневен ред, както в други държави. Партиите няма и какво толкова да обещаят. И тъй като скандалите се продават по-лесно от идеите, целта е проста: \" Не се опитвай да ги накараш да гласуват за теб. Опитай се да ги откажеш да гласуват за другия. \" А избирателите трябва да се напрегнат, да гледат и слушат. Защото когато не го правят, изпращат в Европейския парламент лица, от които после се срамуват и с които в един момент сами се подиграват. Едни   си тръгват от Страсбург. Да не вземем да пратим нови.", "date": "2019.01.30", "title": "Откажи ги да гласуват за другия..."}
{"url": "http://www.classa.bg/%D1%81%D0%B2%D1%8F%D1%82/item/392121-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%B8%D0%B7%D0%BD%D0%B5%D1%81%D0%B5-%D0%BE%D1%82-%D1%81%D1%82%D1%80%D0%B0%D0%BD%D0%B0%D1%82%D0%B0-20-%D1%82%D0%BE%D0%BD%D0%B0-%D0%B7%D0%BB%D0%B0%D1%82%D0%BE,-%D0%BD%D0%BE-%D0%BD%D0%B5-%D0%B5-%D1%8F%D1%81%D0%BD%D0%BE-%D0%BD%D0%B0%D0%BA%D1%8A%D0%B4%D0%B5", "text": "Венецуелският депутат Хосе Гуера предизвика скандал със съобщението си в Twitter във вторник: руският Boeing 777, който кацна в Каракас ден по-рано, е пристигнал в столицата, за да отнесе 20 тона злато от трезора на централната банка в страната.     На въпрос откъде Гуера е наясно, бившият служител на банката не можа да даде надеждни доказателства, като само заяви, че има информацията от свои бивши колеги. Дали това е просто поредният „скандален“ коментар на депутат в опит да се привлече общественото внимание към кризата във Венецуела? Не съвсем. От миналия месец насам от централната банка са заделили точно 20 тона злато за изнасяне, посочва източник на Bloomberg, запознат с въпроса. На обща стойност от 840 млн. долара златото представлява около 20% от притежавания от финансовата институция ценен метал в страната, допълва източникът. На фона на това, че президентът Николас Мадуро все повече губи контрол върху страната и нейните претърпели тежък удар финанси и банкови резерви, въпросът за това кой ще поеме контрола върху общо 200-е тона злато на Венецуела у дома и в чужбина се превръща в ключов въпрос. Държавата дължи милиарди на своите покровители Русия и Китай, както и на облигационери, като в същото време се нуждае от стабилна валута, с която да купува храна за гладуващия си народ. Венецуела се опитва от години да увеличи златния си резерв, като окуражава добива и дава на армията контрола върху обширни територии, богати на благородния метал. Държавната компания Minerven претопява метала в кюлчета, които военни самолети пренасят до военновъздушни бази около Каракас. Войниците редовно ги товарят на бронирани автомобили и ги изпращат към централната банка или на други предназначени места. Миналата седмица Английската централна банка отказа официалното искане на Мадуро да изтегли 1,2 млрд. долара в злато, съхранявани там, след като високопоставени американски представители – сред които и държавният секретар Майк Помпейо, убедиха своите британски колеги да спрат достъпа на режима до неговите активи в чужбина. В понеделник самолет на базираната в Москва авиокомпания Nordwind Airlines кацна на международното летище в Каракас, показват данни на сайта за проследяване на полети FlightRadar24. Кремъл увеличи подкрепата си за Венецуела през последните години, като латиноамериканската страна се превърна в един от основните получатели на руски заеми и инвестиции. По-рано днес руската информационна агенция РИА-Новости публикува интервю с Мадуро, в което той отново отказва да бъдат проведени предсрочни президентски избори в страната, които според него са равнозначни на изнудване. Въпреки острия си тон президентът изрази готовност за диалог с опозицията, като също така заяви, че е възможно в него да участват и трети страни. „Има няколко правителства, глобални организации, които демонстрират искрената си загриженост за случващото се във Венецуела, те призовават за диалог“, посочи президентът.", "date": "2019.01.30", "title": "Венецуела е готова да изнесе от страната 20 тона злато, но не е ясно накъде"}
{"url": "http://www.classa.bg/%D1%81%D0%B2%D1%8F%D1%82/item/392122-%D0%B2%D0%BB%D0%B8%D0%B7%D0%B0-%D0%BB%D0%B8-%D0%BC%D0%B5%D0%B9-%D0%B2-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D0%B2%D0%B0%D1%80%D1%83%D1%84%D0%B0%D0%BA%D0%B8%D1%81", "text": "След броени дни британският премиер Тереза Мей ще иде отново в Брюксел, за да се провали отново. Тя иска да отмени отстъпките на ЕС, за да прекара сделката за Brexit през парламента. Ето защо британският министър-председател би желала да отмени споразумението, което самата тя договори. ЕС вече обяви, че това е изключено. С други думи: Мeй прави това, с което Янис Варуфакис се провали по невероятен начин, пише германската N-TV.     Като гръцки финансов министър, заедно с гръцкия премиер Алексис Ципрас, той получи мандата на народа и парламента да отхвърли исканията на кредиторите. Неговият проблем: ЕС не беше ангажиран с интересите на гръцкото правителство, а с интересите на всички останали държави членки и строго преследваше позицията си. Точно пред този проблем е изправена и Мей. Което се усложнява и от факта, че тя трябва да се бори и у дома с огромна съпротива. Не само опозицията, но и голяма част от нейната консервативна партия отхвърля договореното от Мей споразумение. А за разлика от Май Варуфакис поне представяше предложения за решения. \"Светът знае какво не иска този парламент и днес трябва да изпратим силно послание за това, което искаме\", заяви Мей в Камарата на общините. Тук може да вмъкне уточнението – всичко това се случва 58 дни преди все още валидната дата за излизане – наистина е крайно време. Което не променя факта, че британската позиция остава чисто пожелално мислене. Мей по принцип застъпва същите идеи, с които тя не проби в Брюксел. Проблемът не е в това, че Брюксел не иска да прояви разбиране към британците. Проблемът е, че желанията на британците не могат да бъдат изпълнени. Това се проявява най-добре в предпазната клауза. Това решение предвижда Великобритания да остане в митническия съюз с ЕС след Brexit, докато не се споразумеят двете страни за търговско споразумение. Целта е да се предотврати създаването на граница между Северна Ирландия и Ирландия.", "date": "2019.01.30", "title": "Влиза ли Мей в ролята на Варуфакис"}
{"url": "http://www.classa.bg/%D1%81%D0%B2%D1%8F%D1%82/item/392123-%D0%BF%D0%B5%D1%80%D1%84%D0%B5%D0%BA%D1%82%D0%BD%D0%B0%D1%82%D0%B0-%D0%B1%D1%83%D1%80%D1%8F-%D0%B2-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%B2%D0%B4%D0%B8%D0%B3%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B7%D0%BB%D0%B0%D1%82%D0%BE%D1%82%D0%BE", "text": "Страховете за глобалния растеж и възможната пауза в затягането на паричната политика в САЩ се очаква да повишават цените на златото през 2019 г., показва проучване на Ройтерс. Анкетираните 36 анализатори и трейдъри прогнозират средна цена на златото през тази година от 1305 долара за тройунция, което е с около 3% над средните нива през 2018 г. и малко над очакванията, посочени преди три месеца в подобно проучване.     Прогнозите са цените на жълтия метал да достигнат средно 1350 долара за тройунция през 2020 г., което е малко под върховите стойности, достигнати през 2016 г. от 1374,91 долара за тройунция. За сравнение, през миналата година най-високата цена, достигната от златото, беше 1366,07 долара за тройунция. През 2018 г. златото преживя първия си годишен спад за последните три години, тъй като растящите капиталови пазари и по-високите лихвени проценти в САЩ предложиха на инвеститорите по-добра възвръщаемост. В същото време по-силният долар прави златото по-скъпо за купувачите извън САЩ. Но ценният метал успя по-късно през годината да задържи възходящ тренд, достигайки седеммесечен връх и задържащ се около важното технологично ниво от 1300 долара за тройунция. „Забавянето на темпа на увеличение на лихвите от страна на Фед, вероятно по-слаб или поне не засилващ се долар, по-нататъшни корекции на капиталовите пазари в САЩ и продължаваща геополитическа нестабилност създават перфектната буря в полза на златото“, коментира Фредерик Панизути от MKS. Отслабването на китайската икономика, както и търговският спор между САЩ и Китай оказа негативен ефект на фондовите пазари през миналата година и повиши страховете за по-широкомащабно забавяне в световен мащаб. Всичко това съживява интереса към златото като актив убежище.     Междувременно икономистите казват, че Федералният резерв на САЩ ще продължи да поддържа по-бавен темп на увеличение на лихвените проценти, а валутните стратези, анкетирани от Ройтерс, смятат, че  ралито на долара до голяма степен е приключило . Притежаваното физическо злато от борсово търгуваните фондове е нараснало със 7,6% или около 4 млн. унции от началото на октомври. По отношение на  среброто  анкетираните анализатори са посочили, че очакват средна цена от 16 долара за тройунция през тази година. Тази цена е по-висока от достигнатите средни нива през 2018 г. от 15,68 долара за тройунция, но е под прогнозата от преди три месеца за 16,40 долара за тройунция. Така вече в четвърто подред проучване на Ройтерс прогнозата за цената на среброто е понижена. Очакванията са през 2020 г. среброто да се търгува средно за 17,20 долара за тройунция. Среброто се използва както в електрониката, така и за инвестиции, а влошаващите се перспективи за глобалната икономика повишават цените му. Освен това то е склонно да следва посоката на движение на златото, но ценовите му колебания често са по-големи от тези на жълтия метал. „Среброто е подценено в сравнение със златото и вероятно ще има известно догонване“, смята анализаторът от Societe Generale Робин Бхар.", "date": "2019.01.30", "title": "\"Перфектната буря\" в световната икономика вдига цената на златото"}
{"url": "http://www.classa.bg/%D0%B5%D0%BA%D0%BE/item/392124-%D0%B5%D0%BA%D0%BE%D0%BB%D0%BE%D0%B3%D0%B8%D1%87%D0%BD%D0%B0-%D0%B3%D0%B5%D0%BE%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B8-%D0%BD%D0%BE%D0%B2%D0%B0-%D0%BF%D0%B0%D1%80%D0%B0%D0%B4%D0%B8%D0%B3%D0%BC%D0%B0-%D0%B7%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5-%D0%B8-%D0%BE%D1%86%D0%B5%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D1%87%D0%BE%D0%B2%D0%B5%D1%88%D0%BA%D0%B8%D1%8F-%D1%80%D0%BE%D0%B4-1", "text": "Ключовите параметри в развитието на световната история са икономика, демография, технологии, екология, които действат като скачени съдове. През последното столетие обаче, климатичните промени незабелязано, но систематично се превърнаха във водещ фактор, който не само ще определя развитието на останалите, но въобще ще реши оцеляването (или не) на човечеството. Последното е във война с природата и, ако я спечели, е загубено!     Природата няма за цел съхраняването на Хомо сапиенс. Тя е лаборатория, в която милиони години спонтанно протича тестването на разнообразни органични комбинации, и от тази гледна точка единственото последствие от изчезването на даден биологически вид е простото му преместване в графата на неуспешните еволюционни експерименти. А статистиката на еволюционното оцеляване е сурова: от всички биологически видове, които някога са възникнали на Земята, 99,9 % не са оцелели и са изчезнали безвъзвратно в небитието  (2).      Почти всички жизнени системи на земята са подложени на ерозия – водата, храната, енергията, земята, инфраструктурата. Изследвания показват, че в момента се намираме в период на „ шестото масово унищожаване “ на живота на земята в нейната история. Но за разлика от предходните етапи, настоящият не е предизвикан от природни фактори, а от човека. Значимите въздействия от промяната на климата ще дойдат  взривно и по-скоро , отколкото се очакваше досега. Имаме  три  критични години за спиране на най-лошите   от глобалното затопляне (3). Отдавна сме преминали точката на невъзвращаемост, а изчакването ще направи нещата необратими.      Земята се приближава към „планетарен праг“  (4), преминаването на който ще я превърне в парник, в чиито рамки оцелелите ще съществуват в състояние на война на всеки срещу всички. Ако емитирането на парникови газове запази текущия си темп, до 2040 г. атмосферата ще се затопли с до 1.5 °C спрямо прединдустриалните нива. Това ще предизвика каскадни ефекти и миграция на огромни маси хора…Учените предупреждават, че избягването на катастрофата ще изисква  трансформиране на световната икономика  със скорост и мащаб без документиран исторически прецедент. Необходими са колективно човешко действие, задълбочена интеграция на знанията от точните и хуманитарни науки, за да се осигури комплексен анализ, предлагащ рамка, обединяваща различните сфери на изследване, свързани с антропоцена. Целта е да се отклони земната система от треакторията, приближаваща я до планетарния праг и нейното стабилизиране, което изисква   усилия, насочени към „дълбоко понижаване емисиите на парникови газове, отстраняване на CO2 от атмосферата, опазване и подобряване на биосферните въглеродни поглътители (естествени или създадени от човека системи за поглъщане на CO2 от атмосферата и/или складирането му (гори, растителност, океани, водни басейни)); евентуално управление на слънчевата радиация и адаптиране към неизбежните последици от вече съществуващото затопляне, като не бива да се допуска повишаване на температурата над 2 °C“ (5). Проблемът е, че слабите сами не могат, а  силните не искат такава трансформация , въпреки че най-богатият 1% носят основната вина. Според доклад на ООН над 70% от вредните емисии в глобален мащаб се произвеждат от  едва 100 компании . „Само Кох Индъстрис изхвърлят в атмосферата около 24 млн. тона въглероден диоксид всяка година”  (6). Не можем да не споменем, че именно собствениците на компанията (десните милиардери братя Дейвид и Чарлз Кох) са основните спонсори на мозъчния тръст – фондация Херитидж, който финансира и подкрепи предизборната кампания на Д. Тръмп, диктува политиките му, и пред който той се отчита  (7). Херитидж съхранява „анти-екологичен архив“ (8), съдържащ 3500 документа, около 27 000 страници, обхващащи 350 организации и отделни лица. Логично бе Тръмп да се оттегли от Парижкото споразумение за климата. Въпреки, че отдавна са наясно с реалностите, корпоративните магнати продължават да настояват, че климатичните промени са преекспонирани,  оспорват научните доказателства и финансират кампании за дезинформация . През 2017 г. Тръмп иронизира глобалното затопляне, в момент когато северните и източните части на САЩ са обхванати от изключително студена вълна, с температури до минус 40 °C (9). Жаир Болсонаро твърди, че климатичната криза е „басня“, възнамерява да се изтегли от Парижкото споразумение, да премахне Министерството на околната среда на Бразилия, да повери земеделието на кликата на разрушителната животновъдна индустрия, да позволи разчистване на   (който е сред най-засегнатите) и да демонтира почти всички мерки за защита на природата и коренното население (10). „Изненадващо е – посочва американският проф. Джеймс Лии, че промяната на климата е сред най-сериозните изследователски полета, но въпреки това, не е подлагана на систематичен анализ като  “  (11). Причината е, че „олигархичният контрол върху богатството, политиката, медиите и обществения дискурс, пречи на рационалното вземане на решения, защото  краткосрочните интереси на елита са коренно различни от дългосрочните интереси на обществото . Това обяснява защо миналите цивилизации са се сринали „въпреки наличието на културното и технологично ноу-хау, необходимо за решаване на кризите им. Икономическите елити, които се възползват от социалната дисфункция, блокират необходимите решения  (12). Пряко ангажиран с проблема, с десетки примери, Ерик Пулей показва как на практика това се случва в книгата си „Климатичната война: Истински вярващи, силови брокери и битката за спасение на Земята“, 2010 г (13). Трудът е посветен на борбата от двете страни на барикадата – хората, стремящи се да спасят планетата и тези, които стоят срещу тях.  Последните явно не разбират, че човекът никога не е имал приложима стратегия за индивидуално оцеляване! Климатичните промени не са пряка причина за  военните конфликти , но благоприятстват възникването им. Потенциални „горещи точки“ в това отношение са редица африкански и централно-азиатски държави. До 2050 г. това може да доведе до тотално изчезване от картата на света на населението на тези региони в резултат на войни и бягство на хора от тях. Освен всичко, САЩ и др. страни разработват геоинжинерни технологии, с които се опитват да манипулират климатичните условия. Тъй като липсват международни стандарти за този тип дейност, може да се предполага, че резултатите от тези експерименти ще са част от голяма геополитическа битка с нарастващи рискове и непредвидени следствия. Насилието в международен и вътрешен план само през 2016 г. е струвало на човечеството 14,3 трлн дол., което е 12,6 % от брутния световен продукт, или по 1953 дол. на глава от населението, които биха могли да отидат за подобряване  живота на хората (14). Геополитическите съперничества ще се изострят и в резултат от промяната в географията на транспортните коридори, дефицитът или наличието на ресурси.  Трите очертаващи се „пояса на напрежение“ са Северният, Южният и Екваториалният. Антарктида е по-студена, по-суха и по-ветровита от всеки друг континент. Страните там са значително по-малко (въпреки че това не отменя претенциите за територия). Но нефтените, газови находища и др. ресурси в Арктика ще станат икономически изгодни, което може да доведе до конфликти, особено когато се появяват на места, където границите не са ясно определени. НАТО вече започнаха учения по бреговете на Норвегия (15).  Не е трудно да се досетим, че „инициативата“ е насочена срещу укрепващата позициите си на Север Русия, военното й присъствие в Арктика, намеренията й за разработване хребетите Ломоносов и Менделеев, както и на находището в Щокман в Баренцово море. Конкуренция и нестабилност ще предизвикат и новопоявилите се обработваеми земи; Изобилието ще влияе на миграцията; Новите икономически ресурси ще създадат нови работни места.  . Променящият се климат ще засяга все по-остро националните интереси и въпросите на суверенитета. Възможността за развитие на нови морски навигационни пътища ще съкрати разстоянието между Европа и САЩ до Азия, ще открие нови възможности за риболов, за добив на нефт, газ, минерали. Това повишава рисковете за околната среда и традиционното препитание на местното население. Растящият интерес към Далечния север вероятно ще увеличи съперничеството между петте арктически държави (САЩ, Канада, Русия, Дания/Гренландия и Норвегия). Различни заинтересовани страни (корпорации, правителства) в Европейски съюз, Китай и Япония, също проявяват интерес към тази райони. Но съществува и обратната тенденция:  . Нейната защита е изведена на първо място във външната политика на държавите. Разработват се националанни и регионални програми за адаптация към неблагоприятите послествия от климатичните промени. Отделно международни екипи от учени се стремят да създадат нови природощадящи източници на енергия. Полагат се сериозни усилия за разрешаване на „арктическите спорове“. Арктическият съвет и международните организации разработват общи правови основи  за регулация на всички видове държавна и частна дейност в Арктика. Целта е формиране на правова система, която да отчита съвременните реалности на базата както на международните, така и на националните интереси (16). Освен Арктика и Антарктика обаче, се формира и  Екваториален пояс  на геополитическо напрежение (ЕПН), който за момента остава пренебрегнат. В Западното полукълбо този пояс включва южната част от Северна Америка (Мексико и Централна Америка) и северната част от Южна Америка. Степента на обезлесяване в тези региони е сериозна, вследствие пожарите, изсичането на горите, сушата…Централна Америка претърпя няколко тежки урагана през последното десетилетие и тенденцията е те да се увеличават. Социалната нестабилност се изостря и вече показва своите резултати в масовата миграция от Юг на Север. Конфликтите тук едва ли ще бъдат разрешени в близка перспектива, имайки предвид антиимигрантстката политика на Тръмп, която обаче се разгръща  заедно с прекия икономически и политически натиск  в Латинска Америка.   В Африка ЕПН се простира от Северна Африка, започвайки от Мароко на изток към Сомалия, като „завива“ към Червено море – Близкия Изток и Месопотамия, където се свързва с Централна Азия, Турция, Иран, Казахстан и западните части на Южна Азия. Тази „суха зона“ от своя страна е в контакт с Източна Азия на север от Тибетските планини, в Синцзян и пустинята Гоби. Борбата за достъп и контрол над нефтените и водните ресурси ще останат движещи сили на конфликтите. Поясът „закача“ и  Индия, и  Китай, пресича Индонезия и множеството островни държави. Промените в климата ще направят още по-горещ Екваториалния пояс. Сушата, дефицитът на вода и средства за препитание, заедно с демографските и социално-икономически фактори ще разширят неговия географския обхват, което ще засегне и съседните райони. В северна Евразия затоплянето ще освободи замразените водни ресурси, което заедно с очакваното увеличение на валежите ще създаде благоприятни условия за живот. Но това ще активира своеобразно „преселение на народите“ от ЕПН, на Север. Заключение Очертаващите се климатични, социално-икономически и геополитически предизвикателства могат да имат само политическо решение, защото полето на политиката е поле на общия интерес, докато това на пазара, е поле на частния интерес. Но политически решения са възможни там, където политиката доминира икономиката; Там, където   За щастие (и надежда), съчетаването на „държавата и пазара“ при споделяне  принципа за общото благо , е характерно за азиатската система на управление. На ХІХ конгрес на Китайската комунистическа партия (октомври, 2017г.), Си Цзинпин се обяви за За овладяване екологичните проблеми държавата е предприела сериозни мерки като мелиоративно строителство, мероприятия по замърсяването на водите и въздуха. Създаден е „Велик план за отклоняване на водите“ и ред др.. (19). Чрез новия Път на коприната КНР се стреми да изгради „екологично издържана“ инфраструктура, с разбирането, че водните и хранителни системи трябва да са интегрална част от околната среда. Фондът „Зелен“ Път на коприната, стартирал през 2015 г. цели да възстанови 1,3 млн акра земя и да засади 1,3 млр дървета в екологично уязвими региони по протежението на НПК. Разработен е план за преминаване към „зелено финансиране“ и „зелено развитие“ в посока „ “, което ще включва важни нови енергийни, транспортни и екологични инфраструктурни проекти; ще подкрепя и развива „зелените“ иднустрии както в самия Китай, така и в страните по НПК…Целта е да се пести енергия, да са намалят вредните емисии и да се изгради икономика със затворен цикъл по протежениено на „Зеления“ път на коприната, (20) което по същността си е нова парадигма на развитие, острата необходимост от която е потвърдена дори и в доклада на Римския клуб (21).    ", "date": "2019.01.30", "title": "Екологична геополитика и нова парадигма за развитие и оцеляване на човешкия род (1)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392115-%D1%80%D1%83%D0%BC%D1%8F%D0%BD%D0%B0-%D0%B0%D1%80%D0%BD%D0%B0%D1%83%D0%B4%D0%BE%D0%B2%D0%B0-%D0%B2-%D0%B7%D0%B0%D0%BF%D0%B8%D1%81%D0%B0-%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B8%D0%BC%D0%B0-%D0%B4%D0%B0%D0%BD%D0%BD%D0%B8-%D0%B7%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F", "text": "Данните сочат престъпление по служба и безстопанственост. Това каза говорителят на главния прокурор Румяна Арнаудова по повод изнесената по-рано днес информация от депутата от БСП Елена Йончева, че министърът на културата Боил Банов е опростил на частна фирма неустойка от 700 хиляди лева и така е ощетил държавата.     Екип от трима прокурори ще стартира днес проверка, като се изиска цялата документация по случая. Ще бъдат снети обяснения от всички лица, които имат информация по случая, за да бъде изяснено това, което ни е необходимо да решим дали да започнем наказателно производство, заяви Арнаудова. Когато прослушахме тези записи, разпознахме гласове на хора, които считаме за автори на престъпленията. Ще поканим тези хора на разговор, уточни говорителят на главния прокурор. Фактът, че главният прокурор се самосезира, е законен довод за започване на проверка. Полагаме максимални усилия максимално бързо да стигнем до извод има ли престъпление или не. По този начин действахме и когато имаше сигнал от тримата представители на ГЕРБ за г-жа Елена Йончева, каза още Румяна Арнаудова.  ", "date": "2019.01.30", "title": "Румяна Арнаудова: В записа на Йончева има данни за престъпления"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392116-%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D0%B0%D0%B7%D0%BE%D0%BF%D1%80%D0%BE%D0%B2%D0%BE%D0%B4%D0%B0-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C-%D0%BF%D1%80%D0%B5%D0%B7-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BF%D0%BE%D0%B4-%D0%B2%D1%8A%D0%BF%D1%80%D0%BE%D1%81", "text": "Преминаването на газопровода „Турски поток\" през България е под въпрос, заяви на пресконференция в Пловдив председателят на ПП АБВ Румен Петков.   Той обясни, че днес изтича фаза 3 за подаване на документи за закупуването на заявени количества газ. Фаза 3 на процедурата Open Season запазва годините на 20 и увеличава цените на вход и на изход.    \"Нашата цена на вход-изход - транзитната такса, която ще получаваме като държава - е съществено по-скъпа, от тази която имаме с Турция, с Румъния и Гърция. Цената на Българо-Турската граница е 112 процента по-висока от тази с Българо-Румънската граница, каза Петков и добави, че цената се повишава от необосновано високите цени в частта на инфраструктурата на „Турски поток\" . Именно високите цени на инфраструктурата ще принудят продавачите да ни заобиколят, уточни Петков. А това ще провали идеята за ключово място на България в обезпечаването на газовата сигурност на Европа, защото оскъпяваме по изкуствен начин цената на газта, добави той.", "date": "2019.01.30", "title": "Румен Петков: Преминаването на газопровода „Турски поток“ през България е под въпрос"}
{"url": "http://www.classa.bg/%D1%81%D0%B2%D1%8F%D1%82/item/392107-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D0%BA%D1%80%D0%B0%D1%8F-%D0%BD%D0%B0-%D1%81%D0%BB%D1%8A%D0%BD%D1%87%D0%B5%D0%B2%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D1%81%D0%BA%D0%B0%D0%BB%D0%B0,-%D0%B3%D0%BE%D0%BB%D1%8F%D0%BC%D0%B0-%D0%BD%D0%B0%D0%B4-%D0%BA%D0%B8%D0%BB%D0%BE%D0%BC%D0%B5%D1%82%D1%8A%D1%80", "text": "Екип от изследователи от Националната астрономическа обсерватория на Япония е открил в края на Слънчевата система голямо скалисто тяло с ширина 1,3 километра, съобщава списание Nature.   Обектът е намерен в пояса на Кайпер, околозвезден диск във външната Слънчева система, който съдържа група от малки замразени тела, за които се смята, че са останки от времето на формирането на Слънчевата система и запазват девствените условия на ранната Слънчева система, поради което астрономите ги изучават. Наблюдението може да помогне да разберем повече за еволюцията на нашата звездна система и да знаем как малките облаци прах и лед са се превърнали в планетите, които в момента съществуват. Учените използвали техниката, известна като окулярност на звездите, тъй като обектите в пояса на Кайпер са твърде малки, за да бъдат открити директно. Екипът, ръководен от астронома Ко Аримацу, поставил два малки евтини телескопа на остров Мияко, Окинава, и наблюдавал приблизително 2000 звезди за общо 60 часа. След анализиране на получените данни учените открили, че една звезда сякаш е замъглена, като е била скрита от сянката на обект с ширина 1,3 километра. Изследователите казват, че това е първият наблюдаван обект от този тип и твърдят, че това откритие показва, че има повече обекти с подобен размер в пояса на Кайпер, отколкото се смяташе преди.", "date": "2019.01.30", "title": "Откриха в края на Слънчевата система скала, голяма над километър"}
{"url": "http://www.classa.bg/%D1%81%D0%B2%D1%8F%D1%82/item/392108-%D0%B2%D1%8A%D1%80%D0%BD%D0%B8-%D1%81%D0%B5,-%D0%B3%D0%BB%D0%BE%D0%B1%D0%B0%D0%BB%D0%BD%D0%BE-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5-%D1%82%D1%83%D0%B8%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%B2%D0%B7%D1%80%D0%B8%D0%B2%D0%B8-%D0%BC%D1%80%D0%B5%D0%B6%D0%B0%D1%82%D0%B0", "text": "Президентът на САЩ, Доналд Тръмп, отново предизвика спорове в Twitter, този път с един туит, в който попита къде е отишло „глобалното затопляне\", намеквайки за силната студена вълна в Среднозападният район на Северна Америка. \"В красивия Среден Запад температурата на вятър достига 50 градуса под нулата по Целзий, най-тежкия регистриран студ. В следващите дни се очаква да се охлади още повече. Хората не могат да издържат дори няколко минути, какво, по дяволите, става с глобалното затопляне? Моля, върнете го бързо, имаме нужда от него! \" публикува Тръмп в понеделник вечерта. Критиците на американския президент се обединиха незабавно, упреквайки го, че не знае за разликата между климата и времето, въпреки че е \" силно отричащ климатичните изменения\". \"Ако се интересувате от фактите, ще знаете, че изменението на климата не само води до повишаване на температурата, но също изменението на климата причинява горещи и студени крайности\", пише потребител на Twitter. \"Времето е ежедневно събитие, може да е студено един ден и топло на следващия. Климатът е средно време за дълъг период, 30-50 години, и ако наблюдавате промените в нашия климат с течение на времето, това е абсолютно ужасно \", обяснява друг. Имаше обаче някои, които осъзнаха, че с този вид коментар Тръмп вероятно се подиграва с медиите и, както обикновено, ги провокира. \"Обичам това, защото ти се тролваш и те винаги падат в капана\", казва друг потребител на интернет.", "date": "2019.01.30", "title": "Върни се, глобално затопляне!\": Туит на Тръмп взриви мрежата"}
{"url": "http://www.classa.bg/%D1%81%D0%B2%D1%8F%D1%82/item/392109-%D0%BC%D0%B0%D0%B4%D1%83%D1%80%D0%BE-%D0%BE%D1%81%D1%8A%D0%B6%D0%B4%D0%B0-%D1%81%D0%B0%D1%89-%D1%87%D0%B5-%D0%B2%D1%8A%D0%B7%D0%BD%D0%B0%D0%BC%D0%B5%D1%80%D1%8F%D0%B2%D0%B0%D1%82-%D0%B4%D0%B0-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-citgo-%D0%BE%D1%82-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Венецуелският президент Николас Мадуро нарече едностранните принудителни мерки, обявени в понеделник от САЩ срещу държавната петролна компания Petróleos de Venezuela S.A. (PDVSA), за \"незаконни и престъпни\".   \"С тази мярка те се опитват да откраднат компанията Citgo от всички венецуелци\", каза президентът в телевизионно съобщение.   Венецуелският лидер съобщи, че оценява правните, техническите и оперативните мерки, които южноамериканската страна ще предприеме в защита на своите активи в чужбина. Той обяви, че неговото правителство ще предприеме действия пред съдилищата по света, за да \"защити собствеността и принадлежността на Citgo\". Наложените санкции и ограничителни мерки включват замразяването на около 7000 милиона долара активи на тази венецуелска държавна компания, в допълнение към очакваната загуба от 11000 милиона долара от износа й през следващите няколко години, уточни секретарят на Министерството на финансите на ЕЕ. Стивън Мнучин. Президентът осъди в изявлението си, че Съединените щати са на преден план \"на преврата и на интервенционизма във Венецуела. Ако искат да ни унищожат, ние няма да го позволим\", каза той.   Мадуро също обвини Тръмп за \"всяко насилие, което може да се случи във Венецуела\". \"Вие, г-н президент Тръмп, ще бъдете отговорен за политиката на смяна на режима и кръвта, която може да потече във Венецуела,\" каза той. От друга страна, Мадуро призова Европейския съюз (ЕС) да не се \"нарежда на опашката на интервенционизма и американския преврат\".   Според Каракас правителството на Тръмп насърчава преврата, след като Вашингтон пренебрегна мандата на Мадуро и реши да признае Гуайдо за \"временен президент\", който се самообяви за такъв.   Венецуелският лидер съобщи, че има държави в региона, които се срещнаха с генералния секретар на ООН Антонио Гутереш, за да насърчат инициативата за диалог. Той каза, че е готов да участва в кръг от диалог със секторите на опозицията \"когато пожелаят и където искат, с цел постигане на мир, разбирателство и взаимно признаване\". Той посочи, че неговото правителство залага на връзки с Администрацията на Тръмп, основани на \"диалог, уважение и неинтервенция\".", "date": "2019.01.30", "title": "Мадуро осъжда САЩ че възнамеряват да откраднат Citgo от Венецуела"}
{"url": "http://www.classa.bg/%D1%81%D0%B2%D1%8F%D1%82/item/392110-%D1%81%D0%B0%D1%89-%D0%B7%D0%B0%D0%B2%D0%B5%D0%B6%D0%B4%D0%B0%D1%82-%D0%B4%D0%B5%D0%BB%D0%BE-%D1%81%D1%80%D0%B5%D1%89%D1%83-huawei-%D1%81-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B2-%D0%B8%D0%B7%D0%BC%D0%B0%D0%BC%D0%B0-%D0%B8-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%B5%D0%BD-%D1%88%D0%BF%D0%B8%D0%BE%D0%BD%D0%B0%D0%B6", "text": "Министерството на правосъдието на САЩ разкри в понеделник обвиненията срещу Huawei, една от най-големите китайски телекомуникационни компании, която е обвинена в кражба на търговски тайни, нарушаване на споразуменията за поверителност и нарушаване на санкциите срещу Иран.   Решението беше разкрито в публично изявление от Матю Уитакър, изпълняващ длъжността главен прокурор, Кристофър Уей, директор на ФБР и секретаря по вътрешната сигурност, Кирстен Нилсен.   Според официалните лица общо 13 обвинения тежат срещу технологичния гигант, две от неговите дъщерни дружества (Huawei Device USA и Skycom Tech) и неговия финансов директор, Менг Уанчжоу, арестувана в Канада на 1 декември по искане на САЩ.. Huawei и Skycom са обвинени в банкови и електронни измами, наред с други престъпления, докато Huawei Device USA е обвинен в заговор за възпрепятстване на правосъдието. От своя страна, Менг е обвинена за банкови измами и заговор за извършване на този вид престъпление, обясни прокурор Уитакър.   Обвиненията се отнасят до предполагаем дългосрочен план, организиран от главния финансов директор и други служители, за да се заблудят множество световни финансови институции и правителството на САЩ относно търговската дейност на Huawei в Иран. \"Huawei умишлено заговорничи, за да открадне интелектуалната собственост на американска компания в опит да подкопае свободния и справедлив глобален пазар. В ущърб на американската находчивост, Huawei непрекъснато игнорира американските закони с надеждата да получи нечестно икономическо предимство\" - каза Рей. Въпреки това, директорът на ФБР изясни, че в нито един момент обвиненията за престъпно поведение не засягат правителството на Китай. Уитакър заяви, че Министерството на правосъдието активно търси начин да получи екстрадицията на Менг, която понастоящем остава под домашен арест в един от имотите, които притежава в канадския град Ванкувър. От Пекин, след официалното разкриване на обвиненията срещу Huawei, незабавно са отговорили. Уен Ку, висш служител в китайското министерство на промишлеността и информационните технологии, нарече обвиненията срещу технологичния гигант \"несправедливи и неморални\". Обвиненията идват преди срещата на американските власти с представители на китайското правителство тази седмица, за да се опитат да договорят търговско споразумение и да сложат край на продължителната митническа война между двата икономически гиганта.", "date": "2019.01.30", "title": "САЩ завеждат дело срещу Huawei с  обвинения в измама и индустриален шпионаж"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392111-%D0%BC%D0%BE%D1%88%D0%BD%D0%BE-%D1%81%D0%B5-%D0%B8%D0%B7%D1%82%D0%BE%D1%87%D0%B2%D0%B0%D1%82-%D0%BD%D0%B0-%D0%BF%D0%B0%D1%80%D0%B8-%D0%BE%D1%82-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D1%82%D0%B5%D0%BB%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0", "text": "От известно време в системата на образованието функционира схема за легално източване на училищните бюджети, която се е активизирала през последните месеци.   Схемата е свързана със  Закона за достъп до обществена информация  и се състои в следното: на официалният училищен имейл е получено писмо с искане за информация по ЗДОИ. Искането може да е абсолютно елементарно и на пръв поглед почти безсмислено (например, досега е изпращан имейл с искане за информация за разписанието на часовете, за броя на пенсионираните учители в съответното училище), на които един ангажиран човек може и да не обърне внимание – всеки получава десетки спамове и исканата информация често е толкова безсмислена, че човек лесно може да се заблуди, че това е несериозен имейл и да го игнорира.      Съгласно чл. 24 от ЗДОИ обаче (дори и да не е цитиран в самото заявление), това писмо се счита за официално подадено, ако е изпратено на съответния официален имейл. Съгласно Закона всяка институция, която е получила подобно искане за информация задължително трябва да отговори  на това писмо.    Не е задължително да бъде предоставите исканата информация, ако тя попада под някакви рестрикции, но  . Срокът за това е  14 календарни дни  според Чл. 28. (1), който гласи следното      1. Пращат имейл с някакво измислено искане - обикновено преди празници, които също влизат в 14-дневния срок 2. Директорът не обръща внимание и не отговаря на имейла   3. Заявителят подава жалба и съди училището, заради това, че му е отказан достъп и е нарушен ЗДОИ.   4. Съдът постановява съответният директор да отговори на искането, за да спази ЗДОИ, и да плати разноските по дело. Жалбоподателят, който работи с един и същи адвокат, представя доказателства за огромен адвокатски хонорар, които трябва да му бъдта възстановени.   Към момента има случаи, при които на директори им се е наложило да платят разноски по делото от по 3000 лв.  Имейлите, които се получават са със следното съдържание:     Така например, на 28 януари (когато Великотърновскат област е в грипна ваканция) подобен имейл е получен от всички училища в областта. Срокът за отговор е 14 календарни дни, но активната работа на училищата ще бъде подновена на 6 февруари, когато 9 дни вече са минали. Най-вероятно за този период училищната поща ще е пълна с кореспонденция и едва ли директорът ще успее да отговори навреме на всички писма. Неотговарянето на това писмо обаче ще нанесе сериозни щети на училището.   Затова,  бъдете особено внимателни, когато получите имейл с искане за достъп до обществена информация. Проверявайте и СПАМ пощата, защото имейлът може да е там, но пак се счита за получен. Ако имате въпроси – винаги можете да разчитате на съдействие от Център Амалипе. Надяваме се и Министерство на образованието и науката също да вземе необходимите мерки, за да подкрепи училищата. За съжаление, както често се случва, някой е намерил легален начин да източва пари от училищата, което е възмутително! Бъдете особено внимателни около празници!", "date": "2019.01.30", "title": "Мощно се източват пари от образователната система"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/392112-%D0%BA%D0%B0%D0%BC%D1%87%D0%B8%D0%B9%D1%81%D0%BA%D0%B8-%D0%BF%D1%8F%D1%81%D1%8A%D1%86%D0%B8-%D1%87%D0%B0%D0%BA%D0%B0%D1%82-%D1%81%D0%B2%D0%BE%D0%B8%D1%82%D0%B5-%D0%B7%D0%B0%D1%81%D1%82%D1%80%D0%BE%D0%B8%D1%82%D0%B5%D0%BB%D0%B8%E2%80%A6", "text": "Урбанизираните терени и пасища или как бе разрушена защитената местност “Камчийски пясъци”       Камчийски пясъци” е най-дългата пясъчна ивица в България с уникални видове дюни и гори. Един от най-известните и все още незастроени плажове премина в последните години през редица перипетии – от защитена местност се превърна в … пасища, заменени впоследствие с идеята да бъдат застроени. От 2006 г. от коалиция “За да остане природа в България” настояват дюните да бъдат върнати обратно на държавата и защитената местност да бъде повторно обявена.   Тези сиви дюни са били обявени за пасища, за да може да бъдат разменени с фирмата “Рийс Интернешънъл”.  403. 424 декара пасища (мери) от землището на с. Шкорпиловци са оценени на 55 673 лева или по 0,14 лева м2. Договорът за замяната им е подписан на 10.03.2006 г.   Оттук е започвала защитената местност “Камчийски пясъци”.  Тези дюни са изключени от списъка на морските плажове, за да бъдат обявени също за пасища (мери) и за да бъдат отново заменени на 12.02.2007 г. от Министъра на земеделието Нихат Кабил с “Мет Риал Истейт”, която е собственик на “Рийс Интернешъл”.  1 015,265 декара държавни дюни на първа линия до морето са били оценени за 186 809 лева или по около 18 стотинки/м2.   Сивите дюни зад плажната ивица, както и гората около влажните зони и културите от морски бор върху дюните, са част от трета заменка – този път на горски фонд.  Граничещите с плажа дюни са заменени от “Мирта Инженеринг”.  Разположените по-навътре култури върху дюни, както и вътрешните дюни са заменени от “Бета Форест”, чийто собственик също е “Мет Риал Истейт”.   Всички дюни са обявени за пасища и до устието на река Камчия са заменени с решение на министър Нихат Кабил с няколко свързани юридически лица.   Въпреки смяната на няколко правителства единствената сериозна пречка срещу застрояването е въвеждането на временна забрана върху строителството в заменените терени въведена от Министър Нона Караджова.   Гората е защитена от резервата “Камчия” и е изключително държавна собственост. Но пясъчният бряг, след обявяването му за пасище е заменен и вече е собственост на “Мет Риал Истейт”.   Само на няколко метра от прибоя, където вълните се разбиват в брега, са останали държавна собственост.   Министърът на земеделието в две правителства – на НДСВ и на Тройната коалиция – Нихат Кабил бе разследван от прокуратурата за заменките на държавни земи, но на 29 май 2013 г. делото срещу него бе прекратено, без да се стигне до съд.  Въпреки многото приказки Бойко Борисов не направи нищо за отмяната на тези заменки. Иглолистните култури върху сивите дюни са с променено предназначение и се водят ур банизирани терени.   Тези “гори” са всъщност сиви и облесени дюни, които в момента са на “Мирта Инженеринг”, собственост на “Мет Риал Истейт”. “Пасищата” – всъщност дюните, до прибоя са собственост на “Мет Риал Истейт”. Преди 10 години – по сигнал на неправителствени организации , Европейската Комисия започна разследване за непозволена държавна помощ, предоставена със заменките на юридически лица. Случаят още не е приключил, но активно се замазва от трите правителства на ГЕРБ.   Тези “пасища” (дюни) и гори (залесени дюни) са от десетина година частна собственост, като горите даже се водят урбанизирана територия.  Всичко това чака да бъде застроено… Карта – данни МОСВ  Карта на собствеността на заменените дюни и техните нови собственици в землището на с. Ново Оряхово.   Снимки: Александър Иванов", "date": "2019.01.30", "title": "Камчийски пясъци чакат своите застроители…"}
{"url": "http://www.classa.bg/%D1%81%D0%B2%D1%8F%D1%82/item/392113-%D1%81%D0%BE%D1%80%D0%BE%D1%81-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B3%D1%80%D0%B0%D0%B1%D0%B5%D0%B6-%D0%B7%D0%B0-251-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0", "text": "Американският милиардер и влиятелен политически активист Джордж Сорос използва изказването си на форума в Давос, за да проведе злостна медийна атака лично срещу председателя на Китайската народна република (КНР) Си Дзинпин, без да пропусне да включи в обвиненията си и цялото китайско ръководство. Многобройните коментари на изказването му в световните медии акцентираха основно върху геополитическите аспекти на водопада от обвинения, които американският олигарх публично отправи към ръководството на китайската компартия. Но в конфликта между Сорос и Си има не само политически, а и много сериозни икономически мотиви.     Ще бъде крайно наивно да гледаме на ситуацията изключително от гледна точка на идеологическото противопоставяне, в същото време, когато задкулисните аспекти на конфликта очевидно са свързани с борбата за сериозни финансови потоци. Според най-консервативните оценки „цената на обвиненията“, които Сорос отправи в Давос, възлиза на 251 милиарда долара, и то, ако се ограничим с хоризонт на оценката до 2025 г. Ако разгледаме ситуацията в по-далечна перспектива, тогава сумата става астрономическа. Особено, ако вземем предвид колосалните възможности за печалби, които ще се открият за тези, които ще победят в състезанието за контрол над ключовите технологични и инфраструктурни проекти, упоменати от американския олигарх по време на изказването му. Речта на Джордж Сорос на форума в Давос беше посветена лично на председателя Си, на руския президент Путин и на китайските технологични компании. Основната разлика от предишните гневни филипики на милиардера Сорос се изразява в смяната на приоритетите. Ако по-рано главен враг и заплаха беше Владимир Путин, то сега вниманието на олигарха се пренасочи към китайското ръководство и китайските технологични компании. Заедно с това не беше пропуснат и президентът Тръмп, когото Сорос обвини, че води търговска война с целия свят, а би трябвало да се мобилизира, за да победи в търговската война с Китай. Най-важният абзац от речта на Сорос, на който обърнаха внимание всички световни медии, изглежда политически само на пръв поглед. Той каза, че „Китай не е единственият авторитарен режим в света, но той е най-богат, най-силен и най-напреднал в технологичен план.“ След това добави, че тези обстоятелства правят лидера на КНР „най-опасният противник на откритите общества“, тъй като „инструментите за онлайн контрол, разработени с помощта на изкуствения интелект“, позволяват на „авторитарния режим да получи преимущества“. Ключовите думи тук са „авторитарен“ и „преимущества“ (в смисъл технологични). Но всъщност най-важния цитат от изказването на олигарха е съвсем друг. И той е свързан с личната му обида и икономическите му интереси. В този смисъл, той каза дословно следното: „Миналата година аз все още мислех, че Китай трябва да бъде въвлечен по-дълбоко в структурата на глобалното управление, но оттогава, според мен, поведението на председателя Си се промени… Моята позиция сега се заключава в това, че вместо да водят война с целия свят, САЩ трябва да се концентрират върху Китай. Китайските компании ZTE и Huawei леко се отърваха, а вместо това САЩ трябваше да ги смачка. Ако допуснем тези компании да доминират на пазара на 5G мрежите, това ще представлява недопустим риск за останалия свят“. Тук трябва дебело да подчертаем, че единственото конкретно и реализуемо изискване, издигнато от олигарха в Давос, се заключаваше в прилагането на абсолютно непазарни методи за административно въздействие и ограничаване на конкуренцията спрямо китайските технологични компании. Трябва да си крайно наивен за да повярваш, че  , известен с умението си да печели от икономическите проблеми на различни страни, действително се вълнува от борбата на обикновените граждани на планетата против държавния контрол, осъществяван с помощта на високите технологии. Нещо повече, самия опит на олигарха да прокара разделителна линия между „авторитарния китайски технологичен контрол“ и „откритите западни общества“ изглежда нелеп, защото по ниво на тотален онлайн контрол, така наречените „открити общества“ са надминали в пъти и най-смелите фантазии на Джордж Оруел. В този контекст, показателна е и историята с Едуард Сноудън. Много по-рационалното обяснение на позицията на Сорос е свързано с консервативната оценка на аналитичната компания Netscribes за размера на пазара на мрежи от стандарта 5G, който се очаква през 2025 г. да достигне 251 милиарда долара. Освен това, както и самия Сорос призна, до миналата година той фактически е бил лобист на Китай, апелирайки за все по-широк достъп на КНР до различните технологични структури, като тогава американския олигарх не е имал никакви въпроси и претенции към ZTE и Huawei. Очевидно е също, че в политиката на китайското ръководство през миналата година няма никакви съществени промени, от които се оплаква Сорос. Тогава остава само едно логично обяснение за нападките му. Просто са отказали да делят с него и сега той си отмъщава, като прави това по любимия си начин да го представи като борба за свободата и правата на човека. Другата вероятна причина е, че милиардерът-спекулант вече е закупил акции на американски и европейски технологични компании, които в следващите години ще натрупат милиарди долари, ако под лозунга за борба с тоталитаризма, бъдат отстранени от международния пазар ZTE и Huawei. Като се има предвид биографията на Сорос, ще изглежда странно, ако той постъпи по друг начин, особено отчитайки факта, че стандартът 5G е „ключът“ към интернет бъдещето и множество други цифрови услуги, които днес са невъзможни, но в следващите години ще носят колосални приходи. За съжаление, Сорос има всички шансове да спечели на своя страна западните страни. Той и неговите съюзници могат действително да отстранят от международните пазари китайските високотехнологични компании, но дори и това да стане, ще е късно, процесът вече не може да бъде спрян. За Русия това има едно важно последствие. Днес всички проекти, включително и на национално ниво, за създаването на високотехнологични компании, които биха могли да се конкурират със западните корпорации, са абсолютно неосъществими. Сега на Запад биха блокирали не само китайските ZTE и Huawei, а и „Газпром“. Единственото, което ги спира е, че ако наложат ембарго на „Газпром“, това ще доведе до катастрофални икономически последствия в европейските страни. Но все пак трябва да отчетем, че епохата на глобалните пазари приключва. Това означава, че на американските и европейски борси никой не ни чака и няма и да ни чака. И че сега е времето да започне изграждането на алтернативни системи за световна търговия, въпреки че всички „соросоиди“ в света ще се опитат да й поставят прът в колелата.   Иван Данилов, РИА новости  Превод за  : Никола Стефанов", "date": "2019.01.30", "title": "Сорос подготвя грабеж за 251 милиарда долара"}
{"url": "http://www.classa.bg/%D1%81%D0%B2%D1%8F%D1%82/item/392114-%D0%BB%D0%B0%D0%B2%D1%80%D0%BE%D0%B2-%D1%81%D0%B0%D1%89-%D0%BF%D1%80%D0%B5%D0%B4%D0%BF%D1%80%D0%B8%D0%B5%D1%85%D0%B0-%D0%BE%D1%82%D0%BA%D1%80%D0%B8%D1%82-%D0%BA%D1%83%D1%80%D1%81-%D0%B7%D0%B0-%D1%81%D0%B2%D0%B0%D0%BB%D1%8F%D0%BD%D0%B5-%D0%BD%D0%B0-%D0%B7%D0%B0%D0%BA%D0%BE%D0%BD%D0%BD%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Вашингтон и най-близките му съюзници предприеха открит курс, за да свалят легитимните власти в Каракас. Това подчерта министърът на външните работи на Руската федерация Сергей Лавров, предават TACC и Агенция “Фокус”.   „Ние сме обезпокоени от това, което САЩ и най-близките им съюзници правят по отношение на Венецуела, грубо нарушавайки всички мислими норми на международното право и всъщност предприемайки открит курс за сваляне на легитимната власт в тази латиноамериканска страна”, категоричен бе първият дипломат на Москва.     Съгласно думите на Лавров, ръководството на венецуелската опозиция получава инструкции от Вашингтон да не прави отстъпки на властите в Каракас. „Според нашите данни лидерите на опозиционното движение, всъщност получават от Вашингтон инструкции да не правят никакви отстъпки, докато режимът не се откаже власт по един или друг начин”, заяви руският министър. Бележката на помощника на президента на САЩ по въпросите за националната сигурност Джон Болтън, в която се споменават за войници в Колумбия, навежда към много мисли, имайки предвид изявленията на Вашингтон за намесата във Венецуела, допълни още Лавров. „Прочетох докладите, че Джон Болтън е провел пресконференция и според съобщения в медиите е показал небрежност, оставил е отворени свои бележки, които станаха обект на камерите и фотоапаратите. В тях е имало фразата „5000 войници в Колумбия“. Това навежда на много мисли, предвид призивите за използване на съседните на Венецуела страни за пряка намеса под претекст на сложната хуманитарна ситуация във Венецуела, които се чуват открито в САЩ и в няколко други страни”, подчерта Лавров.  ", "date": "2019.01.30", "title": "Лавров: САЩ предприеха открит курс за сваляне на законното правителство на Венецуела"}
{"url": "http://www.classa.bg/%D1%81%D0%B2%D1%8F%D1%82/item/392105-%D0%BF%D0%BE%D1%8F%D0%B2%D0%B8-%D1%81%D0%B5-%D0%B0%D1%80%D0%BA%D1%82%D0%B8%D1%87%D0%B5%D1%81%D0%BA%D0%B8-%D0%BF%D0%B5%D0%B9%D0%B7%D0%B0%D0%B6,-%D1%81%D0%BA%D1%80%D0%B8%D1%82-%D0%BF%D0%BE%D0%B4-%D0%BB%D0%B5%D0%B4%D0%B0-%D0%BE%D1%82-40-000-%D0%B3%D0%BE%D0%B4%D0%B8%D0%BD%D0%B8", "text": "След топенето на ледник, на канадския остров Баффин се появиха пейзажи, които са били погребани под арктическия лед за около 40 000 години, се казва в проучване на изследователи от Университета в Колорадо в Боулдър (САЩ), публикувано в списание Natural Communications.   В изявление на уебсайта на университета се съобщава, че през миналия август специалистите са взели 48 проби от растения на 30 места - приблизително на един километър от сегашната ледена покривка, в района, разкрит от размразяването - за да определят възрастта им. Анализът показа, че древната растителност е на над 40 000 години - най-високата цифра, която може да определи радиовъглеродното датиране. Въпреки това, лидерът на проучването, Саймън Пендлтън, от Института за изследване на Арктика и Алпите на университета, каза за Live Science, че намерените растения може да са още по-възрастни. Работата уточнява, че температурите от тази година, които направиха възможно топенето, са записани преди 115 000 години на това място. \"Понастоящем Арктика се затопля два или три пъти по-бързо от останалия свят, така че естествено ледниците и ледените покривки ще реагират по-бързо\", казва Пендълтън. \"Да бъдеш тук и да видиш промяната с очите си ... нямам точна дума за това\", повтори специалистът. „Спира ти дъха\" - добави той.", "date": "2019.01.30", "title": "Появи се арктически пейзаж, скрит под леда от 40 000 години"}
{"url": "http://www.classa.bg/%D1%81%D0%B2%D1%8F%D1%82/item/392106-%D1%82%D1%80%D0%B8%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D1%87%D0%B5,-%D0%B8%D0%B7%D0%B3%D1%83%D0%B1%D0%B5%D0%BD%D0%BE-%D0%B2-%D0%B3%D0%BE%D1%80%D0%B0%D1%82%D0%B0,-%D0%BE%D1%86%D0%B5%D0%BB%D1%8F-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD%D0%B8%D0%B5-%D0%BD%D0%B0-%D0%B4%D1%80%D1%83%D0%B6%D0%B5%D0%BB%D1%8E%D0%B1%D0%BD%D0%B0-%D0%BC%D0%B5%D1%87%D0%BA%D0%B0", "text": "Тригодишно момче, прекарало два дни, изгубено в гората в Северна Каролина (САЩ), е било намерено здраво и стабилно, съобщава Boston Herald. Момчето твърди, че е пребивавало през това време с \"дружелюбна мечка\", която го е пазила.   Кейси Лин Хатауей изчезнал миналия вторник, докато играел с други деца в къщата на баба си в град Ернул. След като забелязали неговото изчезване, стотици хора - около 600 доброволци, заедно с членове на ФБР и Американската морска пехота - участвали в неговото издирване.   Накрая, след като прекарало два дни на открито, без храна и вода, изложено на ниски температури, детето е било намерено заплетено в трънливи храсти, на около 35-45 метра навътре в гората и на около 800 метра от мястото, където е било изгубено. Изненадващо, след завръщането си у дома, Кейси бил „здрав, усмихнат и приказлив\", казва леля му Бреанна Хатауей, която описа това като „чудо\". Когато го попитали какво се е случило, детето казало на семейството си, че \"най-добрият му приятел, мечката, е останала с него, за да го пази в безопасност\", според баба му. Подробностите на историята, разказана от Кейси, са в съответствие с това, което детето е разказало на властите, така че все още не е ясно как е оцеляло в гората без други последствия за здравето му, освен няколко малки драскотини. Момчето \"не казва как е успяло да оцелее, но каза, че имал приятел в гората, една мечка, която стояла до него\", каза шерифът на окръг Крейвън. Следователите продължават да работят за възстановяване на детайлите по делото, за да установят как Кейси е успял да остане незабелязан по време на издирването, въпреки че изключват възможността детето да е било отвлечено.", "date": "2019.01.30", "title": "Тригодишно момче, изгубено в гората, оцеля благодарение на \"дружелюбна мечка\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392097-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-30-%D1%8F%D0%BD%D1%83%D0%B0%D1%80%D0%B8", "text": "ОВЕН ( 21 март - 20 април ) Очаква ви ден, в който ще се отдадете на мечти и емоционални изблици. Всичко това, ще ви попречи да се занимавате с актуалните въпроси и решаването на належащите проблеми в личния живот. Впечатлителността в любовта, изключете, иначе няма да може, да оцените чувствата на избраника. За да не се разболеете от някое вирусно заболяване, трябва да вземете превантивни мерки . ТЕЛЕЦ ( 21 април - 21 май )  Трябва да се стремите към равновесие, за да не влошите ситуацията на работното място. Ако предния ден, сте спорили с колега, всичко това ще засегне съвместната работа. Не следвайте сляпо съветите на роднини, дори ако техният опит е по-богат от вашият. За да увеличите парите си, трябва да следите за разходите и дохода си. БЛИЗНАЦИ ( 22 май - 21 Юни ) Очакват ви, добри новини още рано сутринта, които ще ви повдигнат настроението и ще ви заредят с жизненост. Всички притеснения и съмнения, ще останат в миналото, така че свободно се заемете със задачите си. Може да срещнете човек, с който в миналото много неща са ви свързвали. Възможно е взаимно привличане, което да доведе до сериозни взаимоотношения.   РАК ( 22 юни - 23 юли ) Днес, ще задавате много въпроси, ще сте любопитни и ще искате да знаете, за всичко, което се случва наоколо. Никой няма да ви упрекне, в прекалена бърбривост. Въпреки това, ценете не само вашето, но и времето на близките си приятели. Особено, ако искате да се натрапите на някого на гости. В работата ви очаква проект, който отдавна ви интересува. ЛЪВ ( 24 юли - 23 август ) Препоръчително е с оптимизъм да посрещнете този ден, така че да не ви застигнат скърби и нещастия. Имате ли цели? Ако е така, фокусирайте се върху тях. Близък човек, ще ви даде нещо, за което мечтаете отдавна. Огромна полза, ще ви донесе лечението с народни средства, така няма да ви стигне никаква настинка. ДЕВА ( 24-ти август - 23 септември ) Ще покажете своите естествени таланти и ще заслужите признанието на околните. Това е \"вашият\" ден, така че, може да се забавлявате, радвате и да сте щастливи. Единственото нещо, което не трябва да си позволявате е, прекаляване с храна и алкохолни напитки. Нуждаете се от мярка, в противен случай, сутринта няма да се чувствате добре. ВЕЗНИ( 24 септември - 23 октомври) Препоръчително е да запазите душевното си спокойствие, дори ако приятели или колеги предизвикват конфликти. Бъдете твърди, а също и покажете вашите благородни качества. От енергия и търпение, ще се нуждаете в любовната сфера, когато вашият партньор, ви обвини в предателство. Оценявайте спокойно ситуацията, за да видите, как може да спечелите. СКОРПИОН ( 24 октомври - 22 Ноември ) Може да решите, че този ден не е създаден за вас. Той, ще е толкова сложен и многостранен, че няма да имате сили, да се борите за място под слънцето. Напредък се очаква в работата, което ще ви зарадва. В края на краищата, сте се разминали със съкращенията и сега може да разчитате на перспективна позиция. Вечерта, не се надявайте на романтика.   СТРЕЛЕЦ ( 23 Ноември - 21 Декември ) Бъдете учтиви и коректни с близките си хора. По време на разговор, не обсъждайте другите, в противен случай ще се стигне до скандал. Благоприятен ден за посещение на зъболекар, козметолог и преглед в клиника. В любовта, не трябва да приемате твърде емоционално думите на избраника си. КОЗИРОГ (22 Декември - 20 януари ) Ще възприемате всякакви критики по ваш адрес, с враждебност. Дори и невинни забележки, ще ви накарат да се гневите, което може да доведе до неприятности. Не забравяйте, че никой няма да наруши спокойствието ви, ако не му го позволите сами. Неотложно бизнес пътуване, очаква тези, които работят в голяма фирма или офис.  ВОДОЛЕЙ ( 21 януари -  19  февруари ) Препоръчва се, да сте по-предпазливи, не само когато шофирате, но и в ежедневието. Вие сте толкова импулсивни и самоуверени, че лесно може да попаднете в неприятности. В любовта, не трябва да пресичате границата, зад която ви очаква само празнота и самота. Често нарушавате правилата, което води след себе си до нервни преживявания.   РИБИ ( 20 февруари - 20 март ) Трябва хладнокръвно да се разберете с всичко, което се случва в живота ви. Съсредоточете се, само върху това, което наистина има важна роля за вас. Емоциите дръжте под контрол, в противен случай, те ще ви изненадат в най-неподходящия момент. Вечерта очаквайте, прилична сума в личната си сметка.", "date": "2019.01.30", "title": "Дневен хороскоп 30 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392098-%D1%81%D0%B2%D0%B5%D1%82%D0%B8-%D1%82%D1%80%D0%B8-%D1%81%D0%B2%D0%B5%D1%82%D0%B8%D1%82%D0%B5%D0%BB%D0%B8", "text": "  Като въздава равночестна прослава на св. три светители (379 г.), (390 г.) и (407 г.), светата Църква свидетелствува, че те са равни пред нейния съд по дарования, заслуги и светост. Тези великани на светостта, благовестието и богословието, които Сам Бог подарил на Своята Църква в тежките дни на нейните противоеретически борби, засияли с безсмъртна светлина след своето блажено отминаване от света.      Пред техните ослепителни дарования и нетленни приноси продължавал да се прекланя свещеният сбор на вселенската православна общност. Растящият възторг на вярващите християни още от V век за мнозина се превърнал в опасно увлечение на неуместни предпочитания. В Цариград през XI век се стигнало до истинско разделение между вярващите, които започнали да се обявяват за \"василиани\", \"григориани\" и \"йоанити\". Наложила се благодатната намеса на самите трима светители, които целия си живот посветили на църковното единомислие и общохристиянския мир. Те се явили във видение на св. Йоан Евхаитски († ок. 1095 г.), който станал митрополит на Евхаита през времето на византийския император Алекси I Комнин (1048–1118 г.). И от вечността великите светители проявили любвеобилна грижа за Църквата, която била застрашена от смущения поради неразумната любов към тяхната памет. Те поръчали на евхаитския светител Йоан да каже в Цариградската патриаршия тя да обяви един календарен ден за общото им чествуване, с което да се утвърди истината за тяхното еднакво достойнство пред Бога. За такъв ден през 1076 година бил обявен 30 януари. За новоустановения празник Йоан Евхаитски съставил тържествена служба. В последно време той е също така и празник на православните богословски факултети и духовни академии.", "date": "2019.01.30", "title": "Свети Три Светители"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/392099-30-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1649 г. - Кралят на Англия Чарлз I е обезглавен.     1661 г. - Тялото на Оливър Кромуел, лорд-протектор на Англия, е ексхумнирано две и половина години след смъртта му и е извършена формална екзекуция.   1847 г. - Град Йерба Буена в Калифорния е преименуван на Сан Франсиско.   1856 г. - В Свищов е създадено първото българско читалище.   1912 г. - Шведският писател Алфред Йенсен номинира Пенчо Славейков за Нобелова награда за литература.   1932 г. - Във Финландия е въведен „сух режим\" на алкохола.   1933 г. - Адолф Хитлер е назначен за канцлер на Германия.   1934 г. - Българското правителство въвежда държавен монопол върху пшеницата и ръжта.   1943 г. - Втората световна война: Армията на фелдмаршал Фридрих Паулус капитулира край Сталинград.   1945 г. - Хитлер прави последното си публично обръщение по радиото по повод на 12-годишнината от заставането му начело на Германия.   1948 г. - Индийският пацифист и духовен водач Махатма Ганди е убит в Делхи от религиозен фанатик.   1972 г. - Кървава неделя: Войници на Обединеното кралство убиват 14 цивилни граждани, демонстриращи за човешки права в Северна Ирландия.   1972 г. - Пакистан се оттегля от Общността на нациите.   1994 г. - 14-годишният унгарски шахматист Петер Леко става най-младият гросмайстор за времето си.   2003 г. - Белгия официално узаконява еднополовите бракове.   2007 г. - Microsoft пуска следващата си операционна система - Windows Vista.  ", "date": "2019.01.30", "title": "30 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392100-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B1%D1%8F%D0%BB-%D0%BA%D0%BE%D0%BD", "text": "Предсрочни избори не \"дали\", а \"кога\". Съвет за стратегическо развитие на България, който да предлага алтернативи на \"икономическия блокаж и идеен застой на страната\". Заявена подкрепа за евентуален нов политически проект (\"стига да работи в интересите на България\"). Думи за \"Безпринципната коалиция\" в момента... Макар модерната история на България да познава доста случаи на обтегнати отношения между правителство и президент, Румен Радев определено се старае да изпъкне в този план, разграничавайки се толкова, колкото му е по силите от кабинета Борисов 3.     С   в стил \"Чърчил в навечерието на Втората Световна война\" той толкова успява да изпъкне, че спокойно може да се каже, че директно иззема ролята на опозицията в страната.  Някои биха отишли и по-далеч в тази идея, намеквайки че Румен Радев действително утъпква почвата около себе си за ново движение, партия или нещо от сорта. И честно казано тази теория дори не звучи странно, конспиративно, дори напротив - сигнали за подобно нещо има. Президентът сякаш се вклинява в приелата окопен вид политическа битка между ГЕРБ и БСП, за да раздруса нещата. Уж на страната на БСП, но не съвсем. С типични за лявото идеи, но с постоянния намек за нов проект, нова партия, нов играч на политическата сцена. Има един друг въпрос, който изплува иззад цялото чудене около поведението на държавния глава и скритите послания в речта му: дали е работа на президента да влиза в ролята на опозиция? Дали въобще е удачно за един държавен глава да влиза стремглаво в междупартийна битка и сам да раздава удари? И това наистина е важен въпрос. Защото ролята на един държавен глава преди всичко е да символизира единството на нацията, да се издига над крамолите вътре и между партиите, да заема моралната висина и да съди всички еднакво, без да заема страни. Особено в настоящия момент на напрежение и растяща пропаст вътре в самото общество. Това, разбира се, е една идеална ситуация, а реалността е доста по-различна. В момента президентът е приел друга стратегия, която го показва в героична светлина за част от населението. В нея той застава срещу управляващите и заема позиция, която му позволява \"да нарича нещата с истинските им имена\" и да възседне белия кон, за да \"ни отърве\" от предишния герой на бял кон. Наративът за герои и злодеи е до болка известен в политиката и се е прилагал безброй пъти. В реториката на Румен Радев нещата не са по-различни, а злодеите са управляващите. Затова и за него е лесно да говори истини и да назовава много реални проблеми. Институциите са с ниска легитимност. Има корупция и тя се е вкопала яко в самото общество и институциите. Има усещане, че навсякъде има корупция и безнаказаност. Успява да играе по болни теми като бедност, чувство на несигурност, липсата на ред и законност и т.н. Въпросът е, че в политиката героите идват, най-вече за да трупат дивиденти, а не за да спасяват нещастни народи. Поне опитът досега учи на това. Това напомня и постоянството, с което Радев се връща на обичайните си теми за \"правилните\" изтребители, \"лошите\" санкции срещу Кремъл и от време на време за доставките на руски газ. Още по-интересни стават нещата, когато в цялата ситуация се вкара благословията за евентуален нов политически проект и реторичното форсиране на въпроса за предсрочните парламентарни избори. Няма как да не събудят съмнения, че президентът не просто ще дава благословия, но и ще дирижира създаването на въпросния политически проект. Разбира се, това може и да останат само спекулации. Но ако нещата се развият именно по този сценарий? Особено на фона на намека на Радев, че парламентът ще се разпадне преди края на мандата си, което не е въпрос на \"дали\", а на \"кога\"... Какво ще значи това за държавния глава, който по презумция трябва да стои над партийната политика? Разликата между жизнения, енергичен държавен глава, който не се страхува да застане зад собствените си принципи за правилно и грешно, и политическия играч, който използва ситуацията, за да прокара собствените си интереси, е едновременно тънка и безкрайно голяма. Горе-долу толкова, колкото между смелост и умел опортюнизъм. От коя страна стои сегашният президент? Това всеки трябва да прецени за себе си.", "date": "2019.01.30", "title": "Президент на бял кон"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392101-%D0%BB%D1%83%D0%BA%D0%B0%D1%88%D0%B5%D0%BD%D0%BA%D0%BE-%D0%B8%D0%BC%D0%B0-%D0%B2%D1%81%D0%B5-%D0%BF%D0%BE-%D0%BC%D0%B0%D0%BB%D0%BA%D0%BE-%D0%B2%D0%B0%D1%80%D0%B8%D0%B0%D0%BD%D1%82%D0%B8-%D0%B7%D0%B0-%D0%BC%D0%B0%D0%BD%D0%B5%D0%B2%D1%80%D0%B8%D1%80%D0%B0%D0%BD%D0%B5", "text": "Президентът на Беларус Александър Лукашенко получи неприятен сигнал. Две големи международни синдикални централи в унисон лансираха инициатива Европейските игри, насрочени за лятото, да бъдат изместени от Минск в някоя друга страна. Причината е стара и с оглед позитивната динамика в развитието на отношенията между Беларус и Запада идва сякаш от миналото – Беларус все още е далеч от демократичните норми и нещо повече, липсват белези властта да има нагласа за демократични реформи.     Европейските игри са състезания многолюдни и траят сравнително дълго, без да са все пак от първостепенно значение. Популярните видове спорт, представени там, са малко; участват най-вече млади, невинаги перспективни спортисти. Общо взето, съревнования от ония, по които грижите са много, а насреща – нищо особено. Колко са престижни тези игри, сочи фактът, че трябваше да се състоят в Холандия, но Амстердам поразмисли и отказа да ги приеме. Беларус е друг въпрос. Александър Лукашенко е на път да се отърве от дългогодишния етикет „последният диктатор в Европа“ и домакинството на един голям, макар и не първостепенен форум, в очите му е нов принос към политическата му спестовна касичка, нов успех по пътя към вграждане на неговата Беларус в световната система. Но ето че идва неприятен сигнал и го сваля от небето на земята. Въпросът не е там, че Минск може да изгуби домакинството на Европейските игри – едва ли: времето за подготовка е твърде малко, а желаещи да поемат игрите няма хич. Просто на Лукашенко пак му напомниха, че Западът съвсем не вижда в него „свой човек“. Александър Григориевич се бе впуснал за кой ли път в препирни с Русия, съответно бе яхнал „традиционното махало“ и намекнал, че „ще тръгне към Запада“, тъй че му се видяха неуместни и ненавременни нападките на синдикатите, стеснили пространството за маневри с Москва. > В края на миналата година Москва фактически постави въпроса ребром пред Минск: иска ли Лукашенко да разчита на преференции и да ги получава, трябва да помисли за по-задълбочена интеграция в Съюзната държава между Русия и Беларус. Беларуският лидер отново бе изправен срещу най-силните си страхове. Всяка междудържавна интеграция накърнява суверенитета на по-слабия интеграционен субект. Доколко ще се свие суверенитетът му, зависи от формата и от идеята на самата интеграция; самото свиване обаче е неизбежно. А намалелият суверенитет се отразява и на властта. Лукашенко неведнъж е демонстрирал това слабо място – страх го е да не изгуби властта си, ако ще и част от нея. Той крайно нервно коментира идеята за създаване на руска военна база в страната си: защо е притрябвала, щом при нужда руски самолети може до две минути да стигнат западните граници на Беларус? Той всеки път ловко избягва да говори дори за вътрешна приватизация в Беларус, камо ли за чуждестранно участие. С една дума, позицията на беларуския лидер се знае отдавна и няма признаци за промяна. С оглед на това се очертават два варианта за развитие на нещата – естествено ако Москва остане на заявените твърди позиции. Единият вариант предвижда Минск да се откаже от задълбочаване на интеграцията. Тогава явно ще трябва да се откаже и от основните си претенции към Москва напоследък. По-специално от обезщетение за поскъпването на петрола заради „данъчната маневра“ на Русия. Ще се наложи Беларус да купува поскъпналия петрол, за да натовари своите рафинерии, или да ограничи покупките, съответно и възможността за износ на Запад. Изявленията на Лукашенко за алтернативни петролни доставки през балтийските пристанища и подялба на печалбите от износа на преработено черно злато с Литва или Латвия засега си остават само думи – северните съседи на Беларус не откликват изобщо. Ще се наложи Лукашенко да забрави мечтите си за евтин газ. Сега Минск плаща 129 долара за кубичен метър. Лукашенко посочва, че в граничната Смоленска област на Русия цената е 70 долара и щом държавата е съюзна, Беларус също трябва да получава гориво ако не на същата, поне на близка цена – за да може например беларуската продукция да е сравнима по стойност и да конкурира тази на Русия. Москва има свои съмнения по повод тези аргументи – да, Беларус получава газа по 129 долара, но го продава на своите предприятия по 270 долара за кубик. Защо тогава налагат тази разлика беларуските власти, бранещи конкурентоспособността? Предновогодишният, традиционен вече опит на беларуския лидер да постигне своето приключи този път без резултат. Преговорите с руското ръководство в Москва огорчиха Александър Лукашенко дотам, че той дори отказа да поиграе хокей в отбора на президента Владимир Путин. Мачът на Нощната лига бе насрочен на Червения площад и беларуският гост отначало склони да играе. Но после по стар навик размисли, извини се с много работа у дома и отпътува за Минск. След всички предишни „конфронтации“ между Москва и Минск руската страна по принцип проявяваше разбиране – задоволяваше исканията и желанията на своя партньор, за да запази съюзническите стратегически отношения, Съюзната държава, многостранните алианси и др. Но едностранните отстъпки изглежда ще приключат. На Москва навярно й е поомръзнало да играе на една врата, тъй като и в политически план Минск далеч невинаги я подкрепя толкова, колкото би желала Русия. Беларус се отстрани, когато стана дума да признае Абхазия и Южна Осетия, максимално се отдалечи по въпроса за Крим и зае половинчата позиция в санкционната война – солидаризира се уж с Русия, но същевременно получаваше изгоди, пропускайки през територията си към руския пазар плодове от Полша и морски дарове с незнаен произход, които представяше за свои. Твърдата решимост, с която Русия брани позициите си в отношенията с Беларус, се дължи навярно на осъзнато убеждение, че Лукашенко не би рискувал да завие на Запад – защото чудесно схваща, че ако изгуби в случая политическата подкрепа на Москва, ще извърши самоубийство. И поредната революция в постсъветското пространство ще е само въпрос на време. Но и Русия безспорно е наясно, че изгуби ли като съюзник Беларус, един военен блок вероятно ще доближи границите й с още няколкостотин километра. Ще доближи Смоленск. Кой каза обаче, че трябва спешно да се прави нещо с позабуксувалите отношения между Русия и Беларус? Съвсем не е задължително. Отношенията не са в най-добрата си фаза, но няма и нищо трагично. Промени със сигурност предстоят. Но трябва време, за да назреят. Невинаги има смисъл да се форсират нещата. БТА", "date": "2019.01.30", "title": "Лукашенко има все по-малко варианти за маневриране"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392102-%D0%B4%D0%B8%D0%B2%D0%B0%D1%88%D0%BA%D0%B8%D1%8F%D1%82-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D1%8A%D0%BC-%D0%BD%D0%B8-%D0%BF%D1%80%D0%B5%D0%BF%D0%B8%D1%82%D0%B0%D0%B2%D0%B0-%D1%81-%D1%85%D1%80%D0%B0%D0%BD%D0%B8-%D1%83%D0%B1%D0%B8%D0%B9%D1%86%D0%B8", "text": "  Годината на 30-я юбилей от 10 ноември започна с едно събитие, заради което този юбилей няма как да звучи празнично. В европейско проучване страната ни за пореден път се оказа дежурният шампион отзад напред - България е на първо място в Евросъюза по смъртност заради консумация на храни убийци и изобщо заради нездравословно хранене. Антишампион страната ни стана в изследване на университета \"Фридрих Шилер\" от германския град Йена, което обхваща данни от 1990 до 2016 г. на 51 страни от Европа. Не, ние не сме най-отгоре в класацията - първите 11 държави с най-висока смъртност от лошо хранене са все бивши съветски републики. Веднага след тях, тоест 12-а, е България. Това означава, че сме  първи в ЕС по хранителна смъртност  У нас този показател е 260 на 100 000 души, или средно годишно 35 298 души са починали от болести на вредното хранене. Тоест всяка година опасните храни убиват по един средно голям български град. Най-здравословно се хранят жителите на Испания, Израел и Франция, където починалите от вредното хранене са 43 души на 100 000 (в първите две) и 46 във Франция.      Агенция БГНЕС, която първа разпространи тази новина, се обърна за мнение и оценка към специалист - д-р Райна Стоянова от клиниката по \"Ендокринология, метаболитни нарушения и диететика\" в УМБАЛ \"Царица Йоанна- ИСУЛ\". Разбира се, проблемът има няколко страни, но д-р Райна Стоянова е категорична: \"Основната причина за неправилното хранене на българина е липсата на финанси и кризите, през които народът ни минава. По-възрастното поколение страда от неправилното хранене поради ред причини и в немалка степен те са финансови.      Хората си мислят по-скоро дали имат какво да ядат, а не какво да ядат\". И така консумират инфаркт, инсулт, рак, диабет. Д-р Стоянова е убедена, че именно беднотията и мизерията водят хората дотам, че да пренебрегват здравето си. Според медика трябва на човек всичко да му е наред, за да може да помисли какво точно купува и да търси чиста и здравословна храна, т.нар. био продукти, които обаче всички  не могат да си позволят поради високата цена  С една дума, хранителната смъртност у нас не е индивидуален проблем, макар че се стоварва върху всеки конкретно. Това е смъртност, която ни докара системата на дивашкия капитализъм. У нас го наричат преход, демокрация, либерален или неолиберален капитализъм, цивилизационен избор, или пък европейски път, но всички тези етикети бяха наложени, за да промият мозъка ни, че не сме попаднали в непроходимата джунгла на историческа безпътица - или точно в дивашкия капитализъм. Тези безобидни и дори лъскави за някои етикети бяха дрогата, която три десетилетия притъпяваше сетивата към съпротива и непримиримост, а и ни зомбираше да приемаме същата тази система като неизбежност, пир на потреблението и веселба.      И тези 260 смъртни случаи, а също измиращият средно голям български град, са белег на джунглата, в която е попаднала страната ни. Те са емблемата на 30-годишния исторически период. Но той има и други емблеми. Лицата на епохите се подреждат от хроники, документи, надписи, сгради, паметници, спомени. Днес вече имаме много по-точен, но и по-мощен инструмент за щрихирането и извайването на тези лица - статистиката. Сондата на сухите иначе числа и показатели безпристрастно вади на повърхността характеристики и тенденции, оценки и отношение.      Да се вгледаме тогава в останалите емблеми на 30-годишен дивашки капитализъм в България. Те са взети от данни на национални и чужди институции и проучвания. Какво извлече сондата на социалните факти? Около 70% от българските домакинства получават доходи на член от семейството, които са по-малки от необходимите за издръжка. Близо 40% от домакинствата имат доход на член от семейството под прага на бедност. Последните три-четири години  в мизерия живеят 35-40% от българите  Други близо 39% от населението, или 2,766 млн. души, са били в риск от бедност и социално изключване - те не могли да си плащат безпроблемно сметките и да посрещнат неочаквани разходи. 29% от децата до 17-годишна възраст в България са изложени на риск от бедност. От 2016 г.  България е шампион в ЕС по индекса на Джини, или световния показател за неравенството - доходите на най-богатите 20% от българите са 8,2 пъти по-високи спрямо на най-бедните 20% от населението. За четвърт век преход и еврочленство България се срина от 27-о на 59-о място в света по индекс на човешкото развитие, който включва, най-общо, такива показатели като здраве, продължителност на живот, достъп до образование и покупателна способност.      Да видим сега какво се вади от здравната сонда. България е на първо място по смъртност в ЕС, с най-висока детска смъртност и втора по най-ниска продължителност на живота (пред нас е Литва). България е и между страните в света с най-висока преждевременна обща смъртност, майчинска и сърдечносъдова смъртност, с най-висок дял на сърдечносъдови, онкологични и други трудно лечими болести. Ако през 1988 г. смъртността е била 11,9 промила, през следващите години тя скача до 15,3 промила. Някои експерти смятат, че след 2000 г. смъртността е станала по-висока от периода 1934-1990 г. Отделно 20-25% от хората с ниски доходи са лишени от достъп до здравната система, не си купуват и лекарства поради безпаричие, а над 1 млн. възрастни не се хранят нормално, защото нямат пари за протези, мостове или коронки. Цивилизационният ни избор харчи най-малко за здраве на човек от населението в рамките на ЕС, но пък изсмуква най-високи лични доплащания в общността - 45-50%. Цели региони останаха без общински болници и здравни пунктове, в определени места в радиус от 50-100 км няма не само лекар, но и аптека, а 80% от легловия фонд в болниците се намира в 4 града. След като страната ни влезе в най-богатия клуб на света, българи умираме от лечими болести не за друго, а защото останахме без пари и не може да си платим. Пазарният джихадизъм у нас е подложил на сеч здравеопазването в неблагополучните региони. В джунглата на дивашкия капитализъм няма здраве за всеки българин. И това е направо гербова марка на тази система. А какво да кажем за  стопяващото се население  От демографската си територия страната ни е загубила 2 млн. души за тези 30 години - поради миграция, висока смъртност и ниска раждаемост. В този смисъл не сме ли завоювана държава - завоювана от модела и ценностите, които ни стовариха, но и които ние дълго време смъркахме като наркомани. На година страната ни се топи средно с по 50 000 души, на ден - със 136, а на час - с по 6 души. Дивашкият капитализъм не може да осигури нормално възпроизводство в българското семейство. Според наши и международни оценки в средата на века страната ни ще се срине до 5,1 млн., а в края - до около 3,4 милиона души.  Българите ще се сринем до нивото на малцинство в собствената ни държава, защото ще станем третият етнос след турците и циганите. Демографската ни катастрофа е направо национална заплаха и за съжаление това също е гербова марка на историческия период след 10 ноември. Цивилизационният избор ни докара до свободно падане към дъното на историята, където лежат кокали и вкаменелости на други племена, етноси, държави и цивилизации.  Може да продължим и с образованието, престъпността, правосъдието, банките, културата, обществените нагласи, медиите. Гнилостта във всяка от тези сфери е толкова нашироко и надълбоко, че всяка една от тях сама по себе си представлява емблема на българския капитализъм. Моделът е станал противопоказен не само със закони, правила, приоритети, ценности, държавно и обществено устройство. Той е станал опасен и носи смърт дори в сфери, където кракът й не би трябвало да припарва - в храните, здравето.  Така че 30-ят юбилей на дивашкия капитализъм няма право на тържества. Напротив, мнозинството българи биха искали да чуят траурните ноти от изпровождането му на сметището на историята.  ", "date": "2019.01.30", "title": "Дивашкият капитализъм ни препитава с храни убийци"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/392103-%D0%B2%D0%BE%D0%B4%D0%B5%D1%89-%D0%B2-btv-%D1%80%D0%B0%D0%B1%D0%BE%D1%82%D0%B8-%D0%B7%D0%B0-%D0%B1%D1%81%D0%BF-%D0%BD%D0%B0-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%B8%D0%BC", "text": "Водещ на публицистично предаване в bTV работи за БСП по време на заседанието на конгреса им миналия уикенд, алармират наблюдатели на събитието. Присъствали в залата коментираха, че са забелязали активна роля в събитието да взима  . По думите им журналистът е бил в ъгъла на продукционния екип и е давал команди за случващото се. За капак - водещият на “Втори план” се е обаждал, за да обобщава резултати или подпомага броенето при гласуването в залата.   Макар   никъде да не влиза в кадър на live streaming-а на събитието на партията, на моменти в залата се чува глас, който дава основателни съмнения, че журналистът е бил ангажиран със събитието, пише topnovini.bg “Аз никога не бих гласувал вляво”, заявява Карбовски в предаването си по TV7 преди около пет години. През 2016-а обаче пуска в сайта си коментар “BSP Forever! Или защо разпадането на БСП не е добро за никого…” Материалът вече не е наличен онлайн, но постът в официалния му профил продължава да излиза при търсене. Същият този профил рекламира и предаването му “Втори план”.     В тази връзка възникват следните въпроси:   1. Работил ли е под каквато и да е форма журналистът   за събитието на БСП? Ако да - при какви условия? 2. Редно ли е водещ на публицистично предаване, излъчвано преди новините, да се ангажира в организацията на политическо събитие? 3. По същество, подобен казус не противоречи ли на Чл. 11. (2) от Закона за радио и телевизия (Изм. - ДВ, бр. 12 от 2010 г.) “Журналистите и творческите работници, сключили договор с доставчици на медийни услуги, не могат да получават инструкции и указания за упражняването на тяхната дейност от лица и/или групи извън органите на управление на доставчиците на медийни услуги”? 4. Има ли връзка евентуална работа на   за БСП с излъчения преди Нова година брой на “Втори план”, посветен на президентската съпруга Десислава Радева? 5. В контекста на събитието на БСП, излъченото предаване и друга алинея от гореспоменатия член - (5) (Изм. - ДВ, бр. 12 от 2010 г.) “Между собствениците и/или управителните тела на доставчиците на медийни услуги и журналистите, сключили договори с тях, могат да се договорят редакционни статути за работата в областта на публицистиката” - включва ли редакционният статут на Карбовски, уговорен с bTV, специален брой с президентшата? Все пак заявката на предаването е за “нов и оригинален поглед върху човешките истории, нюансите и контрастите на различния начин на живот, мечтите и малките радости на обикновения човек”. 6. Включва ли редакционният статут възможността външният продуцент на публицистично предаване да работи за политическа партия? 7. Ако   наистина е участвал на конгреса на БСП, то как това се отнася към чл. 3.1 от Етичния кодекс на българските медии, подписан от bTV, гласящ “Няма да се поддаваме на политически или икономически натиск или влияния”? 8. Как се отнася работата на Карбовски в тази хипотеза и към чл. 3.4 “Ние не приемаме каквито и да било лични, политически или финансови стимули, които могат да повлияят на нашата способност да предоставяме на обществото точна информация”?", "date": "2019.01.30", "title": "Водещ в bTV работи за БСП на конгреса им?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/392104-%D0%BE%D1%80%D1%85%D0%B0%D0%BD-%D0%B8%D1%81%D0%BC%D0%B0%D0%B8%D0%BB%D0%BE%D0%B2-%D0%BF%D1%80%D0%BE%D0%B2%D0%B0%D0%BB%D0%B5%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%BA%D0%B0%D1%82%D0%BE-%D0%B4%D0%BE%D0%B3%D0%B0%D0%BD,-%D0%B4%D0%B0%D0%BB-%D0%B8-%D0%BC%D0%B5%D1%81%D1%82%D0%B0%D0%BD-%D0%B2-%D1%87%D1%83%D0%B2%D0%B0%D0%BB-%D0%B8-%D0%BD%D0%B0-%D0%B1%D1%83%D0%BD%D0%B8%D1%89%D0%B5%D1%82%D0%BE", "text": "От днес Касим Дал ще стане председател на частната си партия. Провалени политици като Касим Дал, Доган и Местан в чувала - и на бунището. Необходими са млади политици. Това заяви вече бившият председател на НП ”Свобода и достойнство” Орхан Исмаилов.     Принципът на Касим Дал какъв е - седна с агент Ппавел, а с агент Сава не седна, допълни той пред bTV. Исмаилов обясни и своето изключване от партията, за което научи по телевизията: Пак са нарушили устава тези хора. Единствено председатерят може да свиква изпълнителен съвет. Това е частна партия на Касим Дал. Същият този човек гласува за това споразумение, за коалиция с Марешки. 13 гласуваха за това. Касим Дал е кукловод, а младият лидер не дава да е такъв. Влязох с взлом в партията, за да взема документите. Цяла година тези хора не идваха на политически съвети, не плащаха членски внос. Крайната цел на Дал е активно мероприятие, да не мога да си вляза в офиса. Подготвили са всичко. Това е активно предприятие на кукловодите. За да бъда дискредитиран, обясни Исмаилов. Сезирам главния прокурор, защото внушиха, че не съм спазил устава. Че имаха офис в частен имот, каза още той. Аз даже не съм подписал коалиционно споразумение. Имаме позиция по пет точки. Това ни бе едиствената алтернатива да участваме в изборите. Иначе трябваше да бездействаме. Изпълних волята на изпълнителния съвет, посочи Исмаилов.", "date": "2019.01.30", "title": "Орхан Исмаилов: Провалени политици като Доган, Дал и Местан в чувал и на бунището"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392094-%D1%81%D0%B5%D0%BB%D0%B8%D0%BD-%D0%B4%D0%B8%D0%BE%D0%BD-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D0%B7%D0%B8%D1%80%D0%B0", "text": "Само преди по-малко от седмица ви разкрихме, че  н Дион е приела това предизвикателство доста присърце.   В почивните дни тя посети известното шоу на Folies Bergere и едноименното кабаре във френската столица Париж.    Това обаче, което прикова погледите на всички бе разголеното й облекло, през което от гърдите й не остана нищо скрито. А освен това й тя бе забравила да си сложи сутиен.     И въпреки годините й всички бяха категорични, че звездата изглежда удивително. Тя бе заложила на черния гащеризон на Александър Вотие с доста дълбоко деколте, а в областта на гърдите имаше прозрачно парче плат. Това творение струва умопомрачителните 3 400 долара. Селин бе заложила и на шармантна шапка, зрелищни очила и ботуши на Jimmy Choo.     Компания на шевицата й прави нейният предполагаем любовник – танцьорът Пепе Муньос, който е с 16 години по-млад от нея. От снимките, на които двамата бяха изловени в Париж се вижда как той я прегръща през кръста.        Почитателите на певицата отбелязват, че това е първата й страст, откакто загуби съпруга си през 2016 година. Той починал на 74 години след дълга борба с рака.   Слуховете за новата любов на Селин Дион се носят от няколко месеца във френската столица, където певицата отиде специално, за да посети Парижката седмица на модата, се видя как любовниците не откъсваха поглед един от друг и постоянно си шепнеха разни неща.        През 2018 г. Пепе каза, че слуховете, че той и Дион са романтично свързани, ги забавляват: „Все още им се смеем. Мога да разчитам на нея, когато трябва да говоря, и винаги съм готов да я слушам. Селин е много честна жена. Тя никога няма да заблуди. Тя е точно това, което е – сладка, нежна, щедра, винаги готова да ти даде от времето си”. ", "date": "2019.01.30", "title": "Селин Дион скандализира"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392095-%D0%BF%D0%B0%D0%BC%D0%B5%D0%BB%D0%B0-%D0%B0%D0%BD%D0%B4%D0%B5%D1%80%D1%81%D1%8A%D0%BD-%D1%88%D0%BE%D0%BA%D0%B8%D1%80%D0%B0", "text": "Американската секс бомба и настояща футболна съпруга Памела Андерсън предизвика разнородни реакции с появата си на рекламно събитие в Германия. Андерсън не изневери на познатия си стил и демонстрира пищната си гръд, а дълбокото й деколте прикова погледите на присъстващите. Външният й вид рязко контрастира с последните й изказвания, че истинските мъже трябва да стоят далеч от порното и видео игрите.  Припомняме, че гаджето на френския футболен национал Адил Рами отправи послание към тийнейджърите, като определи страстта към порното като симптом за \"болестта на празната глава\" и ги призoва да четат повече книги.  снимка: WENN", "date": "2019.01.30", "title": "Памела Андерсън шокира!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392096-%D0%BC%D0%B0%D1%88%D0%B0-%D1%82%D1%80%D1%8A%D0%BF%D0%BD%D0%B5,-%D0%B3%D0%B0%D0%B4%D0%B6%D0%B5%D1%82%D0%BE-%D0%B9-%D1%89%D0%B5-%D0%B3%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82", "text": "Мария Шарапова се готви да изпита страхотни емоции в близките дни. Рускинята вече дебютира на турнира в Санкт Петербург (6:0, 6:4 срещу Дария Гаврилова), но в следващия си мач пред родна публика на трибуните ще има специален за нея човек. Гаджето й Александър Гилкс от няколко дни е в Русия и се очаква да я гледа на живо за първи път от година, когато се появиха първи данни за връзката им. Шарапова и Гилкс още не са се появили заедно в Санкт Петербург, но със сигурност британецът ще бъде сред най-търсените от обективите в двубоя й утре от 8:30 часа наше време срещу Дария Касаткина.", "date": "2019.01.30", "title": "Маша тръпне, гаджето й ще го направи за първи път"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/392087-%D0%BE%D0%BF%D0%B0%D1%81%D0%BD%D0%B0%D1%82%D0%B0-%D1%80%D0%B0%D0%B7%D1%85%D0%BE%D0%B4%D0%BA%D0%B0-%D0%BD%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2", "text": "Румен Радев предприе опасна разходка, която го отведе до границата на законните му правомощия. Това стана ясно от неговия отчет след изтичането на втората година от президентския му мандат.           Отчетът на президента Румен Радев след изтичането на втората година от неговия мандат беше съчетание от познати тези и нови послания.  Първо, чухме почти без вариации повторение на известните силно критични послания, смъмрящи работата на правителството, парламента и съдебната система. За пореден път, когато говори за политическата система, Радев рисува картини с мрачен поглед, отсичайки думите с патетично-гробовен тембър (\"политици-грабители\", отхвърляне на \"мантрата на ГЕРБ за стабилност и икономически растеж\", \"преследване на свободата на словото\", \"критично ниско доверие в парламента\", \"лобистко законодателство\" и т.н.).      Разбира се, за някои този злокобен  , тези   изглеждат като доволно пресоляване на манджата. Но всъщност казаното има реална почва в негативните оценки, поставяни от външни институции (вж. например новия доклад на \"Трансперънси интернешънъл\"). А натъртваната репетитивност е изпитан похват на пропагандата. Така посланията пускат семенца по-дълбоко в съзнанието на аудиторията. Съмненията около Румен Радев И тук трябва да се спрем на съмненията. Например, когато става дума за тезата, че президентът е последна преграда пред използването на законодателния процес и съдебната система в интерес на частни, партийни интереси. Факт е, че Радев наложи вето 12 пъти, от които само едно бе прието от НС (на промените в Закона за приватизация и следприватизационен контрол). Той обаче не попречи на т.нар. \"гражданска конфискация\", не способства за разгласяването на стенограмата за грабежа на КТБ. Така изглежда, че в порива си към повече справедливост, Радев си дава сметка, че има граници, които за него, като политик, е опасно да прескача. Една от основните критики към Радев се състои в това, че неговата претенция да бъде лоялен \"натовски генерал\" не е особено убедителна. В речта си президентът отдели немалко време, за да разсее тези съмнения, позовавайки се на активната си външнополитическа дейност. Впрочем, аз не съм склонен да подкрепя тезата, че Радев е \"троянски кон\" на Кремъл. Като политик, дошъл в коридорите на властта на крилете на БСП, той няма как да не се съобразява с избирателите на Столетницата, а и се опитва да флиртува със симпатиите към Русия в страната като цяло. Наивно е обаче да се смята, че по-този начин, заемайки противоречиви позиции (Трябва ли да паднат санкциите, наложени на Русия, г-н Президент, \"да\" или \"не\"?), той може да увеличи своята електорална подкрепа. С такива маневри Радев трудно ще спечели доверието на избирателите, които заемат, например, политическия център. Не по-малко спорни са тезите на Радев по сагата с изтребителите. Той определя решението на НС за започване на преговори със САЩ за F-16 като лобистко. Това обаче е некоректно. Предстои тепърва да видим какъв ще е финалът на преговорите. Но огромното влияние и тежест на американската оръжейна индустрия в НАТО, организация в която България членува, няма как да не бъдат взети под внимание. Решението ще бъде обусловено от политически и, в по-малка степен, от \"пазарни\" съображения. Крайният резултат от опита да се седи на два стола обикновено е падението. А това, че г-н Радев не е особено убедителен в каскадата си, се доказва от спадащия му рейтинг. Последният остава висок, но, както показват данните, оповестени през януари 2019 на \"Алфа Рисърч\", за три месеца Радев губи 5 пункта одобрение и за първи път от встъпването му в длъжност положителните оценки за неговата дейност са под границата от 50 на сто (47% одобрение срещу 17% неодобрение). Нов политически проект, предсрочни избори и още Второ, по време на отчета на президента Радев чухме и поредната, този път съвсем недвусмислена заявка за това, че той е готов да подкрепи нов политически проект. \"От началото на своя мандат следвам много ясно кредо - законност, справедливост и суверенитет\", заяви Радев. \"Дали бих подкрепил нов политически проект? Да, ако той отстоява тези ценности и работи за модернизацията на България.\" Целта на този проект, според мен, няма да бъде да е конкурент, който ще \"фагоцитира\" БСП. А по-скоро ще е нейна патерица, гега, с помощта на която Столетницата ще опита да надскочи себе си, да пробие електоралния таван от малко над 900 000 гласа, който от години не може да премине. За да е успешен този проект обаче той трябва да пожъне успехи отвъд традиционните ловни полета на БСП. Факт е, че на президентските избори през 2016 година Радев надхвърли подкрепата за БСП. Така че тук въпросът е дали той и неговият екип могат да си върнат обратно поне разочарованите.  Трето, нов момент е Съветът за стратегическо развитие на България, който президентът ще сформира. Вероятно той ще послужи като едно от ядрата, около които ще се роди новият политически проект. Ключовият въпрос е кои \"интелектуалци и висококвалифицирани специалисти\" ще бъдат привлечени. Ако става дума за до болка познати фигури, гравитиращи от години около БСП, целта на Съвета и неродения проект няма как да бъде изпълнена. Вече на сцената се появи инициативният комитет, оглавен от историка акад. Георги Марков, който призова президентът да \"оглави обединението на нацията\". Възможно е това да са \"кадри\", позиционирани в политическия център. Има сигнали, че това могат да са някои от бившите политици от НДСВ (например, служебният премиер проф. Герджиков). Но \"царският проект\" фалира безславно преди години, а лъчите на тези \"политически звезди\" са доста поизбледнели. И ако от царски хора ще се правят президентски, не трябва да се забравя, че около кадрите на НДСВ витае неприятният за мнозина ореол на Тройната коалиция. След като преди няколко месеца Радев отхвърли тезата за необходимостта от предсрочни избори, сега държавният глава ги определи като сигурна перспектива. Така той сигнализира, че за него легитимността на това правителство е изчерпана и даде зелена светлина за нов вот, както и, разбира се, за новия си проект. Според мен, последният ще се материализира през следващите месеци. Може би ще го видим на местните избори през есента (дистанцията до европейските през май е твърде къса). Естествено, президентът няма как да оглави новата формация. Но ще се опита да вгради сянката си в нея. Беше даден и \"последен шанс\" на парламентарната република; ако той не бъде реализиран от един нов парламент, ще се търси промяна на конституцията и увеличаване на ролята на държавния глава. Ако теглим чертата под всички тези амбиции, се вижда, че в момента г-н Радев прави опасна разходка, която го отвежда до самата граница на неговите законни правомощия. В заключение, макар да е рано да се прогнозира дали проектът на Румен Радев ще бъде успешен или не, към момента се изясниха поне две неща. Първо, нова \"президентска партия\" ще видим и то в непосредствено бъдеще. Второ, заявките на г-н Радев ще задълбочат институционалното противопоставяне между него и управляващата коалиция ГЕРБ-Обединени патриоти.    ", "date": "2019.01.30", "title": "Опасната разходка на Румен Радев"}
{"url": "http://www.classa.bg/%D1%81%D0%B2%D1%8F%D1%82/item/392088-%D0%BD%D1%8F%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%B8-%D0%BF%D0%BE%D0%BB%D1%8F%D1%86%D0%B8-%D0%B8%D0%BC%D0%B0-%D0%BF%D1%80%D0%BE%D0%B1%D0%BB%D0%B5%D0%BC", "text": "В Бостън, \"най-източноевропейския град в Англия\", работят много източноевропейци. Местните не ги харесват. А според мигрантите, британците са мързеливи. Кой ще работи по полетата, когато българите  и поляците си тръгнат?         Бостън е малко градче в Източна Англия, намиращо се само на няколко километра от брега на Северно море и попадащо в един земеделски район, наричан \"зеленчуковата градина на Великобритания\". Много мигранти вършат там черната работа на полето за малко пари. Това обаче изглежда не е попречило на 76% от местните избиратели (рекорд за страната) да гласуват в полза на Брекзита. По този начин те изразиха отношението си към големия брой чужденци - поляци, българи, румънци, литовци, които се трудят по полетата или във фабриките в околността.     След два месеца - на 29 март - Великобритания ще напусне ЕС. А днес (29 януари) е гласуването на резервния план \"Б\" на британската министър-председателка Тереза Мей. Променили ли са се междувременно нагласите на местните хора спрямо мигрантите? Отговор на този въпрос търси австрийският вестник \"Дер Щандарт\" в обширен репортаж от Източна Англия.  \"Най-източноевропейският град\" на Острова Ако се разходите из британския Бостън, който се намира на около 180 километра северно от Лондон, може да ви се стори, че се намирате някъде в Източна Европа, пише авторът на статията. По-нататък четем: Езиците, облеклото, прическите, магазините - рядко ще откриете нещо британско в тях. Именно високата миграция беше и най-горещата тема в кампанията преди референдума за Брекзит. Местните хора обвиняват пришълците в дъмпинг: работели за малко пари и им отнемали работните места на полето и във фабриките. Освен това източноевропейците пълнели училищата и болниците, натоварвали социалноосигурителната система и вдигали нивото на престъпността, гласят обвиненията. Някои британски медии дори наричат Бостън \"столица на престъпността\", както и \"най-източноевропейският град\" в Обединеното кралство.      \"Британците са мързеливи\" Един българин, който продава български храни на своите сънародници, не е съгласен с тези определения. \"Британците са прекалено мързеливи - не им се работи на минимална работна заплата. Ние сме по-трудолюбиви\", казва той. По неговите думи, много от мигрантите се чувстват неуверени и несигурни заради предстоящия Брекзит. В неговия магазин постоянно влизат хора: той продава всичко необходимо - от захар, през сухи супи, до шампоани. Освен това при него се приемат и колетни пратки до България. 50-годишният ключар Бил пък от своя страна обвинява чужденците, че не желаели да се интегрират: \"Те живеят в паралелни, затворени общности, не говорят нашия език\". Много от тях вече си били заминали - заради предстоящия Брекзит, добавя той. \"Местните сами си режат клона\" Бостън всъщност винаги е разчитал на чужда работна ръка: първоначално в града идвали британци от Централна Англия, през 1990-те години започнали да прииждат португалци, които по-късно били заменени от поляците и литовците, а междувременно в земеделието и фабриките масово са заети българи и румънци. Професор Йън Барнс от университета \"Линкълн\", намиращ се само на 50 км от Бостън, твърди, че местните хора сами си режели клона, като подкрепяли Брекзита. \"Около 25 процента от работещите тук са мигранти и ако сега те си заминат, тогава ще възникне проблем с недостига на кадри, от който ще страдат всички компании\", казва експертът по въпросите на европейската икономическа интеграция.  Повече британци на полето \"Повечето работодатели тук са убедени, че мигрантите работят много здраво и не се оплакват като британците\", казва още проф. Барнс. Според него, в бъдеще повече британци ще трябва да работят по полетата - например да вадят картофи, моркови или да участват в производството на зърнени култури. \"Това ще доведе до поскъпване на зеленчуците, а някои от земеделските култури очевидно ще трябва да се отглеждат в други райони на страната\", добавя Барнс. Освен това много чужденци работят като болногледачи или помагат на възрастни хора, където също ще се отворят дупки, изтъква експертът. Въпреки това в Бостън рядко ще срещнете някого, който да каже добра дума за мигрантите. \"Дер Щандарт\" обаче е открил и такъв човек: Джаки Патерсън, която работи като продавачка в магазин. Тя смята, че чужденците представляват \"мила общност\", както и че без тях градът ще бъде \"едно тъжно място със застаряващо население\". Патерсън е противничка на Брекзита и настоява за втори референдум. Тя изобщо не е сигурна, че ще може да живее с толкова много привърженици на Брекзита и дори обмисля да се премести в Лондон. \"Ще стане забавно...\" Във форума под публикацията на \"Дер Щандарт\" са публикувани и доста коментари на юзъри. Представяме някои от по-интересните мнения: Един от потребителите пише: \"Никакви колонии. Никакви източноевропейци. И ще стане много забавно. Изведнъж ще се окаже, че британците отново ще имат възможността да се захванат с дейности, от които всъщност с радост се бяха отървали.\" Друг читател смята следното: \"Страните, от които идват тези мигранти, ще спечелят. Понеже източноевропейските държави също не желаят мигранти, завръщащите се техни граждани могат временно да спрат негативните демографски процеси в тях.\" Друг коментира ситуацията така: \"Не, българите и румънците няма да бързат да се завърнат в родните си страни, а ще се оглеждат за работа в някоя друга страна от ЕС. В крайна сметка недостигът на работна ръка в земеделието е огромен...\"  ", "date": "2019.01.30", "title": "Няма българи и поляци. Има проблем."}
{"url": "http://www.classa.bg/%D1%81%D0%B2%D1%8F%D1%82/item/392089-%D1%81%D0%BA%D1%8A%D0%BF%D0%BE%D1%81%D1%82%D1%80%D1%83%D0%B2%D0%B0%D1%89%D0%B0%D1%82%D0%B0-%D0%BC%D0%B5%D1%87%D1%82%D0%B0-%D0%B7%D0%B0", "text": "Дейв Аспри е известен като създателят на т.нар. Bulletproof кафе - причината всички знаменитости да добавят бучка масло в напитката си всяка сутрин и да рекламират високомазнинния режим. Амбициите му обаче далеч надминават търговския успех на \"бронирани\" бранд. Аспри си е поставил за цел да доживее до 180-годишна възраст и е готов на всичко, за да я постигне.     На 45-годишна възраст Дейв Аспри продължава да работи върху себе си. В момента е постигнал 25% от плана-минимум за доживяване на 180 г.   Преди месец той претърпява операция, при която хирургът извлича половин литър костен мозък от бедрата му, филтрира стволовите клетки и ги инжектира обратно във всички стави на тялото му. После поставя дълга игла по дължината на гръбначния му стълб и влива стволовите клетки. Аспри е на 45 години и планира да се подлага на тази процедура на всеки 6 месеца. Пие десетки видове хранителни добавки на ден, следва стриктна диета, къпе се в инфрачервена светлина, подлага се на сесии в хипербарна кислородна камера и носи странни жълтеникави очила, когато се качи в самолет. В интервю за списание \"Мен'с хелт\" признава, че е  похарчил най-малко един милион долара в опитите си да хакне собствения си организъм. Домът му приютява камера за криотерапия, легло с инфрачервени лъчи, платформа, която вибрира 30 пъти в секунда, клетъчен тренажор за симулиране на резки промени в атмосферното налягане и цял набор от високотехнологични фитнес уреди. През годините той е диагностициран с всевъзможни заболявания - синдром на Аспергер, разстройство с дефицит на внимание, обсесивно-компулсивно разстройство, опозиционно-предизвикателно разстройство, артрит, фибромиалгия, болест на Хашимото, хронична борелиоза, синдром на хроничната умора и др. По време на следването в колежа теглото му стига до 136 кг. Първоначално, Аспри следва стандартните съвети за отслабване: ограничаване на приема на калории и физическа активност. Въпреки това не постига резултат - твърди, че е тренирал по 90 минути и снижил калориите до 1500-1800 на ден. Здравето му се подобрява, силата и устойчивостта също. Килограмите обаче не се променят, а лекарите нямат друго обяснение, освен че Аспри не спазва режима. Така се започва със серията от експерименти. На първо време, сваля 20 кг с нисковъглехидратна диета и си дава сметка, че храненето е по-важно от времето, прекарано във фитнеса. Едновременно с това поръчва медикаменти и хранителни добавки от Европа на обща стойност от 1200 долара. Обещава си, че ще изучи всичко, свързано с \"магията\" на физическото усъвършенстване и ще ползва собственото си тяло като опитно поле. Всеки ден поглъща коктейл от добавки, подсилени с тестостерон и модафинил (лекарство, което е предназначено за пациенти с нарколепсия), като се опитва да \"хакне\" и мозъка си - от курсове за лично усъвършенстване до терапии с електроенцефалограф. Експериментите му съвпадат с период, в който предприемачите от Силициевата долина също започват да инвестират време и пари в програми за самоусъвършенстване в опита си никога да не изпускат конкурентното предимство. Тези програми варират от медитация до церемониални сесии с психеделични вещества. Джеф Безос трупа мускули, Марк Зукърбърг тренира за триатлон. Не е важно просто да си богат и умен. Всички се мъчат да надминат себе си и конкурентите си по здраве, бързина на ума и дълголетие. За добро или за лошо, така изгрява звездата на Аспри - продавач на надежда в свят, в който все повече хора се увличат по методи, различни от медицинската наука и институционалните регулации. Аспри не е единственият - наскоро в \"Таймс\" описа историята на Тим Грей, създател на \"Център за хипербарна кислородна терапия\", който хвали своето \"Човешко зарядно\" -  \"устройство, подобно на iPod, чиито слушалки излъчват светлина в ушите и дават енергия на ума\"... Денят на Грей започва с тест за нивото на киселинност в урината и завършва със сесия в барокамера. \"Първото нещо, което правя сутрин, е да изчистя езика си с медна четка, да си измия зъбите и да си инжектирам живи бактерии\", казва пред \"Таймс\" друга специалистка по \"вечен живот\". Бизнес-консултантка на свободна практика на име Даша Максимова, която живее в Лондон и Бостън, казва, че става в 5 ч. сутринта, записва в дневника си списък с 3 цели, които иска да изпълни, след което отива в парка за 20-минутна йога (\"Да стъпвам боса по тревата, ми помага да извличам електрони от земята\"). Естествено, експериментите на Дейв Аспри също не минават без провали. В един от случаите си докарва изгаряния 1 степен по 15% от тялото, след като заспива върху постеля от ледени блокове за \"повишаване на устойчивостта\". Една от сесиите му с инфрачервено лъчение, която уж трябва да му помогне да научава нови знания по-бързо, му причинява затруднения в говора в продължение на няколко часа. Операцията със стволовите клетки, на която той се подлага, няма научна обосновка за евентуално полезно действие при човешкия организъм. Bulletproof-диетата на Аспри гласи, че 50-70% от дневните калории трябва да идват от мазнини, докато повечето здравни служби препоръчват този дял да е до 35%. До момента няма дългосрочни изследвания и солидни доказателства, че свръхприемът на наситени мазнини е задължително полезен. Всичко това върви с немалка инвестиция за хранителни добавки, които би трябвало да \"дават енергия за подсилване на мозъчната дейност\" или да \"водят до усещане за по-остър ум\", каквото и да означава това. Някои от тях предизвикват неудобни странични ефекти като внезапно стомашно разстойство, треперене на ръцете, затруднения при заспиването или развиване на зависимост. Продуктите, които той рекламира, са част от ексклузивната му бизнес-структура.  Кафето на Аспри се продава за 20 долара в разфасовка под 500 грама. Според него всички други сортове на пазара са компрометирани заради \"зараза с мухъл\". Не е трудно да се разбере мотивацията на хората, които вярват в теориите му за сметка на обичайната медицина. Мнозина поддържат натоварващ психически и физически начин на живот, който има нужда от промяна, а здравната система често се отнася с пациентите си така, сякаш оздравяването им не е първостепенна задача. Част от привлекателността на модните режими е чисто психологическа. Хората просто искат да се чувстват като част от общност, която единствена има достъп до \"тайни познания\" за природата. Новите \"апостоли\" на вечния живот им дават това, което искат - опростяване на комплексните принципи на науката, обещание за пълна промяна в начина на живот и потвърждение на нереалистичните очаквания за рязко сваляне на килограми. Междувременно - на 45-годишна възраст Дейв Аспри продължава да работи върху себе си. В момента е постигнал 25% от плана-минимум за доживяване на 180 г.", "date": "2019.01.30", "title": "Скъпоструващата мечта за..."}
{"url": "http://www.classa.bg/%D1%81%D0%B2%D1%8F%D1%82/item/392090-%D1%84%D1%80%D0%B0%D0%BD%D1%86%D0%B8%D1%8F-%D0%B8-%D0%B8%D1%82%D0%B0%D0%BB%D0%B8%D1%8F-%D0%B2%D0%BE%D0%B4%D1%8F%D1%82-%D1%81%D0%B5%D0%BC%D0%B5%D0%B5%D0%BD-%D1%81%D0%BF%D0%BE%D1%80-%D0%B2-%D1%81%D1%8A%D1%80%D1%86%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B0", "text": "Езикът на любовните свади е най-подходящ за описване на дипломатическото напрежение и враждебността между Франция и Италия през последните седмици. Две страни, говорещи романски езици, близки и разделени в сърцето на Европа. Този подход избра френският политолог Доминик Моиси, който неотдавна използва израза \"Развод по италиански\" за заглавие на редакционна статия, по названието на филма с Марчело Мастрояни, награден с Оскар през 1961 година, пише в свой анализ Франс прес, цитиран от БТА.     \"Мисля, че няма прецедент италианско правителство да насърчава до такава степен опозиционните сили във Франция, докато е част от ЕС. Това е форма на раздяла\", заяви той пред АФП. Според него основите на кризата са били заложени през март миналата година, преди близо година, след италианските избори. Тогава френският президент центрист очакваше правителство, съвместимо с неговите проекти за реформа на ЕС. Вместо това стана свидетел на триумфа на евроскептичните противници на системата от движението \"Пет звезди\", както и на десните екстремисти от партията \"Лига\". Лидерът на \"Лигата\" Матео Салвини и този на Движението \"Пет звезди\" Луиджи Ди Майо, които са съответно вътрешен министър и вицепремиер, действат като екип, който все по-често проявява открита враждебност към Франция. До такава степен, че много анализатори си задават въпроси за възможните последствия от влошаването на отношенията между двете страни, смятани за ос на стабилността в един съюз, разтърсен от Brexit и Източния блок. \"Фактът, че вече не можем да работим по европейски проекти с Италия е истински проблем\", смята Себастиен Майяр, директор на института \"Жак Делор\" - център за анализи, базиран в Брюксел. \"Това вече не е лесно и с други партньори, включително с Германия. Но Италия винаги е била съюзник, близък до френските позиции\". Миналата седмица Париж повика на разговор италианската посланичка във Франция, след изказване на Ди Майо, който обвини Франция, че извършва колонизация на Африка и подбужда населението на континента да мигрира към Европа. Няколко дни по-късно Салвини се изказа още по-остро, определяйки Еманюел Макрон като \"ужасен президент\". \"Няма да отговоря. Те само това чакат\", отвърна Макрон в неделя по време на посещение в Египет. \"Италианският народ е наш приятел и заслужава ръководители, които са на висотата на неговата история\". Предизборни сметки Но би било погрешно Франция или нейния президент да бъдат смятани само за жертви на италианските провокации, предупреждават наблюдателите. \"Тази криза започна по-отдалеч. Нещо като съревнование и френски комплекс за превъзходство се срещат с италиански комплекс за малоценност. Има нещо много емоционално във френско-италианските отношения\". Една от първите инициативи на Макрон, скоро след избирането му през 2017 г., беше да организира в Париж международна конференция за Либия - без да се консултира с бившата колониална сила Италия, която ревниво пази влиянието си там и икономическите си интереси. Имайки предвид европейските избори през май, той похвали лагера \"на прогреса\", изправен срещу националистите от крайната десница. Когато през юни миналата година Салвини отказа да приеме кораб с мигранти, френският държавен глава порица неговия \"цинизъм\" и \"безотговорност\" - след което сравни популизма с \"проказа\". Забележка, която не бе посрещната добре в Рим. Според френски дипломат, пожелал анонимност, въпросът за имиграцията \"продължава да усложнява нещата\". Но италианското правителство от своя страна отправя нападки срещу ЕС, свързани с бюджетните правила, които ограничават публичните разходи. \"Това не е френско-италианска криза, макар че Франция е лесен и удобен противник. Темата продължава да са отношенията между Италия и Европа\", добавя дипломатът. Моиси казва, че в момента чака европейските избори, надявайки се, че след преброяването на гласовете \"ще има повече възможности за компромис\". По-добра перспектива от тази на \"Развод по италиански\", който завършваше с убийство. Моиси обявява, че е шокиран да наблюдава как управляващите популисти от другата страна на Алпите изразяват подкрепата си за \"жълтите жилетки\" - социалното движение срещу президента Еманюел Макрон, започнало да действа от ноември миналата година.", "date": "2019.01.30", "title": "Франция и Италия водят семеен спор в сърцето на Европа"}
{"url": "http://www.classa.bg/%D1%81%D0%B2%D1%8F%D1%82/item/392091-%D0%B7%D0%B0%D0%BB%D0%BE%D0%B3%D1%8A%D1%82-%D0%B7%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B8%D1%8F-%D0%BD%D0%B5%D1%84%D1%82", "text": "Очертава се сценарий, при който във Венецуела ще се върне цялото американско войнство, включително нефтените и газови корпорации с техния опит, технологии и финанси. Оказвайки политическа подкрепа на новия режим, САЩ биха могли само за няколко години да извадят нефтения отрасъл от кризата. Мястото на Венецуела на нефтената карта трудно може да бъде подценено. В тази страна са открити най-големите запаси от нефт, почти 300 млрд. барела, тоест 18 процента от световните запаси, докато в Саудитска Арабия те са само 16 процента. Освен това венецуелския „тежък\" нефт е страшно търсен в САЩ, където основната част от добивите са на „лек\" и с ниско съдържание на сяра фракции, а голямата част от нефтопреработвателните предприятия са проектирани за работа с висока плътност на суровината. Въпреки изострянето на политическите отношения с американците, Венецуела и досега доставя около 9 на сто от внасяния в САЩ нефт. Прогнозите бяха, че инвестициите в нефтения отрасъл на страната ще бъдат изгодни. Има предлагане, има голямо търсене, а и след като популисткото правителство на Венецуела прекрати отношенията си със западните компании, се освободи доста място в нефтения сектор. Но след като си заминаха собствениците на високи технологии и спряха източниците на на финансиране, както и след нарасналата вътрешнополитическа нестабилност, нямаше много желаещи да сътрудничат с Чавес и неговия приемник Мадуро. Създалия се вакуум се опитаха да запълнят готовите да рискуват китайци, със своите колосални валутни резерви и руските играчи. Но отношенията на венецуелците с руските им партньори не вървяха гладко. Пристигналите там по призива на Кремъл руски компании, като „Лукойл\", „Сургутнефтегаз\" и др. много бързо разбраха, че от инвестиционния климат в страната има още много да се желае, а надеждите за възвращаемост на направените инвестиции са нищожни. Когато разбраха това руснаците бързо се изтеглиха от страната. Във Венецуела остана да работи само държавната „Роснефт\". Тя стана и главния канал за трансфер на парите, които идваха в Каракас от Москва. „Роснефт\" имаше много причини да остане във Венецуела, въпреки чудовищно некомпетентното ръководство на отрасъла от правителството и явната неплатежоспособност на местните партньори. Успоредно с политическите декларации, от типа „да помогнем на народната, антиимпериалистическа власт\" и „американци отивайте си в къщи\", руската компания даде да се рзбере, че ще доставя венецуелския нефт на придобитите от нея нефтопреработващи заводи в Индия. Добива си в Русия „Роснефт\" изнася основно за Китай, който с кредитите, които отпусна на държавната компания, фактически изкупи авансово бъдещия й добив. Стана както обикновено. Венецуела започна да просрочва доставките на нефт за погасяване на руските кредити и заеми, а по-късно прекрати окончателно плащанията. Въпреки всичко това, пристигналият в Москва през декември миналата година Мадуро получи гаранции за нови инвестиции на стойност 6 млрд. долара. По данни на \"Ройтерс\", от 2005 г. досега венецуелците са получили от Русия повече 17 млрд. долара, въпреки че от самото начало на това „сътрудничество\" беше ясно, че не си струва да се очаква тези средства да бъдат върнати. Според наблюдателите, оценяващи логиката на помощите за клатещия се режим в Каракас, това може да има само две обяснения. Глупост или корупционни схеми. Не трябва да изключваме глупостта или некомпетентността на тези, които вземаха решения в Москва за предоставяне на средства на Венецуела. Достатъчно е да си спомним как под знамената на „дедоларизацията\" Русия се освобождаваше от американската валута и купуваше евро и юани и то малко преди тяхното силно поевтиняване. Загубите на Русия от тези глупави, финансови операции се изчисляват на милиарди долари. Но и другата причина е възможна. Президентът на венецуелската нефтена компания PDVSA, смеейки се разказваше как на преговорите в Каракас делегацията на „Газпром\" усилено агитирала венецуелската компания да подпише договори с неизвестен на никого руски посредник. А когато венецуелците дошли на среща с представителите на този посредник, те видели познатите им газпромски физиономии, но с нови визитни картички. Така че местните чиновници получили опит за работа по руските стандарти, който не е необходимо задължително да прилагат.   Трудно е сега да се предположи как ще се държат новите власти, ако режимът на Мадуро падне. Също така не може да се каже ще останат ли в сила споразуменията с „Роснефт\" и доколко ще бъдат изпълнявани. Ако допуснем развитието на екстремен сценарий, то бъдещите власти могат да скъсат отношенията си с Русия и да анулират всички руски договори. Задно с това ще бъде забравено и военното сътрудничество с Венецуела и доставките на оръжия. Очертава се по-скоро сценарий, при който във Венецуела ще се върнат американците заедно с нефтените и газовите си корпорации, които за година-две може да извадят от кризата венецуелския нефтен отрасъл. В резултат на това светът може да получи нещо като разширен вариант на нефтения отрасъл на САЩ. Един тандем, който ще заеме контролни позиции, както на пазара на „лек\", така и на пазара на „тежък\" нефт. Тогава ОПЕК, ако дотогава все още съществува, ще трябва да се посвие малко, а заедно с него и другите нефтодобиващи държави. Именно този тандем ще диктува световните цени на нефта, които в резултат на свръхпроизводството могат да паднат до 30 долара за барел. Това ще има крайно негативен ефект не само за руската икономика, а и за икономиките на всички нефтодобиващи държави.", "date": "2019.01.30", "title": "Залогът за венецуелския нефт"}
{"url": "http://www.classa.bg/%D1%81%D0%B2%D1%8F%D1%82/item/392092-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8-%D1%83%D1%80%D0%BE%D1%86%D0%B8-%D0%BF%D0%BE-%D0%B1%D1%80%D0%B0%D0%B4%D0%B2%D0%B0", "text": " Вашингтонският Атлантически съвет публикува доклад, озаглавен „Балканите, напред, нова американска стратегия за региона“. Внимателният прочит на стратегията, която има претенциите да е „нова“, показва, че в нея нови идеи няма. Тя само е част и продължение на известната американска стратегия за Европа от началото на новото хилядолетие, която бе инициирана след идването на власт в Русия на Владимир Путин и много скоро след това стана ясно, че той се стреми да ликвидира последствията от голямото предателство на Горбачов и разрухата на Елцин. Усилията на Путин в голяма степен се увенчаха с успех и, за неудоволствие на хегемона, върнаха страната в ролята на решаващ играч на международната сцена.     Но и САЩ не бездействаха. Сменени бяха, по един или друг начин, основни политически фигури: Шрьодер – в ФРГ, Ширак – във Франция, Берлускони – в Италия. На сцената се възкачиха уж правилни и по-сигурни играчи, но след знаменитата реч на Путин на Съвещанието за сигурност и сътрудничество в Европа в Мюнхен през 2007 г. се забелязаха, телодвижения в Европейската политика, които говореха за известно отрезвяване на западните ръководители, въпреки разрастването на НАТО и увеличаване броя на държавите в ЕС. Говореше се за единство, за пълен консенсус, но като вода под слама течеше всъщност една негласна съпротива на страните, оформящи гръбнака на военния съюз извън САЩ. Видим израз на това бе тяхното нежелание да милитаризират своите икономики и да изострят отношенията си с Русия. Доказателство за тази обяснявана по много начини съпротива е, че разходите на Германия, Италия и Франция и до днес не са достигнали изискваните два процента от брутния вътрешен продукт въпреки настоятелните напомняния на Съединените Американски Щати. Към Европа, обаче, напираше с укрепнали и все по-мощни криле Китайският дракон и Пътят на коприната, само очертаваше  контурите на една нова, непозната, но вече все по-осезаема заплаха, за сега все още под формата на мирно икономическо присъствие. Спорадичните известия и изказвания за необходимостта от Европейски въоръжени сили, а напоследък и от френско-германски военен съюз, само потвърждават нарастващите опасения, че пряко волята на водещите западни държави Европа отново може да бъде превърната в театър на въоръжените действия, както е бивало вече два пъти през миналия век. На този фон САЩ избраха, а всъщност продължиха стратегическата инициатива да бъдат обвързани в двустранни договори  т. нар. нови демокрации от Източна и Югоизточна Европа. Целта, стара и непроменима, бе да се създаде и укрепи необходимата верига за сдържане, а и за заплаха към Русия. В това отношение американските военни стратези, може да се каже, че дори преуспяха. Те с лекота прехвърлиха тежестта от Франция, Германия и Италия към страните от Източна Европа и в случая, който е тема, към вечно взривоопасните Балкани. Това налагаше да бъде ликвидирано традиционното руско влияние в страните от региона и те да бъдат превърнати в съюзници и опорен пункт в една мобилизационна експанзия срещу Русия. Друг е въпросът, какво разбира под съюз Колективния Запад. И дали това не означава просто заложници, и още по-точно жертви, които с лекота могат да бъдат отписани, какъвто ще е резултатът в един евентуален военен конфликт. И се започна - под формата на съюзнически задължения с прехвърлянето на войски и въоръжения, с формирането на нови военни структури - като изнесени командни пунктове и обединени щабове. Заизникваха бази на противо-ракетната отбрана, уж за защита от ракетите на Иран и Северна Корея, но напоследък се оказва, че тези про са с двойно предназначение и „военни съоръжения за съвместно използване“, какъвто е случаят с четири българо-американски военни обекта в България. Паралелно с военнополитическите метаморфози страните от региона задължително преминаваха през смяна на неудобните за плановете на САЩ режими. Действаше се по американски открито, понякога безпардонно и грубо. Организираха се икономически и финансови сътресения, сатанизираха се неудобните правителства... Медиите бяха под контрол и макар че Ноам Чомски бе наброил цели 10 способа, с които те превръщат хората в глупаци и тълпа, нямаше кой да слуша. Течеше времето на „цветните революции“ и всякакви възможни „пролети“, чието благородно мото най-често беше ликвидиране на корупцията. Този реален обществен проблем, обаче, все си оставаше неизкореним, колкото и по-шумна да ставаше борбата с него, колкото и нови структури и служби за борба с корупцията да създаваха изпратените във властта. Никой обаче не казваше на масовката, че корупцията е неотменяема част на налагания тип общества, в които моралът на Тартюф може да бъде клеймен на сцената, но зад завесата репликите са съвършено различни. Бастард, роден от нагона на властта, съблазнен от личната изгода, корупцията е същото за т. нар. демократични общества, каквото е маслото за двигателя с вътрешно горене. Никой в масовката не подозираше дори, че смисълът на борбата с нея е да бъдат поставени на власт удобните и послушните. И защото щатът на ангелите в политиката на отрицателна селекция по разбираеми причини остава все непопълнен, негласен критерий за заемане на място във властта оставаха биографиите на хора с натрупани с години компромати, необявени, но събирани грижливо от когото трябва, за когото трябва и за каквото трябва. Хваната в прочутата технология за завземане на властта, изобретена от г-н Дийн Шарп, масовката имаше за главна задача да вдига гневен юмрук, да дава „отпор“, подир което се случваше това, което трябва да се случи. През подобни протуберанси на демокрацията преминаха и всички балкански държави. Първият, заслепяващ с блясъка си погледа към  бъдещето протуберанс, както се полага, беше у нас, през студените януарски дни на 1997г. Сини ленти и сини знамена и под скъпи кожени палта, голи знойни бедра на млади момичета! Иди че не вярвай на тази витрина на  щастието, което, както се казва, е само на една ръка разстояние. Как да не си за Иван Костов и за светлото демократично бъдеще! И площадите оживяваха от подскачащи хора, оглушаваха от нечленоразделни възгласи, най-креативните от които бяха: „Кой не скача е червен!“ и „Няма да работиме за червените!“... В самия пик на погрома на Народното събрание на 10 януари, едни по-досетливи момчета изтарашиха стаите на най-горния етаж на хотел Радисън (тогава май че все още беше София) и закопчаха шестима англоезични юначаги, като им прибраха сложните станции и излъчватели, за които по-късно под сурдинка се разбра, че били психотронни генератори. Момчетата бяха от съответните български служби и разбира се си платиха за дързостта да превишат правата си. Още с първата заповед на служебния министър-председател, Стефан Софиянски, те бяха уволнени и низвергнати. Нейсе!... Целта, както винаги, е нещо друго В наше време, буквално пред очите ни, заради правилната кауза, наскоро бе овладяна и Македония. Там най-безцеремонно бе свален неправилният Никола Груевски и на власт бе възкачена марионетката на Сорос - Зоран Заев. Този факт създаде известни илюзии в нечии демократични глави, че се задава подобряване на отношенията ни с иначе братската страна. Но целта, както винаги се случва, е може би нещо съвсем друго, което ни предстои да узнаем. Подобни протести текат в момента и в съседна Сърбия – последното звено на веригата, както е посочено в новата американска стратегия. Наскоро президентът Тръмп, по всичко изглежда, форсира нейното прилагане и се започна, каквато е американската практика - без прокламирането на някакви нови идеи и подходи. Както и в Македония, и в Сърбия се разчита пак на прилагането на т. нар. „мека сила“. Вече повече от два месеца, не без подкрепата на съответните централи, чрез НПО и парите на Сорос, в големите градове на Сърбия се организират спонтанни, според правилната преса, протести срещу управлението на най-популярния политик в страната – президента Александър Вучич. Както на времето при Милошевич, и сега са вдигнати на крак всички НПО-та. По шаблона на цветните пучове Вучич, разбира се, е обвинен в корупция. Истината, макар прозрачна, е необявена: Президентът не иска да играе правилната игра. А тази игра е проста. Сърбия трябва да купува втечнения шистов газ на Съединените Американски Щати от терминала в Хърватия. Добре, казва Вучич, но неговата цена е двойна. Да оголваш обаче така истината, означава да имаш неправилно поведение. От двойната цена, както ни уверява Вучич, веднага го заболява главата. Но неразбиращите къде е заровено кучето млади хора вече повече от два месеца демонстрират, мотивирани от „меката сила“. Те надуват свирки по улиците на Белград, Нови Сад, Крагуевац и Крушевац и издигат несменяемия плакат с юмрук – емблемата на всички цветни революции. Дори лозунгите са както при свалянето на Милошевич: „Надигни се Сърбия!“; „Готов е!“, „Започна се!“... Стратегията е в ход Голяма част от сърбите разбират какво става в страната им и все по-тревожно коментират, че се повтаря сценария, по който след бомбардировките бе свален президентът Слободан Милошевич. Неговият най-голям грях бе, че се противопоставяше на колективния западен диктат, че разобличаваше целта на тяхното занятие в Косово, че защитаваше сръбския национален интерес и поради тази причина мъченически заплати  по най-високата възможна тарифа с живота си в килията на затвора в Хага. Нещо което, както казват, му бил обещал при срещата им Ричард Холбрук. Днес всички признаци показват, че в Белград грубо и под индиго е в ход успешния скопски сценарий, с който бе свален Никола Груевски и властта стана притежание на Зоран Заев. Макар и божем социалист, той беше стажувал при Сорос, което означава, че отдавна е  бил подготвен за главното – Македония да поеме по правилния път – към НАТО и ЕС! Важно е да се отбележи също, че кампанията в Сърбия бе форсирана веднага след като стана известна датата на визитата на руския президент Владимир Путин в Белград. Тази е и причината, поради която се налага да се върнем отново към темата и да припомним основните акценти от т. нар. Нова стратегия на САЩ, за да сме по-наясно с логиката на събитията, които произтичат от нея, както и опасностите за региона от нейното прилагане. Доскоро ние, българите, бяхме нащрек, особено когато на власт във Вашингтон бяха изявени хуманисти като семейство Клинтън, г-жа Мадлин Олбрайт и 44-ят президент на САЩ -  Обама. Тези, меко казано, най-ревностни пиромани от Демократическата партия, които са известни със своето любимо занимание да си играят с огъня покрай разсъхнатото барутно буре на Балканите, за взрива на което дори няма нужда от Бикфордов шнур. Събитията напоследък показват, че, въпреки надеждите, особена разлика не се забелязва в региона и при управлението на Републиканците. С други думи, става въпрос за Стратегия. И тревожното, а и страшното е, че тя се изпълнява. В случая, по отношение на Сърбия, тя се осъществява чрез любимия похват спрямо лабилните и колебаещи се страни. Този подход е известен като „морков“ и „тояга“ или обратното. И е стар като света. Самата същност на този подход още през миналата година стана достояние чрез сръбските средства за масова информация. Документът бе подминат у нас с разбираемо мълчание, но той така развълнува сръбската общественост, че се наложи посолството на САЩ в Белград да дава разяснения, макар и да е известно, че Рим само по един единствен начин винаги е успокоявал и укротявал провинциите. Последвалото витиевато обяснение бе всъщност опит да бъдат завоалирани истинските цели на авторите на Стратегията и пряката им връзка с американския истаблишмент. Посолството на САЩ в Белград се опита да убеди сръбската общественост, че Атлантическият съвет е само един от „академичните изследователски институти в САЩ“, които „постоянно участват в публични дискусии по външнополитически въпроси“, но такива „академични изследователски институти не играят официална роля в официалната американска политика“. Тонът и декларираните цели и императивно поставените въпроси в „Новата стратегия“, обаче, както и последвалото писмо на президента Доналд Тръмп до сръбския президент Александър Вучич, просто обезсилиха усилията на посолството в Белград. В Стратегията се говори за „историческото сближаване със Сърбия“ и „историческото възраждане на американо-сръбския съюз“. След по-внимателен прочит се разбира, че всъщност става въпрос за ултиматум, изискващ пълната капитулация на Сърбия, като незаобиколимо условие за това сближаване. От документа става ясно, че това е необходимо, за да могат „в бъдеще Балканите да станат част от Европа и трансатлантическата общност“, а също и, за да бъдат те „интегрирани в институциите на трансатлантическата общност“, т. е. НАТО. За тази цел се предлага „да се създаде постоянно американско военно присъствие в Югоизточна Европа“, за да „се укрепи способността на САЩ да влияят върху развитието на събитията в Югоизточна Европа.“ Посочено е и друго незаобиколимо условие: „Сърбия трябва да се дистанцира значително от Русия“. И, за да стане ясно кой на кого е роднина и кой всъщност коли кучето, се пояснява, че „САЩ и Европейския съюз не могат да направят компромис по този въпрос“. Морковът на Тръмп Що се отнася до моркова в Стратегията той е използван като примамка за сръбските управляващи и в личното послание на американския президент Доналд Тръмп. Преди две седмици той изпрати писма с почти идентично съдържание до своите колеги от Сърбия и Косово – Александър Вучич и Хашим Тачи. В това послание президентът Тръмп предложи да стане главен авторитетен посредник в спора между Белград и Прищина, въпреки че за техните преговори досега все още официално отговаря ЕС. Тръмп призова „двете страни, да постигнат споразумение за нормализиране възможно най-скоро“. „Колкото е възможно по-скоро!“. И какво съвпадение! - същото изискване за бързина се съдържа и в Стратегията на Атлантическия съвет! Там е записано, че очакванията са „тази година (бр. 2018) не само Скопие и Атина да стигнат до споразумение, но и Белград и Прищина“. Тръмп отправи покана и до президентите на двете държави да „посетят Белия дом и да отпразнуват заедно историческия договор“. Тази покана е всъщност червената нишка от идеята на Атлантическия съвет: САЩ трябва да бъдат главния авторитетен посредник между Белград и Прищина. И още: Атлантическият съвет открито подкрепя „размяната на територии между Сърбия и Косово“. Мотивировката, разбира се, е повече от благородна – това щяло да „освободи Балканите от вредното влияние на Москва!“ В случая страхът на американската страна от влиянието на Москва в региона е определящ. Топлите отношения на руския президент Владимир Путин и сръбския му колега Александър Вучич, обаче, само усилват този страх. И това е видно дори с невъоръжено око. Искам да подчертая  този момент, защото не е маловажен. Той откроява декларираната решимост на Вучич да се облегне на авторитета на Путин и Русия за запазване на стабилността в региона. Булдозерите на държавния департамент Очевидно е, и нещо друго: Стратегията не успя да сработи до 17-ти януари – датата на която се очакваше грандиозното посрещане на руския президент в Сърбия. И то се състоя, и, по всичко изглежда, ехото от него ще създава допълнителни трудности за предписаните в Стратегията тактики на осъществяване. Стратегията, разбира се, не е отменена и нейното изпълнение сигурно ще продължи, макар че засега тя видимо понесе, макар и временен ущърб, на фона на неописуемите всенародни тържества при посещението на президента на Русия – Владимир Путин. Хвърляйки поглед назад във времето ще трябва да си спомним, че още при Югославската криза стана ясно, че Вашингтон не се доверява особено на Брюксел. И тогава, а вижда се, и сега, според Държавния департамент, европейците работят бавно и неефективно. И се наложи да бъде изпратен „булдозерът“ Ричард Холбрук – Светла му памет! В по-ново време все същата оценка на Държавния департамент най-ясно бе изразена от Виктория Нюланд по време на преврата в Киев. (Разбираемо е, че се чувствам  неудобно да изпиша нейните думи). Във въпросното писмо до Вучич Тръмп написа дословно следното: „Съединените щати високо оценяват вашето ръководство, особено за осигуряване на пълна нормализация на отношенията с Косово“. Бързам да кажа, че би било грешка този пасаж да се тълкува само като протоколен комплимент. Той просто е пълното смислово покритие на направените от вицепрезидента на Атлантическия съвет Деймън Уилсън изявления: “При сегашното Белградско ръководство има шанс да помогнем за приключването на преговорите с Прищина, да внесем в тези отношения елемент на сигурност и неизбежност от гледна точка на бъдещето на Сърбия...Всичко това са трудни решения за президента Вучич и сръбското правителство, но те ясно показаха интерес и воля.“ След моркова, обаче, в края на писмото на Тръмп, се показва и дебелия край на американската тояга. Президентът Тръмп пише на Вучич следното: „Ние ви призоваваме да използвате момента и политическото ръководство, за да вземете решения, които да задоволят интересите и на двете страни. Би било недопустимо да пропуснете този единствен шанс за мир, сигурност и икономически растеж. Ако не се възползвате от този единствен шанс, тогава ще бъде направена трагична стъпка назад, тъй като шансът за постигане на всеобщ мир вероятно скоро няма да се повтори. Призовавам вас и останалите лидерите на Косово да се възползвате от този шанс“. Съдържанието на писмата на Тръмп, адресирани до Вучич и Тачи, само още веднъж доказва, че администрацията на Вашингтон действа в съответствие с разработките и препоръките на своите спецове от Атлантическия съвет. Въпреки, че се пази в тайна, в планираното цветно превземане на Сърбия може да се види, че се разчита главно на известния Център за ненасилствени акции и стратегии „Center for Applied Nonviolent Action and Strategies \\CANVAS\\ на Сърджан Попович и Слободан Джинович, който контролира и групировката „Отпор“. „Юмрукът“, който и сега е разнасян, и който свали навремето Милошевич от власт. Тогава начело бяха активистите на „Отпор“, а спонсорът нима можеше да е друг, освен Сорос! Засега, обаче, Центърът за ненасилствени акции действия и стратегии CANVAS на Сърджан Попович и Слободан Джинович не излиза на преден план. Това, което издава заверата е, че протестиращите, по правило, се събират пред Белградския философски факултет, който е доминиран от „филантропа“ Сорос и съответните координатори на „меката сила“. И въпреки че президентът Вучич е наясно с това, досега не е забелязано някакво особено отстъпление: „Аз няма да плащам двойна цена за втечнен газ, за да се хареса това на някого на Запад“, заяви той в ефира на TV Белград. Същата декларация Вучич направи и по време на визитата на руския президент Владимир Путин в Белград на 17-ти януари, където темата за природния газ бе една от най-важните и най-дълго обсъждани между двете страни. Вучич даде уверение на Владимир Путин, че Сърбия е завършила всички инфраструктурни промени в съоръженията на своя територия, за да получи руски газ. А Путин от своя страна декларира, че Русия е готова да инвестира 1,4 млрд., за да стигне Турски поток до Сърбия. Бяха подписани общо 21 търговски споразумения на стойност надхвърляща 200 милиона евро с потенциал те да нараснат до над 600 милиона евро. “Хвала, Путин!” Обсъдена бе ситуацията на Балканите и военно-техническото сътрудничество между двете страни. Александър Вучич благодари за военната помощ, оказвана от Русия, а Владимир Путин го увери, че и в бъдеще Русия ще подпомага Сърбия в това отношение. Той също декларира, че твърдо подкрепя Сърбия в спора с Прищина, че не признава статуквото, наложено от външни сили, както и, че Русия не признава Косово и е против намерението на косовските лидери да узаконят своя собствена армия. И въпреки, че външният министър Ивица Дачич заяви, че Владимир Путин не е донесъл ключ за разрешение на проблема с Косово, визитата на руския президент в Белград бе възприета с огромна надежда от обикновените сърби. Владимир Путин в техните очи бе едва ли не като пратеник на Бога. По телевизионните канали бяха излъчени покъртителни сцени на всенародното преклонение и обич. Видя се и се чу благодарността на хиляди хора: „Хвала!“, „Хвала!“. Всичко това е невъзможно да бъде в резултат на някаква предварителна режисура, както се опитват да намекват правилните медии. Възторгът беше истински. Путин олицетворяваше надеждата, а православна Сърбия приветстваше в негово лице неизтребимата вяра, че братска православна Русия няма да забрави своите братя, попаднали между камъните на една сатанинска мелница от неволи и неправди. Всичко това няма как да не дава кураж на политици като Александър Вучич, че те ще съумеят да защитя националния интерес на своята родина. В отговор на тези топли чувства на митинга пред десетките хиляди сърби от цялата страна, дошли да видят руския президент и да го приветстват, Путин отправи поздрав на родния им сръбски език, цитирайки националната максима: „Когато сме заедно ни очаква победа“! От своя страна Александър Вучич увери Владимир Путин, че Сърбия е надежден партньор и искрен приятел на Русия. Времето ще покаже дали сръбските народни очаквания ще бъдат осъществени. Но след всичко, което се случи на запад от Драгоман, въвличането на Сърбия във все по-прозрачните агресивни планове спрямо Русия, поне за сега, ще е твърде сложна и трудно изпълнима задача. Що се отнася до ролята на Русия в противостоенето на тази задача, тя е исторически известна: Русия винаги и безкористно е помагала на своите искрени приятели и съюзници. Притиснат до стената от външните сили и собствената си опозиция, Александър Вучич досега се опитваше да играе един твърде сложен танц с Европейския съюз, който идейно и практически е в неразривна връзка с ролята на САЩ в НАТО. Този танц спечели достатъчно време за Сърбия, но след 17-ти януари е абсолютно невъзможно да продължи да бъде танцуван. Ако Вучич вярва, че Сърбия може да стане член на ЕС, без да е член на НАТО, значи не познава хората, с които си има работа. По отношение на страните от Източна Европа хегемонът никога не е допускал такава схема. И едва ли ще допусне. Не съществува такава източноевропейска страна, която да е станала член на ЕС, преди да бъде вкарана в НАТО. По отношение на Сърбия това, дори като теоретична възможност, не бива да бъде допускано, защото тя е липсващото звено на веригата за пълно обкръжаване на Русия. Борбата за нейното овладяване ще бъде люта и безкомпромисна. И тази борба ще се води, както ни учи историята, с всички възможни средства. Руснаците казват, че когато се сече наоколо хвърчат трески. Държавите са студенокръвни чудовища, които държат брадви. Може би не случайно в САЩ и до днес са на почит състезания за бързо отсичане на дървета. По тайните пътеки на националната традиция и характер, тази дървосекаческа страст, изглежда, е залегнала като принцип и в американската политика. Всички знаем какво означава това и как се осъществява. Дано не са кървави уроците по брадва, които предстои да учим и усвояваме.", "date": "2019.01.30", "title": "Балкански уроци по Брадва"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/392093-%D0%BD%D0%B0%D0%B7%D1%80%D1%8F%D0%B2%D0%B0-%D0%B6%D0%B5%D1%81%D1%82%D0%BE%D0%BA-%D1%81%D0%BA%D0%B0%D0%BD%D0%B4%D0%B0%D0%BB-%D0%B2", "text": "Разказваме любопитни истории от живота на кралското семейство. Вече ви разказахме, че  Положението в кралското семейство скоро може да стане нетърпимо. В черна овца обаче се превърна не кой да е, а херцогинята на Кеймбридж, която вече води задочен спор с кралицата. Втората не само е размахала пръст, но и е нанесла много жесток удар на съпругата на принц Уилям. Напрежението расте заради големите харчове, които прави Мидълън откакто е част от семейството. Великобритания е в средата на рецесия, а херцогинята си позволява да пръска богатството с лека ръка. Кралски биограф твърди, че кралицата е сериозно обезпокоена от поведението на Кейт. Все пак Мидълтън се радва на разкоша и парите на роялите още преди да стане част от тях. Преди да се омъжи  Уилям, тя работеше на пълно работно време едва за две години. След това тя живееше в луксозен лондонски квартал с по-малката си сестра Пипа. Кейт обаче доста често се радваше на почивки с принца, както и на ходене по различни партита. Кралския биограф пише: „Ако Кейт не беше с Уилям в Балморал, то тогава двойката караше ски или беше на почивка в Мюстик. Двамата бяха там толкова често, че пресата дори я нарече „Кралицата на Мюстик“. Тази титла преди принадлежеше на принцеса Маргарет. Маргарет често се радва на пищни празници на карибски остров и също толкова често е домакин на големи забави в своята собствена вила. Въпреки това, според Елизабет Втора, животът на Мидълтън може да бъде проблематичен, защото от 2008 година на Остров има финансова криза. Кралският автор добавя: „Великобритания сега е в криза и таива несериозни харчове на богатството, каквито прави Кейт, са освен несериозни и много неприятни за кралицата.“", "date": "2019.01.30", "title": "Назрява жесток скандал  в..."}
{"url": "http://www.classa.bg/%D1%81%D0%B2%D1%8F%D1%82/item/392085-%D0%BA%D0%B8%D1%82%D0%B0%D0%B9-%D1%81%D0%B5-%D0%BE%D0%B1%D1%8F%D0%B2%D1%8F%D0%B2%D0%B0-%D0%BF%D1%80%D0%BE%D1%82%D0%B8%D0%B2-%D0%BD%D0%B0%D0%BC%D0%B5%D1%81%D0%B0%D1%82%D0%B0-%D0%BE%D1%82%D0%B2%D1%8A%D0%BD-%D0%B2%D1%8A%D0%B2-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%B8-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": " на всякаква външна намеса във вътрешните работи на Венецуела. Това заяви днес по време на извънредното заседание на Съвета за сигурност на ООН по въпроса за положението във Венецуела постоянният представител на КНР към ООН Мао Джаосю. \"Китай винаги се е противопоставял на намесата във вътрешните работи на други страни и се противопоставя на външната намеса във вътрешните работи на Венецуела\", каза Мао Джаосю.     Мао Джаосю каза, че \"ситуацията във Венецуела не представлява заплаха за международния мир и сигурност и не е в дневния ред на Съвета за сигурност на ООН /СС на ООН/, отбелязвайки, че \"това е вътрешна работа на страната\". \"Китай се обявява против включването на ситуацията във Венецуела в дневния ред на Съвета за сигурност на ООН\", каза дипломатът и добави, че делата на Венецуела \"трябва и могат да бъдат решени\" само от самия венецуелски народ. \"Призоваваме всички съответни страни да уважават избора на венецуелския народ\", каза той. Мао Джаосю заяви, че \"ние се надяваме, че всички страни ще подкрепят в по-голяма степен стабилността в тази страна\", подчертавайки, че \"поддържането на стабилност във Венецуела и нейното развитие служи на интересите на всички страни\". \"Надяваме се, че международната общност ще може съвместно да създаде благоприятни условия за това\", добави дипломатът. \"Китай подкрепя усилията на правителство на Венецуела за защита на суверенитета, независимостта и стабилността на държавата\", каза Мао Джаосю.  Време е вече да се опаричим да преминем към дела.   Превод: М.Желязкова", "date": "2019.01.30", "title": "Китай се обявява против намесата отвън във вътрешните работи на Венецуела"}
{"url": "http://www.classa.bg/%D1%81%D0%B2%D1%8F%D1%82/item/392086-le-fogaro-%D1%82%D1%80%D1%8A%D0%BC%D0%BF-%D0%B5-%D1%80%D0%B5%D1%88%D0%B8%D0%BB-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D1%82%D0%BE%D0%B2%D0%B0,-%D0%B7%D0%B0-%D0%BA%D0%BE%D0%B5%D1%82%D0%BE-%D0%BC%D0%B5%D1%87%D1%82%D0%B0%D0%B5%D1%88%D0%B5-%D1%81%D1%82%D0%B0%D0%BB%D0%B8%D0%BD", "text": "«90 години след икономическата криза през 1929 година Тръмп започна търговска и технологична война срещу Китай, а и също срещу съюзниците на САЩ, при това методично разрушавайаки социалните институции и правилата, позволяващи да се сътрудничи дори пред лицето на кризата при капитализма, превърнала се в световна. 1 00 години след сключването на Версайския договор той едностранно поставя САЩ извън останалия свят, оставяйки по този начин свободно пространство за враговете на демокрацията. Шатдаунът във всички ведомства вътре в страната е съпътстван от дипломатически и стратегически шатдаун», отбелязва авторът на статията. «Същото се отнася и до Близкия Изток, където едностранното извеждане на американските войски от Сирия, обявено на 19 декември 2018 година, предоставя неочаквана отсрочна за 16 хиляди оцелели джихадисти от ИДИЛ, а също връчва ключовете от Близкия Изток на Русия, Турция, Иран и дори на Китай, който методично се внедрява в дадения регион подобно на това, което прави в Африка», пише авторът.     «Все по-очевидно става преимуществото на Путин пред Тръмп.     «Тръмп има намерение да осъществи това, за което мечтаеше Сталин: да ликвидира НАТО. Той нееднократно заявява за готовността си да изведе САЩ от НАТО», пише изданието. «Дестабилизацията на НАТО се съпровожда с разобличаване на ЕС, който се оценява като противник на САЩ, докато той е  детенце и най-добър наш съюзник , — счита авторът. «САЩ вече не са носители на стабилност, а се превърнаха във фактор на риск», твърди Беверез. «Дойде време демокрациите, особено в Европа, в пълна сила да осъзнаят последствията от самоотстраняването на САЩ, които оставят света без ред и лидерство, откривайки огромно пространство за  врагогевете на политическата свобада», счита авторът на публикацията. «Европа трябва да се сплоти наново около идеята за безопасността, която е повече от всичко необходимо условие за развитие на свободата, Европа трябва да се движи към изграждането на своя собствена стратегическа автономия», твърди Баверез (тогава защо лееш сълзи за загубата на лидерство на САЩ?, бел.ред.)", "date": "2019.01.30", "title": "Le Fogaro: Тръмп е решил да направи това, за което мечтаеше Сталин"}
{"url": "http://www.classa.bg/%D1%81%D0%B2%D1%8F%D1%82/item/392083-%D0%BE%D1%87%D0%B5%D1%80%D1%82%D0%B0%D0%B2%D0%B0-%D1%81%D0%B5-%C2%AB%D1%82%D1%80%D0%B0%D0%BD%D1%81%D0%B0%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%B8-%D1%80%D0%B0%D0%B7%D0%B2%D0%BE%D0%B4%C2%BB-%D0%BC%D0%B5%D0%B6%D0%B4%D1%83-%D0%B5%D1%81-%D0%B8-%D1%81%D0%B0%D1%89", "text": "Испанският външен министър Жосеп Борел в понеделник, 28 януари, по време на реч на церемонията по назначаване на дипломати на страната, заяви, че отношенията между Европа и САЩ стават все по-сложни, Това съобщи уебсайтът на испанския вестник ABC.   Според испанския външен министър «първите стъпки на трансатлантическия развод вече са факт.»       На церемонията присъства испанският крал Филип VI, който в речта си призова дипломатите да представят образа на „демократична, свободна, модерна, солидарна и толерантна страна, която е отворена за мир и е ангажирана с принципите и ценностите на своята конституция“.    Не се смущавайте от трудности, бъдете строги и верни в задачите си, трезви в успехите си”, напътства испанският монарх дипломатите си. «Винаги мислете, че държавата е всичко.»   Както беше отбелязано от АВС, по време на официалната част на днешното събитие в Мадрид темата за политическата криза в испаноезичната Венецуела не беше повдигана. Но едва ли подобни заявления нямат отношение към случващото се.", "date": "2019.01.30", "title": "Очертава се «трансатлантически развод» между ЕС и САЩ"}
{"url": "http://www.classa.bg/%D1%81%D0%B2%D1%8F%D1%82/item/392084-%D1%81%D0%BF%D0%BE%D1%80%D1%8A%D1%82-%D0%B7%D0%B0-%D0%B8%D0%BC%D0%B5%D1%82%D0%BE-%D0%BA%D0%B0%D0%BA-%D0%B0%D1%82%D0%B8%D0%BD%D0%B0-%D0%B8-%D1%81%D0%BA%D0%BE%D0%BF%D0%B8%D0%B5-%D0%B7%D0%B0%D1%81%D1%82%D0%B0%D0%BD%D0%B0%D1%85%D0%B0-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0", "text": "Дълго време гръцките националисти отклоняваха вниманието от истинските корени на спора за името на Македония. Двама смели политици обаче сложиха точка на този селективен прочит на историята         Министър-председателите Зоран Заев и Алексис Ципрас след подписването на историческото споразумение за името Само до преди година изобщо не изглеждаше, че премиерът на Гърция Алексис Ципрас ще успее да овладее един най-старите конфликти в Югоизточна Европа - този за името на  . Спорът се води отдавна, но ескалира след 1991 година, когато най-южната провинция на разпадаща се Югославия обявява своята независимост.  Конфликтът назрява още по време на гражданската война в Гърция от 1944 до 1949 година. Тогава в северните части на Гърция все още живеят много славянски македонци - или славофонски гърци, в зависимост от гледната точка. Повечето от тях са се сражавали на страната на гръцките комунисти. В началото те са подкрепяни с оръжие и муниции от Съветския съюз и Югославия, а по-късно само от Белград. Подобно на България, още от Балканските войни от 1912/13 г. Сърбия иска да контролира най-южната част на историческия регион Македония с неговия административен център Солун. В пакта с Хитлерова Германия от 1941 г., непросъществувал дълго, белградският генералитет дори получава писмена гаранция за това, че след войната Югославия ще получи Солун и пристанището му.  Двойно поражение за гръцките славяномакедонци  Това не се случва, но по време на гражданската война в Гърция, с подкрепата на славянското население в северните части на страната, Югославия прави трети опит да вземе в свои ръце региона и неговото най-важно пристанище - под претекст, че ще освободи македонците от \"гръцко иго\". В разгара на войната много от над 25-те хиляди бойци в редиците на комунистите са били гръцки граждани, чийто матерен език не е гръцки. Комунистите обаче губят войната, гръцките славянски македонци, сражаващи се под знамето на своя \"Славянско-македонски народен освободителен фронт\", претърпяват двойно поражение. В историографията на победителите думите \"комунист\" и \"славянин\" от този момент нататък стават синоними, а на гражданската война се гледа като на \"славяно-комунистическа бандитска война\" срещу Гърция. На практика това работи прекрасно за помиряването на гръцкото общество - всички злини от последната война биват приписани на едно етническо и езиково малцинство. Десетки хиляди \"славофони\" напускат Гърция, останалите са подложени на тормоз и насилствено елинизирани посредством \"мерки за изкореняване на двуезичието\". За тази мрачна глава от историята Европа не знае почти нищо. В Гърция няма нито един паметник или паметна плоча, които да напомнят за несправедливостта, извършена след 1949 година срещу една част от гръцкото население.     Само че националистически настроени гръцки политици и до днес предпочитат да   и охотно премълчават онова, което техните бащи и дядовци са сторили в Северна Гърция. Позовавайки се на античността, което от десетилетия е неизменен аргумент в спора за името, Атина отклонява вниманието от истинските корени на този спор в гръцката гражданска война. И дълго време това работеше.   Как извадиха конфликта от \"историческия затвор\"     Сегашният гръцки премиер Алексис Ципрас и бившият външен министър на страната Никос Коцияс имаха куража прагматично да отхвърлят този селективен прочит на историята. Те се изправиха  срещу мощната армия от националистически настроени политици, висшисти, журналисти, духовници и други противници, \"зазидали\" Гърция в едно историческо минало, от което няма излизане. Подкрепян от Ципрас, Коцияс следваше мотото, че \"историята е училище, а не затвор\", и предложи балансиран план за решение, който носеше и някои рискове. Но той проработи, тъй като - в лицето на македонския премиер Зоран Заев и неговия външен министър Никола Димитров - Атина намери конструктивни партньори за това, двете страни да напуснат най-после този \"исторически затвор\". Вероятно и занапред ще се говори понякога за спора за името, но оттук нататък дебатите ще се водят там, където им е мястото: в семинарите по история и на националистическите митинги. Вече няма цели народи да страдат от националистическите разправии на обсебени от миналото фанатици. Северна Македония скоро ще се присъедини към НАТО и ще върви по пътя на сближаване с ЕС, което не означава непременно пълноправно членство в общността. Този пробив се дължи най-вече на Алексис Ципрас. Над две трети от гърците са против излизането от \"зандана на миналото\", но премиерът непоколебимо следваше най-важния си външнополитически план и успя да го наложи - въпреки съпротивата. На неговите предшественици тази смелост просто им липсваше.                 ", "date": "2019.01.30", "title": "Спорът за името: как Атина и Скопие застанаха на страната на истината"}
