{"url": "http://www.classa.bg/%D1%81%D0%B2%D1%8F%D1%82/item/394800-%D1%81%D0%B0%D1%89-%D0%B0%D0%BF%D0%BB%D0%BE%D0%B4%D0%B8%D1%80%D0%B0%D1%82-%D0%BC%D0%B0%D0%BB%D1%82%D0%B0,-%D1%87%D0%B5-%D0%BD%D0%B5-%D0%BF%D1%83%D1%81%D0%BA%D0%B0-%D1%80%D1%83%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8", "text": "Правителството на Малта отказа разрешение за преминаване през въздушното си пространство на два руски самолета по път към Венецуела. Както бе обяснено от говорителя на руското външно министерство Мария Захарова, на 4 април Русия предварително е поискала това разрешение за два самолета, превозващи товари и пътници до Каракас. \"За съжаление, без да обясняват причините, малтийските власти отказаха да издадат разрешение за преминаване на руските самолети\", обясни официалният говорител. Новата говорителка на Държавния департамент на САЩ, Морган Ортагус, чрез своя профил в Twitter \"аплодира властите на средиземноморския остров за отказа им да позволят на руски самолети да използват въздушното й пространство за снабдяване на Венецуела\". Освен това говорителката призова всички страни да \"следват примера на Малта, за да спрат подкрепата на Кремъл за диктатора\", като се позова на венецуелския президент Николас Мадуро. В отговор на Ортаг, руското министерство на външните работи предложи Вашингтон да продължи да аплодира, тъй като това ще го държи достатъчно зает, за да не започне нов конфликт. \"Опитваме се да държим ръцете ви далеч от спусъка, затова продължавайте да аплодирате, поне е безвредно\", заяви руското външно министерство в Twitter. Напомняйки на Съединените щати как обикновено завършват техните опити за \"насърчаване на демокрацията в света\", Захарова заяви пред репортери, че неблагополучното положение с малтийското въздушно пространство не е нищо ново. \"Вече преживяхме това\", каза тя. \"Когато изпратихме хуманитарна помощ в Сирия, на нашите самолети също беше отказано разрешение за преминаване през въздушното пространство, не забравяйте препятствията, които поставиха пред руските полети.\" Същите страни, които се опитаха да предотвратят руската помощ за Сирия, се опитваха да осъществят „смяна на режима\" в Дамаск, като предоставиха незаконна подкрепа на т.н. „умерени\" бойци, подчерта Захарова. \"Всички си спомняме как свърши това\", заключи говорителката.", "date": "2019.04.22", "title": "САЩ \"аплодират\" Малта, че не пуска руски самолети"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394793-%D0%B0%D0%BB%D0%BE-%D0%B1%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%B1%D0%BE%D0%B1%D0%B8%D1%82%D0%BE-%D0%BF%D1%80%D0%B8%D0%B1%D1%80%D0%B0%D0%BB%D0%B0-500-000-%D0%BB%D0%B5%D0%B2%D0%B0-%D1%81%D0%B0%D0%BC%D0%BE-%D0%BE%D1%82-%D1%81%D0%BE%D1%84%D0%B8%D1%8F%D0%BD%D0%BA%D0%B0%D1%82%D0%B0-%D0%B6%D0%B0%D1%81%D0%BC%D0%B8%D0%BD", "text": "Всички   остават в ареста. Те получиха обвинение за участие в организирана престъпна група.     Още шестима от групата бяха задържани в Румъния и предстои също да бъдат екстрадирани у нас, съобщава БТВ. Наказанието по закон е от три до 10 години затвор. Според съда има достатъчно доказателства за това, че са извършили престъпленията, за които са обвинени. При разследването са използвани СРС-та – телефоните на задържаните са подслушвани, а на някои от тях и следени. По делото има трима тайни свидетели, които разказват за дейността на групата, чийто лидер е Борислав Димитров, известен като Бобито. Николай Николов е сочен за логистик на групата. Като доверен куриер е заподозрян Георги Василев от Горна Оряховица. Като помагачи са обвинени семейство Първанови – майка, баща и дъщеря от Сливница. В записите са оисани разговори за предаване на пратки и пликове с пари. 314 000 лева, 24 000 долара и близо 30 000 евро, както и множество златни накити – толкова групата е прибрала от една от жертвите – столичанката Жасмин. Според съда, става дума за сума от над половин милион лева, взети само от нея. Няколкостотин хиляди са взети от друга възрастна жена от София – Виолета. Нейните показания днес бяха добавени към делото срещу групата. Организаторът Бобито е арестуванв Румъния с още четирима души и се очаква да бъдат екстрадирани у нас. От съда са категорични, че групата е опасна за обществото. Според прокуратурата има опасност, ако получат по-лека мярка, да попречат на разследването и да извършат други престъпления.", "date": "2019.04.22", "title": "Ало бандата на Бобито прибрала 500 000 лева само от софиянката Жасмин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/394794-%D0%BA%D0%BE%D0%B8-%D1%81%D0%BB%D1%83%D0%B6%D0%B1%D0%B8-%D0%B8-%D0%BC%D0%B5%D0%B4%D0%B8%D0%B8-%D1%89%D0%B5-%D1%82%D1%8A%D1%80%D1%81%D1%8F%D1%82-%D0%B1%D0%B0%D0%BD%D0%BA%D0%BE%D0%B2%D0%B8-%D1%81%D0%BC%D0%B5%D1%82%D0%BA%D0%B8-%D0%B8-%D0%BE%D1%84%D1%88%D0%BE%D1%80%D0%BA%D0%B8-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%B8-%D0%BA%D0%BE%D0%B8-%D0%BD%D0%B5", "text": "Политическият елит е ядосан. Бесен е. Нахални медии вадят имотите им на показ и излиза, че вместо на народните дела, политиците ни са се отдали на личните.     В интервю за „Панорама“ на БНТ президентът Румен Радев каза: „„Апартаментгейт“ е исторически шанс. Най-сетне имаме реална реакция с медийни публикации и обществен натиск и трябва да се продължи нататък. Не само да се изкарат всички несъответствия на политиците в техните доходи, разходи, придобиване, но идва и следващ етап – сметките извън страната в офшорни компании. Това е голямото предизвикателство към всички, т.нар. оторизирани органи. Защото медийните публикации ги изпревариха по отношение на имотните далавери. Ако сега ги изпреварят и по отношение на сметките и на имотите навън, какво правим с тези органи?!“     Това президентът каза в петък вечер. В събота премиерът Бойко Борисов отвърна: „Ние в ГЕРБ  на всички, на които по някакъв начин увисна петно, независимо от техните обяснения, взехме оставки - депутати, министри, заместник-министри. Всичко да проверят! Какво значи само да се подмята нещо?! Президентът казал... Това ми напомня за Бареков, който каза че имам офшорна фирма. Като се провери, не излезе така. Каквото намерят, на когото намерят - да влиза в затвора. Толкоз.“ Думи на двамата големи. Хубаво, но кои служби и медии ще търсят офшорките и банковите сметки на нашите политици? Например как ДАНС ще разследва ТЕЦ „Варна“ и прилежащото пристанище, купени за стотинки от Ахмед Доган? Или НАП ще проверява с какви пари Доган придоби„сараите“ в Бояна? Или лукс комплекса „Росенец“ край морето? Кой ще проверява имотите, фирмите и милионите на Делян Пеевски? „Булгартабак“, „Техномаркет“, медиите му, офшорката „Виафот“, зинала да налапа „Дунарит“, сметките и собствеността му в Дубай и прочие? Само два примера. А имотите на нашите мили политици и магистрати в Гърция, Италия, Испания, Франция и екзотични острови? ДАНС? Само че агенцията обслужва политически кръгове, особено близките до ДПС. Особено единият заместник. Министърът на вътрешните работи Младен Маринов? Младен „Мето“ Маринов, както го нарича един сайт? За който има съмнения, че е работил за висаджията Мето Илиенски, които той не е опровергал? Зам.-вътрешният министър Красимир Ципов? Верен кадър на ГЕРБ. Зам.-вътрешният министър Стефан Балабанов, верен и благодарен войник на ГЕРБ? Главният секретар на МВР Ивайло Иванов, който не е заловил през живота си един сериозен бандит и не е разкрил едно сериозно престъпление? Пламен Георгиев, шефът на КПКОНПИ, който е в отпуск заради скандала с жилището му и застроената тераса върху ния? Назначен от ГЕРБ. Заместникът му Антон Славчев, който също бе замесен в скандала „Апартаментгейт“? Назначение на ГЕРБ и Цветанов… Главният прокурор Сотир Цацаров? Нали него Пеевски водеше при Цветанов, когато бе министър на МВР да го одобрява за поста на обвинител №1? А банкерът Цветан Василев твърди, че Пеевски му носил по 100 хиляди евро всеки месец. Не казваме, че е истина, но има такова твърдение. Освен това бе замесен в „ЦУМгейт“. Помнят се и братските му срещи с генпрокурора на Русия Юрий Чайка и невъзможността му да пътува до САЩ поради проблеми с визата… Зам.-главният прокурор Иван Гешев? Считан за назначение на ДПС, на когото бащата, бивш служител на народната милиция, бе замесено в скандал със закупени на „специални“ цени фирмени имоти, от които сделки държавата е ощетена с милиони? Гешев, който не слиза от екрана, откъдето рекламира с бурна страст. Специализирания съд и Специализираната прокуратура, станали популярни като „шпицкоманди“ за репресии срещу неудобни за властта? Шефът на Следствието Борислав Сарафов? В отпуск заради съмнения за далавера с апартаменти за много, много пари… Самият притежател на няколко апартамента в София и чрез майка си на имот в испански курорт. Силовият вице-премиер Красимир Каракачанов? И неговото име от вчера е в „Апартаментгейт“ след публикация на \"Биволъ\"... Финансовият министър Владислав Горанов? Считан за лично назначение на Пеевски и ГЕРБ? Който живеел в жилище на кума без да плаща? Който ползва частна резиденция на Витоша, защото била на кумицата, май, пак без да плаща? НАП, където началниците се назначават след одобрение или по препоръка на ДПС и Пеевски? Правосъдният министър Данаил Кирилов? Кирилов? Данаил... Айде, бе. Тези институции ли ще проверяват офшорките и банковите сметки в чужбина на българските политици и олигарси? Или следните медии: Блиц, „Монитор“, „Труд“, „Телеграф“, „Уикенд“, Пик, Правен свят, „24 часа“, „Стандарт“, Канал-3 и прочие притежавани и васални па Пеевски? Плюс Нова тв на олигарха Кирил Домусчиев, на когото държавата изръси милиони за частния му стадион в Разград и направи поправки в закон заради Морски флот? Или тв \"Европа\"?   Остават 5-6 сайта и в-к „Сега“, плюс \"Прас-прес\", тв Евроком, които се опитват да направят нещо, както и да запазят достойнството и духа на журналистиката, какъвто го помним от вече не толкова близкото минало… Те обаче са подложени на огромен натиск и заплахи. Затова сме обърнали поглед към служби и медии на чужди държави. Срамота, но това е положението. „Свободна Европа“ и американското ФБР вече се опитват да размърдат блатото. И на неколцината тук, които са си сложили главата в торбата. С  срещу въоръжена до зъби и скъпо платена армия от наемници и ибрици...   Фрог нюз", "date": "2019.04.22", "title": "Кои служби и медии ще търсят банкови сметки и офшорки на политици и кои не"}
{"url": "http://www.classa.bg/%D1%81%D0%B2%D1%8F%D1%82/item/394795-%D0%B9%D0%B5%D0%BB%D0%BE%D1%83%D1%81%D1%82%D0%BE%D1%83%D0%BD-%D1%81%D0%B0%D1%82%D0%B5%D0%BB%D0%B8%D1%82%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%BF%D0%BE%D0%BA%D0%B0%D0%B7%D0%B2%D0%B0%D1%82-%D0%BA%D0%B0%D0%BA-%D0%B5%D0%B4%D0%BD%D0%B0-%D0%BD%D0%BE%D0%B2%D0%B0-%D1%82%D0%B5%D1%80%D0%BC%D0%B0%D0%BB%D0%BD%D0%B0-%D0%B7%D0%BE%D0%BD%D0%B0-%E2%80%9E%D1%83%D0%B1%D0%B8%D0%B2%D0%B0%E2%80%9C-%D0%BE%D0%BA%D0%BE%D0%BB%D0%BD%D0%B8%D1%82%D0%B5-%D0%B3%D0%BE%D1%80%D0%B8", "text": "Специалисти от US Geological Survey (USGS) са сравнили снимки, получени чрез сателит, както и термографски и инфрачервени изображения, направени между 1994 и 2017 г. и са стигнали до заключението, че през последните 20 години в националния парк се е появила нова термална зона в Йелоустоун, в Уайоминг (САЩ). Термичната зона е геоложка единица, която се характеризира с липса на растителност, увеличаване на топлината на земята и емисии на геотермален газ. Характеристиките на термичните зони са различни, но в тях има висока възможност за нови опасни структури, като гейзери, басейни от кипяща кал и нестабилна почва. Както произтича от анализа на спътниковите снимки, новата зона започва да се формира в края на деветдесетте години. В изображенията, получени в предишни години, може да се види, че гората се намира западно от езерото Терн. Оттогава обаче дърветата в района започват да умират и падат на земята, поради повишаването на температурата на терена и появата на новата термална зона. Районът се вижда и на картата на компютърната програма на Google Земя, където можете дори ве вижда и промяната на цвета на почвата. Като цяло националният парк има около 10 000 топлинни явления, като гейзери, фумароли и басейни, разпределени в 120 зони, много от които са разположени в недостъпни места в парка. Според специалисти, откриването на тази област показва важността на използването на сателитни снимки, както и на термографски и инфрачервени изображения, за наблюдение и локализиране на промените в термалните зони, особено тези, разположени в отдалечени райони. Тези видове промени са част от нормалния жизнен цикъл на горещите извори в Националния парк Йелоустоун, посочват експертите.", "date": "2019.04.22", "title": "Йелоустоун: Сателитни снимки показват как една нова термална зона „убива“ околните гори"}
{"url": "http://www.classa.bg/%D1%81%D0%B2%D1%8F%D1%82/item/394796-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0%D1%85%D0%B0-%D0%B7%D0%B0%D0%BF%D0%BB%D0%B0%D1%82%D0%B0%D1%82%D0%B0-%D0%BD%D0%B0-%D1%8F%D0%BB%D0%B8%D1%86%D0%B0-%D0%B0%D0%BF%D0%B0%D1%80%D0%B8%D1%81%D0%B8%D0%BE,-%D0%BD%D0%BE%D0%BC%D0%B8%D0%BD%D0%B8%D1%80%D0%B0%D0%BD%D0%B0-%D0%B7%D0%B0-%D0%BE%D1%81%D0%BA%D0%B0%D1%80-%D0%B7%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%B0-%D0%B0%D0%BA%D1%82%D1%80%D0%B8%D1%81%D0%B0", "text": "Инициативата на правителството на Мексико - гражданите да знаят заплатите на държавните служители - разкри заплатата, която получава като учител в детска ясла Ялица Апарисио, първата коренна жена, номинирана за Оскар за най-добра женска роля във филма „Рома\", съобщиха местните медии. Според платформата Transparent Payroll, брутната заплата на Апарисио, регистрирана във Фонда за образователно плащане (FONE) на щата Оаксака, възлиза на 10 481 песос на месец (558,42 долара), от които получава нетни 9,483 (505 $). Прозрачната работна заплата е насърчавана от правителството на президента на Мексико Андрес Мануел Лопес Обрадор инициатива, която започна да функционира в понеделник. Целта на инструмента е хората да знаят каква е заплатата на всички държавни служители. Мексиканската актриса е сроделяла неколкократно, че не е спечелила много пари за представянето си в \"Рома\". \"Толкова много пари наистина няма там. Разбрах, че съм измамена с този свят на киното\", каза тя в интервю през февруари. \"Парите, аз съм много искрена, нямам ги\", обяви по-късно тя в разговор по радио Форум. Мексиканският филм \"Рома\", режисиран от Алфонсо Куарон, спечели Оскар за най-добър чуждоезичен филм, най-добър режисьор и най-добра операторска работа в 91-ото издание на наградите на Холивудската академия. Успехът на този филм изтъкна дискриминацията, понасяна от местните жени и домашните работници в Мексико.", "date": "2019.04.22", "title": "Публикуваха заплатата на Ялица Апарисио, номинирана за \"Оскар\" за най-добра актриса"}
{"url": "http://www.classa.bg/%D1%81%D0%B2%D1%8F%D1%82/item/394797-%D0%B0%D0%BD%D0%BE%D0%BC%D0%B0%D0%BB%D0%B8%D1%8F-%D0%BF%D0%BE%D0%BC%D0%BE%D0%B3%D0%BD%D0%B0-%D0%B4%D0%B0-%D0%BE%D1%82%D0%BA%D1%80%D0%B8%D1%8F%D1%82-%D0%BA%D0%BE%D1%80%D0%B0%D0%B1-%D0%BE%D1%82-16-%D1%82%D0%B8-%D0%B2%D0%B5%D0%BA-%D1%81-%D1%86%D0%B5%D0%BD%D0%B5%D0%BD-%D1%82%D0%BE%D0%B2%D0%B0%D1%80", "text": "Група спасители, които търсеха стоманени контейнери на дъното на Северно море, паднали през януари от кораба MSC Zoe по време на буря, случайно са открили 500-годишен кораб, претърпял корабокрушение. Според портала Live Science, корабът е открит северно от остров Терсхелинг (Холандия) благодарение на аномалия на сонара. Специалистите смятали, че това е един от контейнерите и спуснали механична кука. Но това, което открили било дърво от корабокрушение от шестнадесети век и почти пет тона медни плочи. Дървото от кораба, претърпял корабокрушение, показало, че той е с дължина 30 метра и е построен през декадата на 1540 - години, когато холандският средновековният метод на конструкция на корабния корпус, известен като олющен корпус, е заменен с по-напреднал. Изследователите изчисляват, че корабът се насочвал от Балтийско море към Антверпен, когато е бил разбит, и че товарът му може да представлява една от първите употреби на мед за производството на монети в Европа. Мартин Мандерс, ръководител на международната програма по морска археология на Държавната агенция за културно наследство на Холандия, заяви пред медиите, че това може да се окаже най-старото корабокрушение, открито досега в холандските води на Северно море. Това лято морските археолози планират да направят първите си гмуркания до кораба.", "date": "2019.04.22", "title": "Аномалия помогна да открият кораб от 16-ти век с ценен товар"}
{"url": "http://www.classa.bg/%D1%81%D0%B2%D1%8F%D1%82/item/394798-%D0%B9%D0%B5%D0%BC%D0%B5%D0%BD-%D0%B5-%D0%B2-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B4%D0%B0-%D0%BF%D0%BE%D0%BD%D0%B5%D1%81%D0%B5-%D0%BD%D0%B0%D0%B9-%D0%BB%D0%BE%D1%88%D0%B8%D1%8F-%D0%B2%D0%B7%D1%80%D0%B8%D0%B2-%D0%BD%D0%B0-%D1%85%D0%BE%D0%BB%D0%B5%D1%80%D0%B0-%D0%B2-%D1%81%D0%B2%D0%B5%D1%82%D0%B0", "text": "Международната конфедерация на неправителствените организации Oxfam предупреждава, че Йемен е изложен на риск от \"най-лошото огнище на холера в света\", се казва в изявление. \"Страхът от най-лошото огнище на холера в света се увеличава, тъй като агенциите за помощ в Йемен се борят да достигнат до близо 40 000 души, за които се смята, че вече имат болестта\", се казва в съобщението. Също така се уточнява, че боевете и ограниченията за достъп, включително контролните пунктове и наложените изисквания за разрешителни, „правят достигането до някои засегнати райони изключително трудно\". Според Oxfam, предстоящият дъждовен сезон вероятно ще ускори разпространението на болестта, поради наводненията и замърсяване на водата. В допълнение се казва, че през последните две седмици на март е имало около 2500 възможни случая на ден, което означава, че всеки ден биват заразени около 1000 души повече от предходния месец. От началото на епидемията от холера през 2016 г. повече от 3000 души са починали от това заболяване, като юни 2017 г. е най-лошият момент от хуманитарната криза, причинена от войната между бунтовниците Хути и силите, верни на президента Абд Рабух Мансур ал Хади, подкрепян от Риад. Смята се, че през тази година най-малко 195 000 души са се заразили с болестта, от които 38 000 са на места, които са трудно достъпни за НПО. \"Хората от Йемен вече са претърпели най-тежката епидемия от холера в историята в разгара на повече от четири години война и срива на икономиката на страната\", каза Мухсин Сиддики, директор на Oxfam в арабската страна. „Разпространението на тази болест в цялата страна и причиняването на още по-ненужни смъртни случаи би било петно върху съвестта на човечеството\", добавя Сидики, който подчертава необходимостта международната общност да гарантира достъп до Йемен така че хуманитарната помощ да достига до хората, които се нуждаят от нея.", "date": "2019.04.22", "title": "Йемен е в опасност да понесе \"най-лошия взрив на холера в света\""}
{"url": "http://www.classa.bg/%D1%81%D0%B2%D1%8F%D1%82/item/394799-%D0%BA%D1%83%D0%B1%D0%B0-%D0%BE%D0%B1%D0%B5%D1%89%D0%B0-%D0%B4%D0%B0-%D0%B7%D0%B0%D1%89%D0%B8%D1%82%D0%B8-%D1%81%D0%BE%D1%86%D0%B8%D0%B0%D0%BB%D0%B8%D0%B7%D0%BC%D0%B0,-%D1%81%D0%BB%D0%B5%D0%B4-%D0%BD%D0%BE%D0%B2%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B0-%D1%81%D0%B0%D1%89", "text": "Външният министър на Куба Бруно Родригес Парила заяви, че Хавана няма да се откаже от социализма, въпреки новите санкции, наложени от Вашингтон, публикува министърът на своя профил в Twitter. \"Пред лицето на новата американска агресия, хората на Куба - твърди, героични, достойни - защитават своята революция със сигурност, че империализмът ще бъде победен и победата ще бъде наша\", гласи посланието на Родригес Парила. Той подчерта \" Куба ще защитава завоеванията на Революцията на цената, която е необходима\". В същия дух кубинският външен министър подчерта в последващо послание, че кубинският народ \"ще продължи да води необходимата битка за справедлив международен ред, който е незаменим и неизбежен \". САЩ добавиха пет имена, свързани с военните и разузнавателните служби на Куба, включително авиолиниите Aerogaviota, към списъка си със санкции. От своя страна съветникът по националната сигурност на САЩ Джон Болтън заяви, че Белият дом ще ограничи несемейния туризъм до Куба, за да намали \"забуления туризъм\", който осигурява средства за сектора за сигурност на острова. Същия ден правителството на САЩ обяви, че от 2 май ще отмени спирането на дял III от Закона Хелмс-Бъртън, който позволява да се подават искове пред американските съдилища за имоти, които са били конфискувани след възхода на Фидел Кастро през 1959 г.", "date": "2019.04.22", "title": "Куба обеща да защити социализма, след новите санкции на САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394792-%D0%BA%D0%B0%D0%BA-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D0%BC%D1%8A%D1%82-%D0%BE%D0%BF%D1%80%D0%B0%D0%B7%D0%BD%D0%B8-%D0%B8-%D0%BE%D0%B1%D0%B5%D0%B7%D1%81%D0%BC%D0%B8%D1%81%D0%BB%D0%B8-%D1%84%D1%83%D0%BD%D0%B4%D0%B0%D0%BC%D0%B5%D0%BD%D1%82%D0%B0%D0%BB%D0%BD%D0%B8%D1%82%D0%B5-%D0%BF%D1%80%D0%B8%D0%BD%D1%86%D0%B8%D0%BF%D0%B8-%D0%B8-%D1%86%D0%B5%D0%BD%D0%BD%D0%BE%D1%81%D1%82%D0%B8-%D0%BD%D0%B0-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D1%82%D0%B2%D0%BE%D1%82%D0%BE", "text": "Макар че формално, от гледна точка на догматичната теология и догматичната наука, върху която се основава т.нар. научен атеизъм, религията и науката са в постоянен конфликт, те всъщност са в постоянна официално неафиширана колаборация и цялата история на човечеството доказва това по категоричен начин. В трите тома на “Философия на универсалната история като фундаментална философия” ( 2010, 2012, 2016) това е показано върху базата на огромен естествено- и обществено научен материал и фундаменталните принципи и ценности на световните религии. Този анализ не се опира на нито една известна теологична, политическа, социологическа, философска, политикономическа и т.н. теории и доктрини, макар че държи сметка за тях. Той следва естествената логика на живота, в хода на която homosapiens’a (разумният човек), за да оцелее е трябвало непрекъснато да прави избор в отношенията си с факторите на средата и с другите представители на своя род и подобни на тях други видове homo. Така се е установил естественият морален принцип за избора между доброто(оцеляване, радост, удоволствия и т.н.) и злото(гибел, страдания , страх и т.н.).Доброто и злото ще станат двете фундаментални ценности, върху които ще се въздигне системата от принципи и ценности на човека като морално същество. Съответно изборът на едното или другото ще формира принципа на свободата, а отговорността това да се прави по отношение към кръвно свързаните със съответния индивид други представители на рода е положила принципа на дълга. Това са може да се каже четирите кита на човешката моралност.В този смисъл фундаменталната характеристика на човека е неговата моралност. В съответствие с тази характеристика човекът е преди всичко zoomoralis, а повтаряното определение на Аристотел на човека като zoopoliticon всъщност се надгражда на този фундамент и придава едни или други конкретни прояви на моралноста. В процеса на своето социално развитие и разширяване на кръга за избор и отговорност фундаменталните морални принципи са се обогатявали и конкретизирали в по-конкретни принципи и ценности. Именно върху тях формират своите морални системи естествените религии. Логично тези морални системи носят в себе си неразвитостта на обществените отношения, както и конкретните условия на средата и факторите на живота. От тук следват и чудатостите на моралните ценности на някои примитивни народи, съхранени и до днес. Но трябва категорично да се каже, че формирането и налагането на моралните принципи и норми е целяло преди всичко ограничаване на животната агресивност на човека, подчиняване на неговите инстинкти на интересите на общностите, в които той е могъл да съществува. Иглавният фактор, който е трябвало да осъществи реализацията на моралните принципи и норми, които е въздигала съответната религия са били санкциите, наказанията, които са последвали нарушаването на тези принципи и норми. В много случаи те са били многократно повече от позитивните, водещи към добро морални норми. Върховният арбитър всякога е бил и остава съответвия бог/богове при естествените религии, и разбира се, Богът при монотеистичните световни религии. Тук няма и не може да се говори за каквато и да е класовост, партийност. Религиите по силата на своята развитост и на своите възможности са налагали тази универсалност, общозначимост за всичките човеци от дадена група, етнос, народ. Едва юдаизмът, будизмът, зороастризмът (vi- v пр. н.е. ) успяват върху базата на развитите обществени отношения на съответните империи да предложат на народите действително универсални морални принципи, които в съответвите религии на юдаизма и християнството, будизма, и шиизма да станат фундаментални за огромна част от човечеството.В този смисъл те са световни религии не само със своя монотеизъм, но и защото формират основите на моралните системи на различни народи, представляващи различни култури и цивилизации. Възходът на монотеистичните религии с техните морални системи , конкретно на юдеохристиянството започва с утвърждаването му като държавна религия в началото на четвъртия век от н.е. в Римската империя. Именно в симбиоза и синтез с напластената в нейните пространства и народи елино-римска култура ще се изградят моралните устои на Европейската цивилизация.В другите пространства на Азия индуизмът и будизмът в синтез с старите местни религии ще формират своите актуални морални системи. Роденият в Арабската пустиня Ислям, въпреки претенциите му за Аврамическа религия ще актуализира старите морални системи .на естествените религии на Близкоизточните народи и обхващаш пояса на народите, останали вън от пространството на юдеохристиянството агресивно ще ги налага като фундаментални. Така изначално, със самото си рождение тези две световни монотеистични религии и морални системи ще влязат в дълбок конфликт. Доминацията на юдеохристиянството в Европа, особено в западната й част под диоцеза на Римо-католицизма и на исляма, представян главно от сунизма, в пространствата на Арабския халифат, ще продължи десетки векове в периодите на техните средновековия. Наред с разцвета на културите, стимулирани от високите морални принципи и идеали тези епохи ще влязат в историята с жестокото преследване и унищожаване на отклоняващите се от официално обявените норми и ценности, с инквизицията и нетърпимостта към другите вери. Но те ще бъдат запомнени и с непознатия разврат и разгул на върхушката на римо-католическата църква и с търговията с реликвите на християнството. Това ще бъдат епохи, в които водени от кръста и меча полуграмотни и неграмотни европейци ще вилнеят не само срещу мюсюлманите в Близкия изток, тръгнали да освобождават Божия гроб, но и в пространствата на Новия свят срещу представителите на други непознати им култури и цивилизации. При всичките тези ескцесии и експанзии водещи ще бъдат не високите морални принципи и норми на християнството, а алчноста, животната природа на т.нар. християни. Подтисканата чрез публичните проповеди на църковния клир зверска природа на човека ще се освобождава в името на Бога, на справедливостта, на човеколюбието. Но както във всяка епоха е имало критични наблюдатели, така и в тези времена тези критични наблюдатели, от които са запазени само няколко имена – на монаха Сованорола, на Джон Уиклиф, на Ян Хус, на Мартин Лутер.Техният морален укор към църквата беше за преминалата всякакви граници с индулгенциите. Но, ако първите, и редом с тях много други не записани, бяха проклети, разтерзани, изгорени в името на узурпирания чрез инквизицията от Римо-католическата църква християнски морал, то Витенбергския монах в своите 19 тезиси пренесе полето на битката извън църквата в личното отношение на мирянина/вярващия към Бога в съответствие с моралните принципи и норми изложени в Стария и Новия завет. Религията ставаше лично дело на вярващите и само от техните дела зависеше тяхната вяра и как те ще се представят пред Бога. Така започнал като морален протест срещу извратеното прилагане на моралните принципи и норми на “старото”, неодържавено още християнство, записани в Светото писание и в Кумранските манускрипти и стимулирано от темите и тезите в изкуството и литературата на Ренесанса протестът на Витенбергския монах отключи политическите интереси на раждащия се капитализъм Затова, не случайно, добре познаващия историята и реалностите на Германия Фр. Енгелс нарече “протестът” на М. Лутер “първа буржоазна революция”. За Жан Калвин именно тези дейни субекти на раждащия се нов обществен строй ставах “избраните”от Бога, а не онези послушните на църковните проповеди и заповеди католици. Затова също не случайно първата по същество буржоазна революция на Нидерландия в средата на XVI в. възведе протестантизмът официално като държавна религия, но отделена от държавата като лично дело на всеки вярващ християнин. Затова също така не случайно първите и най-многобройни групи колонисти в Новия свят, където от Британската колония щеше да се родят САЩ, бяха лютерани, калвинисти, квакери, методисти, мормони, менонисти, евангелисти и всякакви други “исти”, които се обявяваха за “избрани” да установят един нов Йерусалим . Не трябва да се забравя, че възхода на християнството като държавна религия стимулираше и развитието на самата Европейска държавност. Затова формално като контраверзия, но фактически в колаборация с развитието на римо-католицизма и неговата логическа реформация в протестанството, неразбрана и чисто догматично емоционално предизвика 30 годишната религиозна война в Европа, се роди и философията /идеологията на либерализма( Дж. Лок, Ш. Л. Монтескьо), която стана и базата, главния фактор , върху който се опря “Декларацията за правата на човека и гражданина”, обявена от Великата Френска революция (1789- 1794) а също Американската декларация за независимост (1887) , а след това и Конституция. Именно във философията на либерализма свещеното право на “библейския човек” на свобода е обявено и за сакрално право на “естествения човек”.SIC! Не просто колаборация, а синтез, при който правото на вярващия християнин е изцяло присвоено от светското право на обществения човек, на гражданина! Но посочените документи на Френската революция и Американската война за независимост на практика не само провъзгласяваха политическото раждане на капитализма, съпроводено с отделянето на църквата от държавата, но и утвърждаваха главния фактор за възхода и експанзията на този строй в класическата му епоха. Узурпирането на иззетия от християнството чрез протестантизма морал за избрания, дейния, свободния човек, който няма време да ходи на църква и да губи часове и дни за литургии и меси, стана морал на истинския капиталист, на успелия, на преуспелия. Така съвсем логично в съответствие с многото фактори на пространствата на Новия свят , където се образуваха от бившата Британска колония САЩ се роди философията на Прагматизма като специфична национална философия, която логически стана и ядрото на Геополитиката на тази млада капиталистическа държава. И както е добре известно не само на професионалните философи, но и на студентите по философия изходна, фундаментална категория на познавателната теория на тази философия, ако въобще може да се говори за такава, не е Истината, както е за старата, класическата Онтология и Гносеология, а Ползата, Изгодата. Тук разривът не само със старата Метафизика, а и с фундаменталните принципи на Християнството е пълен, категоричен. Ако във върха на Онтологичната метафизика –Философията на Г.В.Ф.Хегел се постига тъждеството на религия и философия ( Христос:”Аз съм Истината, и Пътят”- Ев. на Йоан) което след сто и петдесет години щеше да потвърди в своята Философия на процеса, на Ставането А. Р. Уайтхед , то във Философията на Прагматизма няма и не може да се говори за някаква истина... Както е добре известно от историята на човечеството водени от тази философия и геополитика САЩ много бързо от колония успяха да се възползват от своята позиция в геопространството и в началото на 20 в. започнаха да се намесват все по-успешно в делата на Стара Европа, а след Втората световна война да я превърнат постепенно в Протекторат , а овладяли ръководството на световните институции и организации да мечтаят за пълен хегемонизъм над всички страни и народи. Такъв шанс им се удаде с края на Студената война, когато рухна техния главен враг – СССР, изповядващ идеологията на социалното равенство без свобода и без вяра в някакъв БОГ. Така , ако капитализмът започна своя възход с отделянето на църквата-религията от държавата, като постепенно опразни фундаменталните й морални принципи и ценности , то т.нар. социализъм-комунизъм изобщо изхвърли църквата-религията, замествайки ги с т.нар. научен атеизъм. Разбира се, както е добре известно, САЩ не можаха да се възползват от шанса си да станат едноличен лидер на чочечеството, въпреки че успяха за едно десетилетие да наложат чрез т.нар. Вашингтонски консенсус, идеологията и политиката на много европейски и други свои васали, просто защото природата на капитализма не позволява такива неща, освен алчен грабеж и господство. Но когато зинеш да погълнеш целия свят в противоречие с всякакви закони на Универсума и на Историята и да го направиш подобен на теб, не на Господа Бога, не може да не се задавиш и да се провалиш. Редом с натрапване на правилата на неолиберализма в икономиката вървяха и неолибералните представи за държавата, нацията, семейството и т.н., които в духа на Open Societe на Дж. Сорос трябваше да преформатират европейските народи и държави по подобие на самите САЩ. Така вместо традиционните морални и въобще културни ценности бяха вкарани в оборот на политическия лексикон “евро-атлантическите ценности”, в съответствие с които е нормално да влизат и правят брачни съюзи мъже с мъже и жени с жени, да се афишира на паради различната полова ориентация, да се въздават права на малцинствени групи за налагане над държавнообразувалите етноси и т.н. тук вече вървеше не само радикално скъсване с трациционните принципи и норми на християнския морал на европейските народи, но и с техните културни и политически традиции и ценности. Неочаквано за идеолозите на новия неолиберален глобализъм много народи започнаха да се съпротивляват срещу налагания им като униформа американски модел на света. Духът, който събуди тези народи и ги мобилизира за борба беше заложен в техните религии и хилядолетни култури. В това въздигане първа беше повалената в 1991 г. Русия. Обявявайки своето право на суверенност и свой път в историята (2007 г.), Опряна на фундаменталните принципи и ценности на Православното християнство Русия даде знак на набиращия икономическа и технологическа мощ Китай, не само да я подкрепи, но че е време и той да тръгне, опрян на хилядолетната си култура, на непрекъснато обогатяващите се принципи и ценности на Кофуцианството. След Китай все по-смело заявят своето право на собствен път и роля в света, опряни на хилядолетните си култури и религии Индия, Иран, даже Турция. Това надигане на Евразия, която британските и американските геополитици от Х. Макиндър, А. Махън, Н. Спийкмън до П. Уолфовиц и Зб. Бжежински сметаха за “ОСТА” на Земята, и че който я контролира и владее ще владее света уплаши “младия империалистически звяр”(САЩ) (Карл Хаусхофер – 1943г.), тръгнал по стъпките на Британската империя, за да завладее света и те наред с разшряването на своя инструмент за контрол над Европейските страни – НАТО събудиха дремалия векове фундаменталистки ислям и го хвърлиха в битката срещу непокорните им мюсюлмански народи и лидери. Откърмен от капиталът на отхвърлилия всякакъв морал капитализъм на Запада се беше родил като още един глобален проблем глобалния тероризъм. За кратко бяха смляни диктатурите на Садам Хюсеин и Муамар Кадафи. И пак засечка- Сирия. Пуснатата в ход теория на Стивън Ман за “управляемия хаос”родила “Арабските пролети”отново не даде очакваните от Финансовия олигархат, въпреки старанията на ЦРУ и Пентагона, резултати. Навсякъде срещу тях заставаха заедно с местните лидери православна Русия, Шиитски Иран и Конфуциански Китай. Останаха марионетките, които мечтаят да влязат в кошарата на НАТО, от която се чудят как да излязат много европейски народи. Така че днес опасноста от провокации я носят именно марионетките, такива като овладяна от бандеровци Украина, като мечтаещата за нова Реч Посполита Полша, като Грузия и джуджетата от Прибалтика, които също бързат да се откажат от своите традиционни религии и които могат да предизвикат глобално и катастрофално за цивилизацията стълкновение между силите, водени от САЩ и силите на все по-тясно сътрудничащите си народи и страни на Голяма Евразия... Но, ако страхът от ядрен Апокалипсис въздържа САЩ и въобще агресивния от самото си рождение капитал на Запада, то устроения преди три столетия обществен строй продължава своята унищожаваща природата на Земята дейност в името на своите безумни печалби и един ненаситен консумативизъм в начина на живот, задаван пак от същите тези САЩ. Именно консумативизмът и безпощадното унищожаване на факторите на живота авторите на Първия доклад на Римския клуб “Границите на растежа” (1972) посочиха като главната причина за настъпващата тогава екологична криза. Днес, когато тази криза е категорична катастрофа и за децата е видна опасността от бързо променящия се климат на планетата ни с всички последващи този процес ефекти и е ясно, че и без ядрена катастрофа цивилизацията е изправена пред реалната опасност да загине в тежка агония. И , ако някога умрелият Лазар Божият син- Богочовекът ИИСУС ХРИСТОС възкресява, за да възкръсне после и сам Той, то при една гибел на цивилизацията на вече мъртвата ни планета няма да има кой да я възкреси!..   В края на това есе като тезиси резонно възниват много въпроси, но един е водещ: Разумна ли е била досега Историята на самонареклия се Homo Sapiens???  ", "date": "2019.04.22", "title": "Как капитализмът опразни и обезсмисли фундаменталните принципи и ценности на християнството"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394774-%D0%B8%D0%B7%D0%BB%D0%BE%D0%B2%D0%B8%D1%85%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0%D1%82%D0%B0-%D0%BD%D0%B0", "text": "Докато Карим Бензема преследва целите на Реал (Мадрид) в Примера дивисион, неговата половинка Кора Готие отиде на почивка в Мексико. Тъмнокожата красавица посети курорта Тулум, но не успя да се скрие от папараците, които я изловиха в доста неудобни пози да разкрива прелестите на тялото си.   Кора Готие има дълга връзка с Бензема. Двамата имат двегодишен син Ибрахим. Футболистът и красавицата за кратко се бяха разделили, но след това отново се събраха.              ", "date": "2019.04.22", "title": "Изловиха половинката на..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394788-%D1%80%D0%B5%D0%BB%D0%B8%D0%B3%D0%B8%D1%8F-%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F", "text": "Само след 2 седмици, макар и за кратко, нашата столица ще се превърне в център на света. Посещението на папа Франциск в България има много по-голяма стойност от протолните кадри, които ще обиколят планетата. Встрани от всичко, в София ще кацне един много силен и ловък дипломат. Неслучайно, преди да отпътува, шест българчета от различни вероизповедания ще запалят шест факли в пространството между православната \"Света Неделя\", католическия храм \"Свети Йосиф\", синагогата и джамията. Този акт ще е символ на превъзходството на светлината и мира над мрака и насилието.  Ние всички се гордеем с нашата толерантност и всички се гордеем с това малко пространство, символизиращо мира в центъра на нашата столица. Всички би трябвало да се гордеем и с българските католици, имащи важна роля в общата ни историческа памет. И не само заради Чипровското въстание от 1688 г., историята на Петър Богдан Бакшев, написана 100 години преди Паисиевата, не само заради идеята за обединение на източната и западната църква пред общата османска заплаха или унията на цар Калоян с римския папа. Но и заради посланията, които днес са по-важни от всякога - че трябва да търсим обединение. Особено в днешния ден, когато разединението е просмукало дори ежедневните ни емоции. Особено в днешния свят, когато само преди часове фанатици взривиха църкви в Шри Ланка и убиха над 150 души, окървявайки техния Великден. В този смисъл, пристигането на папа Франциск в София безспорно е събитието на годината. То показва, че България не е периферия или просто място за среща между западната и източната цивилизация. България е много повече - страна, запазила своята вяра, с народ, който макар и разделен на думи, винаги е уважавал другия и му е протягал ръка, когато това се е налагало. Да, ние сме православни християни, които имат свои католически братя, мюсюлмани, евреи. Ние сме едно семейство и живеем заедно. Какво по-хубаво? Именно затова не вярвам в публично декларирания отказ на Светия синод да участва под каквато и да е форма в проявите на папата на българска земя. Това толкова силно обърква хората, че някои дори започнаха да спорят, че православни и католици вярвали в \"различни богове\". Назряха дискусии кои били повече християни... Въпреки хилядолетната история на тези спорове, ако се вслушаме в нашия собствен вътрешен глас, ще осъзнаем, че разделителните линии са нещо много изкуствено и изобщо не са нужни. А и в крайна сметка Христос говори за \"брата ни\" и \"ближния ни\", а не за Вселенски събори. И с разделението разпъваме Онзи, който днес влиза в Ерусалим под възгласите \"Осанна\". България посреща своя скъп гост. България посреща един добър човек, който с всяко действие показва, че не е изгубил човешкото в себе си и трябва да го направим гостоприемно и с уважение. И съм сигурен, че точно това ще се случи.  ", "date": "2019.04.22", "title": "Религия и дипломация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394789-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%81-%D0%BC%D0%B5%D0%B7%D0%BE%D0%BD%D0%B5%D1%82-%D0%B7%D0%B0-400-%D0%B5%D0%B2%D1%80%D0%BE-%D0%BD%D0%B0-%D0%BA%D0%B2-%D0%BC-%D0%B8-%D0%BD%D0%B5%D0%B4%D0%B5%D0%BA%D0%BB%D0%B0%D1%80%D0%B8%D1%80%D0%B0%D0%BD%D0%B0-%D1%82%D0%B5%D1%80%D0%B0%D1%81%D0%B0-117-%D0%BA%D0%B2-%D0%BC", "text": "Епидемията с евтините имоти и недекларирани тераси не подмина и вицепремиера Красимир Каракачанов, който трябваше да се обяснява за имотна продобивка през 2017 г., но впоследствие темата заглъхна. Медийното затъмнение обаче е несправедливо, защото цената платена от Каракачанов е смешно ниска, а освен това той не е декларирал тераса от 117 кв.м., досущ като шефа на КПКОНПИ Пламен Георгиев.      Така имотната придобивка е излязла на Каракачанов само по 380 евро на кв.м. По същото време апартаменти в същата кооперация са се продавали над 1200 евро на кв.м.     Имотният регистър дава оскъдна информация за сделката на Каракачанов, за която е посочен само кадастралния номер на обекта и площ 0.000 кв.м. Но информацията в Кадастъра е категорична:  на този кадастрален номер излиза апартамент на две нива с първо ниво 149,25 кв.м. и второ ниво 61,02 кв.м. и тераси 117 кв.м.     Дори без терасите сделката за 210 кв.м. жилище на такова място и с такова местоположение – мезонет на последен етаж, няма как да струва декларираните 1150 лв. на кв.м. В същия блок, същата фирма “Софметал 07” е продала апартамент от 70 кв. м. през 2017 г. за 176 024 лв. или над двойно по-скъпо – 2514 лв. на кв.м., при това не става дума за мезонет с огромна тераса.     Впрочем, от терасата на Каракачанов няма никаква следа в неговата имотна декларация. Вероятно и той като Пламен Георгиев, шефът на КПКОНПИ, е решил, че става дума за общи части, които не подлежат на деклариране. Като Цветанов – заменка с доплащане В   на действащия вицепремиер е описано, че Каракачанов и съпругата му, която е прокурор в Апелативен съд – София, са заменили друг мезонет с площ 164 кв.м., оценен на 114 273 лв. Освен това двамата са доплатили на фирмата по договор по 35 000 лв. Сумата на заменката и доплащането е 184 273 лв. и не се връзва с декларираната цена от 264 273 лв. В имотния регистър пък е вписана друга цена – 243 048,6 лв. За тераса от 117 кв.м. няма нито дума тази декларация. Ако обаче се отчете и квадратурата на терасата, сделката на вицепремиера пада на под 400 евро на кв.м. Фирмата “Софметал 07”, която е заменила апартамента е на Димитър Христов Немски, бивш ортак на Гриша Ганчев. Тя наследява фирмата “Кемстийл”, която се занимава със скрап и през 2014-2015 е имала  за износ на оръжие.        ", "date": "2019.04.22", "title": "Каракачанов с мезонет за 400 евро на кв.м. и недекларирана тераса 117 кв. м."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394790-%D0%BA%D0%BE%D0%BE%D1%80%D0%B4%D0%B8%D0%BD%D0%B8%D1%80%D0%B0%D0%BD%D0%B0%D1%82%D0%B0-%D0%B0%D1%82%D0%B0%D0%BA%D0%B0-%D1%81%D1%80%D0%B5%D1%89%D1%83-%D0%B3%D0%B5%D1%80%D0%B1-%D0%B4%D0%B0%D0%B4%D0%B5-%D1%81%D0%B2%D0%BE%D0%B8%D1%82%D0%B5-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8", "text": "Тези нагласи, които се отчитат сега, ще се променят в хода на дебата за европейските избори, убедена е тя     Ефектът на скандалите и разкритията от последните седмици води до разколебаване на електората на ГЕРБ. Изследване на „Галъп интернешънъл“ показва, че БСП води с 32,1% пред ГЕРБ с 31% след „Апартаментгейт“.    Според председателя на парламентарната група на ГЕРБ и председател на здравната комисия в парламента Даниела Дариткова, въпреки че БСП има стратегия за атака срещу ГЕРБ, нагласите на обществото ще се променят в хода на дебатите за евровота:  „Координираната стратегия за атака срещу политическа партия ГЕРБ даде своите резултати. Ние, разбира се, сме отчели и негативите и позитивите. Винаги можем да се смирим и да понесем отговорността и го правим последователно, отново за разлика на нашите опоненти. Аз смятам, че тези нагласи, които се отчитат сега ще променим в хода на дебата за европейските избори, като представим политики наистина, които могат да бъдат защитавани от нашите евродепутати“, коментира пред БНР Дариткова.  От колегите от БСП, които са главна опозиционна сила, не сме чули конкретика, въпреки че тези избори за тях са залог за промяна на статуквото според тях в България, посочи още тя и допълни в интервю за предаването „Неделя 150“ на програма „Хоризонт“.  „Това, на което сме заложили, е именно личности, които са вече познати в Европа, които са се доказали с инициативите, които са реализирали с досегашното си присъствие в Европейския парламент“, подчерта Дариткова.  „БСП заложиха на нови личности, които тръгват от позицията на битката тук във вътрешнополитически план с ГЕРБ. Но все пак нека да си представим как ще изглежда България в Европейския парламент, когато първото действие, което ще се предприеме срещу водача на листата на БСП, е искане за отнемане на имунитета му. Защото - ще припомня, че г-жа Елена Йончева е обвинена за пране на пари в особено големи размери“, каза още Дариткова.      ", "date": "2019.04.22", "title": "Даниела Дариткова: Координираната атака срещу ГЕРБ даде своите резултати!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394791-%D0%B6%D0%B8%D1%82%D1%8C-%D1%81%D1%82%D0%B0%D0%BB%D0%BE-%D0%B2%D0%B5%D1%81%D0%B5%D0%BB%D0%B5%D0%B5", "text": "За позабравилите руския, пък и за тези, които изобщо не го знаят – в превод това значи, че да се живее става все по-весело. Изразът е част от реч на Й. В. Сталин, произнесена през тридесетте на миналия век – година след украинския глад, отнел живота на няколко милиона, и две преди масовите разстрели през 1937-а, а защо намесваме генералисимуса в нашенските кокошкарски истории ще разберем, ако прелистим заедно тазседмичните вестници. Че у нас се краде, не е тайна, разбира се, проблемът е, че и крадците започнаха да се крадат помежду си – „Убиец и крадец обраха сводник в затвора” – научаваме от „24 ЧАСА”. Двамата рецидивисти приклещили колегата си по съдба и му взели мобилния телефон и часовника. Телефоните очевидно не са кой знае каква рядкост в нашите затвори, защото и двете иначе ценни вещи двамата „продали на лишени от свобода срещу 19 кутии цигари”. Кокошкарска работа, откъдето и да я погледнеш. Виж, следващата новина ни изпълва с респект към блюстителите на реда – „Затвор за полицаи, крали цигари за 300 000 лева”! Двама униформени се направили на катаджии, спрели микробус, „инсценирали, че ще пишат акт на водача. Набили го и го завързали, след което отмъкнали стоката”… И мобилния телефон, естествено – макар че за какво им е, с тия 37 500 кутии цигари във всеки затвор могат да си купят 1973 телефона плюс още толкова часовници като бонус! Но и това е кокошкарска работа – пак от часовия всекидневник научаваме констатацията на двама министри – енергийния и правосъдния, че „Бизнесът краде повече ток от циганите”! Е, това вече е признание от най-високо ниво за българския бизнес и високото му ниво!  Високото ниво отговаря на удара и на собственика на най-известната тераса в републиката, председателя на антикорупционната комисия, се налага да обяснява пред „ТРУД”, че „Олигарси имат 198 млн. причини да ме атакуват”. Публикацията уточнява и кой е олигархът със запорирани имущества за тая прекрасна сума, но не това е важното, важното е, че председателят пропуска нещичко. Три дни по-късно „СТАНДАРТ” публикува официалното писмо на въпросната комисия, според което сумата нараства зашеметяващо – „Атаката срещу Комисията е от двама олигарси и една политическа партия, за което има 2 млрд. и 200 млн. причини, които могат да мотивират не една политическа партия да направи това”. Да опитаме да поразсъждаваме над официалното становище на КПКОНПИ. Значи – освен онзи, лошия, с жалките двеста милиона, има не само още един, но и много други лоши – с откраднати два милиарда? И, че с тия пари онези, лошите, могат да мотивират не една, а много от българските т. нар. политически партии да обърнат държавата с хастара навън?  В смисъл – ако за нещо ти потрябва партия, можеш да минеш през Женския пазар и да си я спазариш? Правилно ли прочетохме или нещо сме позабравили азбуката? Ама наистина животът май започна да става ако не по-весел, поне по-смешен.  Защото се оказа, че освен крадците, които се крадат помежду си, вече и партиите започнаха да си се преджобват – според „24 ЧАСА” „БСП ще съди АБВ за името „Коалиция за България”. Били си запазили още през 2018-а година търговска марка с това име. Дотук – добре, съдилищата у нас и без това си нямат работа, нека поработят малко. Ще бъде забавно – „Оказа се обаче, че същата марка, но по друг клас от изискванията на патентното ведомство е регистрирал през 2015 г. и лидерът на Движение „Русофили”… За малко да забравим защо започнахме със знаменития Сталинов цитат от средата на 30-те години – ами докато спори за марката, лидерът на АБВ г-н Румен Петков се присети за неговия другар и съратник, вожда на световния пролетариат В. И. Ленин, и ни пробута стар виц за него – „Да се вгледат в предшественика – Ленин стиска каскета и никой не му го краде”! Което си е вярно – вярно е, на всичките си паметници Ленин държи каскета здраво стиснат в юмрук.  А колко кутии цигари ще могат да се купят след изборите срещу някоя от партийните търговски марки – предстои да видим.   Румен Белчев  ", "date": "2019.04.22", "title": "Жить стало веселее"}
{"url": "http://www.classa.bg/%D1%81%D0%B2%D1%8F%D1%82/item/394782-%D0%BF%D1%83%D1%82%D0%B8%D0%BD-%D0%B8-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5", "text": "Как обещаващото начало приключва с противопоставяне - германски документален филм, излъчен по ЦДФ, анализира сложните отношения между руския президент Владимир Путин и Германия.       \"Путин и германците. Всичко започна многообещаващо\", звучи глас зад кадър и в първите кадри зрителите виждат фрагменти от известната реч на руския президент пред Бундестага през 2001 година. Младият руски лидер държи речта си на немски език и уверява политическия елит и германския народ, че Студената война е приключила и Русия започва да гради демократично общество.     Гласът зад кадър пита: \"Заблуди ли ни Путин? Или ние го разочаровахме?\". В продължение на 43 минути кинодокументалистите Йенс Афлербах и Матиас Шмид се опитват да отговорят на тези въпроси. Техният филм \"Путин и германците\" беше излъчен по Втора германска телевизия ЦДФ в най-гледаното време. 2, 7 милиона зрители гледаха лентата на 16 април вечерта. Този документален филм не е журналистическо разследване, какъвто беше показаният по същата телевизия филм \"Путин и мафията\". Новата  лента представлява аналитична картина. Във филма са използвани архивни материали, но не се изнасят нови факти. Интересното е осмислянето на тези факти от знакови фигури пред камерата, както и резултатите от анкета, проведена специално за филма от социологическия институт Форшунгсгрупе Вален. В първата част на филма авторите проследяват хронологично биографията на Владимир Путин, поставяйки акцент върху неговите връзки с Германия, нейния език, нейните политици и бизнесмени. Приятел на канцлера Шрьодер и германския бизнес Авторите на филма се спират подробно на дейността на младия сътрудник на КГБ в Дрезден по времето на ГДР, където го наричали \"малкия Володя\". След това показват кадри от неговата работа като \"референт по международни икономически връзки\" в кметството на Санкт Петербург. Ксения Собчак казва, че баща ѝ възприемал Путин като човек с европейско мислене, който знаел \"как живее Европа и как живее Германия\". Задкадров глас пояснява, че в кметството на Санкт Петербург наричали Путин \"германеца\". Богат видеоматериал илюстрира контактите на президента Путин с германски политици и набляга на многото срещи и приятелството му с тогавашния канцлер Герхард Шрьодер, както и на връзките му с германските бизнес среди. Един от тези бизнесмени, Клаус Манголд разказва за крепкото ръкостискане с руския президент и за това, как в дома му пеели германски песни за Рождество Христово, а Путин обичал да разказва вицове на саксонски диалект. Дълго време се смяташе, че \"тези солидни връзки\" могат да послужат за основа на развитието на отношенията между Германия и Русия, се казва във филма. Един от водещите експерти по въпросите на Русия - Щефан Майстер казва следното: \"Мисля, че можем да го смятаме за приятел на Германия и германците\". Но веднага добавя: \"Въпреки това ние сме разочаровани едни от други\".     \"Крахът на ГДР научи Путин да крие слабостите и да демонстрира сила\" Авторите на филма смятат, че ключовото събитие във формиранато на бъдещия политик Путин е бил крахът на ГДР, когато бъдещият руски президент е стигнал до извода, че мирната революция \"твърде бързо е победила слабата държава\". На 5 декември 1989 година възмутените тълпи завземат главната квартира на ЩАЗИ, а част от демонстрантите се отправят към централата на КГБ в Дрезден. Путин и неговите колеги са в малцинство. Москва мълчи и те не могат да очакват помощ отникъде. Тогава, казва дикторският глас, \"Путин импровизира. Излиза пред тълпата и блъфира. Неговата увереност направи силно впечатление на демонстрантите и те се разотидоха, си спомня един от тях. Авторите на филма считат, че събитията в Дрезден стават схемата, която Путин следва през целия си политически живот. А тя е много проста: слабостта трябва да се прикрива и трябва да се демонстира сила. Как обаче реагират германците на демонстрацията на сила и най-вече на военна сила. 43 на сто от 1348-те участници в представителната анкета, проведена специално за филма, са разтревожени от политиката на Путин. Неговата политика не предизвиква опасения сред 51 процента от анкетираните. 18 процента смятат руския президент за приятел на германците, а 54 на сто нямат мнение по въпроса. С най-голяма симпатия към Путин се отнасят избирателите на популистката партия \"Алтернатива за Германия\". Почти половината от тях виждат в лицето на Путин приятел на Германия. Авторите на филма напомнят, че най-големите поддръжници на Путин в Германия са членовете на дяснорадикалното движение ПЕГИДА. Във филма са показани кадри от демонстрации в Дрезен, където членовете на ПЕГИДА носят руски знамена и плакати с надпис: \"Путин, помогни ни!\". За разлика от Герхард Шрьодер, канцлерката Меркел поддържа чисто делови отношения с Путин и често го критикува остро публично, допълват авторите на филма. Особено във връзка с убийството на Ана Политковская, което тогава новата канцлерка на Германия смята за заплаха за свободата на словото. \"Меркел постоянно напомня на Путин, че той е обещал да развива демокрацията в Русия\", казва дикторът. 76 процента от гермаците смятат, че Путин не е убеден демократ. Авторите на филма казват, че растящата с годините дистанция спрямо Меркел и либералните ценности, които тя изповядва, напълно \"съответстват на възгледите на ултраконсервативните идеолози в обкръжението на Путин\". Авторите на филма водят интервю с руския олигарх Константин Малофеев, който в кадър казва, че Меркел и идеите на либарализма са остарели и трябва да отстъпят място на традиционното християнско общество. Дикторът отбелязва, че \"Путин се представя като властелин в монархическа Русия, която презира слабите западни общества\". Глеб Павловский, който е представен във филма като \"бивш съветник на Путин\", предполага, че германците не разбират смисъла на тази игра и обяснява: \"Смисълът е в това да скриеш, че ние сме слабо общество и много слаба държава. Ние обаче заставяме другите постоянно да говорят за нас и през цялото време да ни смятат за по-силни, отколкото сме\".     А може би Западът се отнася прекалено враждебно към Русия? 37 процента от анкетираните в западните германски провинции отговарят положително на този въпрос. В източните провинции на територията на бившата ГДР цели 52 на сто хората смятат, че Западът се отнася връждебно към Русия. Тази гледна точка е най-силно разпространена сред поддръжниците на партията Алтернатива за Германия и сред лявата партия. Повратна точка в отношението на Путин \"към нас, германците\" се явява анексията на Крим и войната в Източна Украйна, се казва по-нататък във филма. \"Явно няма да станем по-добри приятели\". Ангела Меркел окачествява анексията като \"престъпна и противоречаща на международното право\". Константин Малофеев пък заява пред камерата, че канцлерката на Германия е \"още по-голям русофоб и от американците\". \"Русия може да бъде част от Европа\" В края на филма монархистът Малофеев предупреждава, че ако натискът от страна на Запада се засили, \"нашият президент\" ще се вслуша в мнението на тези, които предлагат да се откажем от демокрацията като много слаба форма на управление и обект на силно външно влияние. Ксения Собчак твърди, че политиката в ущърб на Русия, която се надява, че народът ще излезе на улицата и ще свали Путин, е неправилна. \"Германия трябва да подхване диалог с хората в Русия и да забрави Путин\", препоръчва Ксения Собчак, която авторите на филма представят като опозиционна политичка. \"Аз смятам, че Русия може да бъде част от Европа, казва на свой ред федералният пълномощник за връзки с Русия - 35-годишният Дирк Визе. Моето поколение има за задача отново да подобри отношенията с Русия в близките години и десетилетия. Русия не е само Владимир Путин. Тя е нещо много по-многостранно.\"  ", "date": "2019.04.22", "title": "\"Путин и германците\""}
{"url": "http://www.classa.bg/%D1%81%D0%B2%D1%8F%D1%82/item/394783-%D0%BD%D0%BE%D0%B2%D0%BE%D1%82%D0%BE-%D0%BF%D1%80%D0%BE%D1%82%D0%B5%D1%81%D1%82%D0%BD%D0%BE-%D0%B5%D0%BA%D0%BE%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%BB%D0%BE%D0%BD%D0%B4%D0%BE%D0%BD", "text": "Катерят се по покривите на вагоните в метрото, залепват се с лепило за сгради, блокират мостове. . . Няколко хиляди демонстранти от движението \"Бунт срещу унищожението\" (Extinction Rebellion) смущават обществения ред в Лондон и биват арестувани със стотици, пише Клара Райт от Франс прес.     Активистите, които се разпознават по знамената им с пясъчен часовник в кръг, изобразяващ колко спешно е да се спаси планетата, се тревожат от изчезването на животински и растителни видове и възнамеряват да парализират Лондон, докато британското правителство не се съгласи да разговаря с тях. Исканията им са три: правителството \"да каже истината\" за извънредното положение с климата, да се изготви план за действие за понижаване до нула нетните емисии парникови газове до 2025 г. и учредяването на \"граждански събрания\", които с помощта на научни становища да се произнасят по климатични въпроси. Движението охотно цитира Ганди или Мартин Лутър Кинг и залага на ескалация на гражданското неподчинение чрез организиране на радикални, но ненасилствени прояви. В резултат на това полицията вчера съобщи, че в Лондон от понеделник са арестувани 428 души. Голи в парламента  Това беше и целта. \"Хората се чудят защо толкова много хора са арестувани и това им показва, че нещо не е наред\", щом има хора, които са \"толкова ужасени за бъдещето на децата си\", че стигат дотам да нарушават закона, обяснява Стюарт Баздън от Североизточна Англия, който е един от инициаторите на движението. 36-годишният бивш уебдизайнер, който казва, че вече е прекарал една седмица в затвора, организира сесии за \"умствена подготовка\" на демонстрантите за престой в затвора. Той им разказва \"каква е храната в затвора, колко често ще могат да се виждат с други затворници\", като важното е да помнят, че са решили да поемат риска да бъдат задържани. И се получава. \"Готова съм да ме арестуват за доброто на децата ми\", казва 53-годишната Манда Брукман, дошла от Корнуол, Югозападна Англия, за акция по блокирането на моста \"Ватерло\" тази седмица. Застаналият до нея Оливър Пейнс се съгласява. Този 68-годишен фермер бе в групичката активисти, които се разсъблякоха насред парламента на 1 април, за да привлекат вниманието на депутатите върху екологичната криза. Създаденото през 2018 г. движение \"Бунт срещу унищожението\" започна бунта си срещу британското правителство на 31 октомври на проява в Площада на парламента. Въстание  През ноември то организира първата си голяма акция, като блокира мостове в центъра на Лондон. Твърди, че днес присъства в 49 страни и е привлякло младите хора, много от които демонстрираха тази седмица в Лондон. В британския си сайт то съобщава, че получава дребни дарения от частни лица и по-големи суми от организации като берлинската \"Герила фаундейшън\" (Guerilla Foundation), която каза на АФП, че е дарила 18 000 евро при създаването му. \"Бунт срещу унищожението\" бързо си спечели подкрепата на стотина личности като лингвиста Ноам Чомски, канадската алтерглобалистка Наоми Клайн и индийската писателка еколожка Вандана Шива, които призоваха хората да се присъединят към движението. Това и направи работещата в Лондон адвокатка Фархана Ямин, специалист по въпросите на околната среда, която беше арестувана във вторник, след като залепи ръката си с лепило за земята пред седалището на петролния гигант \"Роял дъч шел\". \"Прекарах последните 25 години в писане на доклади, на правни становища. Мислех, че с правото ще можем да се захванем с климатичните промени. Нашата система обаче вече не се опира на разума, на науката или на хората, затова се присъединих към бунта\", разказа 54-годишната жена в медиите през февруари. Колко още ще трае бунтът? Лондон е най-засегнат, но \"Бунт срещу унищожението\" обеща акции в 80 града от 33 страни за \"международния си бунт\", който според сайта му ще продължи до 29 април. Стюарт Баздън вече обмисля следващия етап: как да приспособи тактиките на неподчинение към страни, където \"е по-вероятно полицията да използва силови методи\"? Какви по-мащабни прояви да се организират още от есента? Той вече има идея: \"да се захванем с финансовия сектор\". (БТА)", "date": "2019.04.22", "title": "Новото протестно екодвижение разтърси Лондон"}
{"url": "http://www.classa.bg/%D1%81%D0%B2%D1%8F%D1%82/item/394784-%D1%81%D0%B8%D1%80%D0%B8%D1%8F-%D0%BE%D1%82%D0%B4%D0%B0%D0%B2%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D1%80%D0%B8%D1%81%D1%82%D0%B0%D0%BD%D0%B8%D1%89%D0%B5%D1%82%D0%BE-%D0%B2-%D1%82%D0%B0%D1%80%D1%82%D1%83%D1%81", "text": "Новината идва след среща на руския вицепремиер Юрий Борисов със сирийския президент Башар Асад \"Сирия ще предаде в аренда за 49 години морското пристанище в Тартус\", съобщи руският вицепремиер Юрий Борисов след среща със сирийския президент Башар Асад.  Решението да бъде предадено пристанището за експлоатация на Русия е взето на заседание на междуправителствана комисия през декември миналата година, а договорът ще бъде подписан тази седмица, съобщава \"Интерфакс\".  Още през 2017 година стана известно, че в района ще бъде изградена пълноценна военно-морска база на руския флот.   \r\n  ", "date": "2019.04.22", "title": "Сирия отдава на Русия пристанището в Тартус"}
{"url": "http://www.classa.bg/%D1%81%D0%B2%D1%8F%D1%82/item/394785-%D1%84%D0%BE%D0%BA%D1%83%D1%81%D1%8A%D1%82-%D1%81-%D1%83%D0%BA%D1%80%D0%B0%D0%B9%D0%BD%D0%B0", "text": "Покрай президентските избори в Украйна отново лъсна злосторното коварство и безочливото вредителство на американската геополитика. Лицето Курт Волкър е специалният представител на Държавния департамент по украинския конфликт. В навечерието на изборите той написа в туитър, че САЩ са в Украйна задълго. И обяснява защо: \"Ние сме тук, за да подкрепим мирна, силна, демократична, процъфтяваща, безопасна Украйна, която вижда своите граници и своите територии, включително Крим, напълно възстановени.\"     Обикновено Вашингтон умело прави фокуси с термини фойерверки и често други им ръкопляскат, докато разберат със закъснение, че са куклички на конци. Сред тях впрочем се оказа и страната ни. Този път обаче фокусите не минават. Как ли да вярваме на Вашингтон, че подкрепял мирна Украйна, след като политиката му насъска тази страна да подпали война със себе си. И със съсед от векове. Как да му вярваме, че подкрепял силна и демократична Украйна, след като заради дирижирания от него майдан украинският народ стана раздробен и част от него бяга от \"силната\" Украйна, а плурализмът е разстрелван по улиците, пребиван от бой или държан в страх по различни начини. Как да му вярваме, че подкрепял процъфтяваща Украйна, след като бизнес рецептите му я заробиха с дългове, прогониха украинците по чужди земи да си вадят хляба, а останалите в страната си обедняха в пъти отпреди майдана. Фокусът не минава, защото лъсва истината, че Вашингтон е задълго в Украйна, за да я държи войнствена, слаба, недемократична, мизерстваща и опасна. И така да дърпа конците за американския интерес, а той е: вреди за Русия и напрежение за Европа. Вашингтон разбива държави, за да се представи после като техен закрилник. Всъщност е като мутренски злосторник, който ви пали магазина нощем, а на другия ден идва с оферта за застраховка. Финтът обаче минава все по-трудно.", "date": "2019.04.22", "title": "Фокусът с Украйна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394786-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D1%82%D0%B5%D0%BE%D0%B4%D0%BE%D1%80-%D1%81%D0%B8%D0%BA%D0%B5%D0%BE%D1%82-%D0%B0%D0%BD%D0%B0%D1%81%D1%82%D0%B0%D1%81%D0%B8%D0%BE%D0%BF%D0%BE%D0%BB%D1%81%D0%BA%D0%B8", "text": "Житие на св. преподобни Теодор Сикеот   Преподобни Теодор се родил през шестия век в малоазийската област Галатия , с. Сикеа, от което е получил и името си Сикеот. При благочестивите му родители живеела и престарялата му баба по майка, и сестрата на майка му, Деспина. Баща му бил на военна служба в гвардията на император Юстиниан. Взаимна любов свързвала членовете на това семейство. Раждането на детето доставило голяма радост на всички и допълнило щастието на семейството. На младенеца дали името Теодор, което значи Божи дар, понеже всички преценили раждането му като особена проява на Божията милост към тях.     Когато Теодор навършил шест години, родителите му искали да го обрекат да служи във войската. Майка му приготвила богато украсена дреха и златен пояс и се готвели да заминат за Цариград, за да го запишат в императорската гвардия. Но веднъж й се явил св. великомъченик Георги и й казал: - Не се труди напразно, защото Небесният Цар иска сина ти. Като се събудила, майката много плакала, защото разбрала тези думи в смисъл, че детето скоро ще умре. Поради това тя не изпълнила своето намерение да го обрече на военна служба. А момчето растяло и заяквало. На осемгодишна възраст Теодор започнал да посещава училище и учудвал другарите и учителите си със своето прилежание, добри успехи и примерно поведение. При детските игри бил сдържан, не произнасял неприлични думи, примирявал скаралите се. В дома на Теодоровото семейство живеел и един благочестив старец, на име Стефан. Той прекарвал живота си в пост и постоянно се молел. Малкият Теодор обикнал стареца, започнал често да дохожда и да беседва с него и се стараел да подражава на делата му. Понякога отказвал да обядва, следвайки постническия пример на стареца. През свободното от училище време отивал в църквата “Св. великомъченик Георги”, която се намирала на един хълм близо до селото, и там се молел със Стефана. Майка му мислела, че Теодор употребява всичкото си време за подготовка на уроците си и се страхувала да не би това да повреди здравето му, защото го виждала, че започва да слабее. Затова помолила учителя му да го пуска по-рано от училище. Но Теодор и сега от училището отивал направо в църквата, а след това в определения час отново се връщал в училище с другите деца. След известно време Теодор започнал да ходи на молитва в храма и през нощта. Като се безпокояла за здравето му, майка му му забранила да излиза нощем от къщи. Понеже съветите на помогнали, тя започнала да го наказва, а най-после се видяла принудена да го привързва за кревата. Но отново й се явил насън св. Георги и й казал да не отклонява сина си от Бога. Когато запитали Теодора, не се ли страхува да отива през нощта до църквата, където могат да го нападнат вълци или други зверове, той отговорил, че не ходи сам. За молитва го събуждал един светъл юноша, водел го за ръка и го предпазвал от всякаква опасност. Тогава всички разбрали, че св. великомъченик Георги пази момчето и вече не му пречели да отива нощем в храма. Когато станал на дванадесет години, Теодор започнал още по-усърдно да се моли и по-прилежно да чете Свещеното Писание. Той имал малка сестра, Влата. Тя започнала да подражава на неговия чист и добродетелен живот. Двамата ходели на църква и усърдно се молели. Недалеч от селото живеел един отшелник, на име Гликерий. Като чул за него, Теодор започнал често да го посещава, и двамата прекарвали дълго време в духовна беседа. Теодор открил на духовника желанието си да отиде в манастир. Гликерий му казал, че след време това му желание ще се изпълни, но сега той трябва да се върне и още известно време да поживее в семейството. Когато бил на четиринадесет години, Теодор си изкопал една пещера на хълма близо до църквата “Св. великомъченик Георги” и се установил да живее там. Повече от времето си прекарвал в молитва било в храма, било в пещарата.Баба му Елпидия често го посещавала и му донасяла хляб и плодове, но тази храна той раздавал на бедните и на случайни пътници. Тези монашески подвизи Теодор преценил като недостатъчни. Той искал да подражава на св. Йоан Кръстител и на пророк Илия и като тях да живее в пустиня. Затова напуснал това място и отишъл в далечна планина, където хора рядко минавали. Там намерил една пещера, влязъл в нея и помолил един познат дякон да зазида входа, като остави само малък отвор, през който понякога да му подава малко хляб и вода. Той го заклел в името на Бога да не казва никому за това място. Цели две години прекарал Теодор в тази пещера и никой не научил къде се подвизава той. Като не получила дълго време известие за него, майка му помислила, че той или е умрял, или е убит, или пък е изяден от зверове. Тя дълго оплаквала своя син. Благочестивият дякон, като виждал мъката и дълго слушал риданията на майката, най-после й казал, къде се намира нейният син. Теодор трябвало да отстъпи на молбите на роднините си и отново се върнал на предишното място. Епископът на главния град в областта научил за благочестивия и свят живот на Теодор и го ръкоположил за свещеник. Теодор започнал с усърдие да изпълнява новите си задължения и благоговейно да принася безкръвната жертва. Тогава той бил на осемнадесет години. По това време той посетил Палестина и се поклонил на светите места. Като се върнал в родината си, той – както и по-рано – останал да живее при църквата “Св. великомъченик Георги”, предаден изцяло на молитва и благочестиви подвизи. Като се научили за неговия свят живот, мнозина започнали да идват при него. Той мъдро ги поучавал и със силата на молитвата изцерявал болестите им. Баба му Елпидия, леля му Деспина и малката Валта се поселили близо до него. Те подражавали на неговия свят живот, непрекъснато се молели и работели, а получените от работата пари раздавали на бедните. След известно време Деспина се поминала. Влата отишла в девически манастир, но след няколко години и ту се преселила при Господа. Престарялата Елпидия поживяла още малко при своя внук и след това отишла в манастир, където продължила своите благочестиви подвизи. Преподобни Теодор изпращал при нея довежданите при него за ицзеряване девици, а тя ги учела да живеят добродетелен живот. Тя обърнала много жени от греховния им път и ги научила да вървят по пътя Господен. Дълго време преподобни Теодор живял сам. След това дошли при него двама негови ученици, които той постригал в монашество. Под негово ръководство те се молели и се трудели, като помнели думите на Спасителя “Където са двама или трима събрани в Мое име, там съм Аз посред тях”. Чрез трудни подвизи и много лишения преподобният изтощавал тялото си. Благочестивата му баба Елпидия се поминала, а скоро след нейното погребение съобщили на преподобния и за смъртта на майка му, като го викали да получи голямо наследство. Той се помолил за успокоение душата на майка си и отказал да получи оставеното от нея богатство. Бог дал на преподобни Теодор чудотворна и целебна сила. Мнозина от изцерените пожелавали да живеят при него, за да слушат неговите поучения и да следват неговия живот. Така около него се събрали много подвижници и бил основан Сикеотският манастир. Преподобни Теодор написал устав и станал ръководител на братята. Църквата “Св. великомъченик Георги” станала вече тясна за многобройното манастирско братство. Затова те построили нова църква на името на Архистратиг Михаил. От многобройните ученици на преподобни Теодор мнозина по-късно се прославили със своя свят живот. Слухът за подвизите и за чудесата, които извършил преподобни Теодор, се разнесъл надалеч. Той притежавал не само чудотворна сила, но имал и пророчески дар. Когато пълководецът Маврикий се връщал с войските си от Персийската война и минавал през Галатия, преподобни Теодор му предсказал, че скоро ще стане император. Предсказанието се сбъднало. Тогава младият император написал писмо на Теодор, в което молел да го благослови и да се моли за него. Същевременно му предложил да иска от него каквото пожелае. Преподобният не поискал нищо за себе си. Помолил го само да отпуска всяка година жито за бедните и странниците, които идвали в Сикеотския манастир. Когато се поминал епископът в главния град на областта, анкрийският митрополит Павел ръкоположил преподобни Теодор на негово място. С тъга напуснал св. Теодор своя манастир и после често го посещавал, като съжалявал за предишния тих живот. След няколко години преподобният за втори път посетил Йерусалим, като не казвал никому, че е епископ, а пътувал като обикновен монах. Той осъждал себе си, че заради епископския сан оставил монашеския живот и затова решил да не се връща в родината си, а да остане в някой от Палестинските манастири. Отишъл в манастира “Св. Сава” и в определената му килия стоял в безмълвие от Рождество Христово до Пасха. Тогава насън му се явил св. великомъченик Георги и му забранил да напуска епархията си, на която бил необходим. Против желанието си преподобният се покорил и се върнал в своята епископия. Цели единадесет години управлявал той епархията си. В това време го посетил преподобни Антиох от гр. Синофрин, на границата на Византия откъм Индия, изпратен при византийския император Маврикий да моли, по-добре да се охранява градът им срещу варварите. Св. Антиох тогава бил на 100 години; 60 години не вкусил вино и елей, а 30 години не ял нищо минаващо през огън – ни хляб, ни вариво, а само сурово. Той посъветвал св. Теодор да си даде оставката от епископията и да се прибере в манастира си, като продължи своето подвижничество там. След това той свикал клира и народа и помолил да изберат на негово място друг епископ, а него да освободят, за да се върне в Сикеотския манастир. Като не искали да се лишат от любимия си пастир, клирът и народът дълго време не искали да изпълнят неговата молба, но като виждали неговия стремеж към монашески живот, най-после склонили. С радост се завърнал преподобни Теодор в своя манастир и отново се предал на предишните си подвизи и трудове. По-късно два пъти посетил Цариград. При второто посещение предсказал близката смърт на патриарха и бъдещите бедствия на Църквата и държавата. Преподобни Теодор живял до дълбока старост. Преди да умре му се явил св. великомъченик Георги, връчил му жезъл и му заповядал да върви след него на далечен път. Това било указание за близката му смърт. Поминал се след Великден. Неговият ученик Елевсий написал житието му.", "date": "2019.04.22", "title": "Св. преподобни Теодор Сикеот Анастасиополски"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/394787-22-%D0%B0%D0%BF%D1%80%D0%B8%D0%BB,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1378 г. започва строителството на Бастилията.    През 1500 г. португалският мореплавател Педро Кабрал достига Бразилия и я обявява за португалска колония.    През 1529 г. Испания и Португалия подписват в Сарагоса договор за подялба на откритите и неоткрити още територии в източното полукълбо.    През 1838 г. английският кораб „Сириус\" пресича за пръв път Атлантическия океан, използвайки единствено своята парна машина.    През 1876 г. в Панагюрище е осветено въстаническото знаме за Априлското въстание, изработено от Райна Княгиня.    През 1880 г. Владивосток получава статут на град.    През 1913 г. в Атина е подписан предварителен сръбско-гръцки протокол за обща война против България, потвърден чрез официалните тайни договори на 1 май и на 19 май с.г.    През 1915 г. Яне Сандански е убит от засада край Мелник.    През 1969 г. мореплавателят Робин Нокс-Джонстън извършва за 312 дни първото околосветско пътешествие, без да спира на суша.    През 1969 г. в Хюстън (САЩ) е извършена първата трансплантация на човешко око.    През 1970 г. за първи път в САЩ е отбелязан Денят на Земята.    През 1972 г. англичаните Джон Файерфакс и Силвия Кук след 361 дни плаване с гребна лодка пресичат Тихия океан и достигат бреговете на Австралия.    През 1993 г. във Вашингтон е открит музей в памет на жертвите от Холокоста.", "date": "2019.04.22", "title": "22 април, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/394780-%D1%88%D1%83%D0%BC%D0%BD%D0%B8%D1%8F%D1%82-%D1%81%D0%BB%D1%83%D1%87%D0%B0%D0%B9-%D1%81-%D0%BB%D1%8E%D1%82%D0%B2%D0%B8-%D0%BC%D0%B5%D1%81%D1%82%D0%B0%D0%BD-%D0%B8-%D0%BC%D1%8A%D0%BB%D1%87%D0%B0%D0%BD%D0%B8%D0%B5%D1%82%D0%BE-%D0%B7%D0%B0-%D0%BD%D0%B5%D0%B3%D0%BE", "text": "И това се случи – политик уби дете. По непредпазливост. Риск, който виси над всеки, стиснал волана. Дали Лютви Местан е виновен – прокуратурата и съдът ще кажат след заключенията на експертизите.       Върху главата на известния с партийното си номадство (СДС – ДПС – ДОСТ) Лютви Местан се стовари лавина от съчувствие и отрицание. От „С теб сме!“ до „Убиец!“. Темата за фаталния инцидент стана особено гореща и всички я коментират. Но под сурдинка – от страх да не пострадат бизнесите им, да не ги нарочат за врагове, а и да не дърпат дявола за опашката, че „нали на всеки може да случи“.     Лидерът на партия ДОСТ бе задържан за 24 часа в ареста в Кърджали заради катастрофа на международния път за Гърция през ГКПП „Маказа“. Причината – той е управлявал „Фолксваген“, участник в тежкия инцидент от 14 април, при който в сблъсъка с друг автомобил на място загина бебе на 6 месеца, а съпрузи и 9-годишният им син бяха настанени в болница. Убитото момиченце Еджрин чака последния си път в моргата - майката Емине продължава да се лекува в болницата, а бащата Юсеин е постоянно до нея.      Шокираните близки стискат зъби и се готвят за погребение, и никак не им се говори, мъката е огромна, каза кметът на Кирково (откъдето е пострадалото семейство) Шинаси Сюлейман. „Това е четвърти случай на тежък пътен инцидент на същото кръстовище за последните 2 години. Откакто се отвори проходът „Маказа“, трафикът е изключително натоварен и всички преминаващи трябва да са много внимателни“, каза той.     Вечерта на 14 април Местан бе отведен в клетката на ареста в Районното управление на МВР и според закона трябваше да го напусне след денонощие. Още в 10:29 ч. на следващия ден обаче той написа във Фейсбук: „Покрусен съм! Изразявам най-дълбоките си съболезнования към близките.“ и събра стотици коментари, някои в своя подкрепа, други - като убийствени присъди. Според окръжния прокурор Желязко Стефанов политикът не е имал достъп до телефона си по време на задържането му и е бил освободен така, че да има време да се придвижи до прокуратурата до 16 ч., за да бъде привлечен като обвиняем и да получи постановлението за паричната гаранция от 10 000 лева.     На 18 април обаче гаранцията на Местан бе отменена с мотива, че липсват задължителните за случая данни за имущественото му състояние. Отмяната стана след жалба на политика и неговия адвокат. Остана забраната да напуска пределите на страната, отнета му бе шофьорската книжка. Така съвсем за кратко обвиняемият се оказа свободен, без никаква мярка за неотклонение. Същата обаче му бе наложена веднага на следващия ден, „като е съобразена с обществената опасност на престъплението, с доказателствата срещу обвиняемия и с имущественото му положение, за което са събрани доказателства“, съобщиха от прокуратурата. Допълнително бе известено, че той е бил призован за 14 ч. в следствения отдел, но се е явил около 10 ч. „Името на политика измести смъртта на детето“ „Много държа на Местан, симпатизант съм, бях член на ДОСТ, разправят, че съм изключен, сигурно заради критичния ми език“, посочи Зафер Ертюрк, бизнесмен от Момчилград. Според него това е нещастен случай и няма как да утешиш майката на загиналото бебе.  „Ако не беше Лютви Местан, а Лютви Мехмед, примерно, щеше ли да има такъв отзвук, не. Така смъртта на детето е изместена от името на политика“, коментира той. И разсъждава как Местан е влязъл на главния път, преустроил се е в дясната лента по посока Момчилград, „БМВ-то излиза от завоя и явно водачът е отклонил вниманието си,  не е разбрал, че навлиза в лявата лента за Кирково, така той удря фолксвагена отдясно и се обръща отвъд мантинелата“. „Няма начин Лютви да е карал с висока скорост при влизане в път с предимство, той не е екстремен шофьор“, заключава Зафер . Той признава, че и на него му се е налагало да плати парична гаранция. Но след оправдателната присъда не отишъл да си прибере сумата: „Знаех, че все пак и аз имам вина, затова не взех парите“. Според него тези 10 000 лева за свободата на обвиняемия са само „игра на нерви, те не са важни нито за Местан, нито за държавата, те са си негови и ще си ги вземе някога, но забраната да напуска страната е прекалена – той не е мафиот, не е от групата на Наглите, не би се укрил“. Зафер е категоричен, че липсата на ограничителен знак и на видимост е главната причина за инцидента, както и за многото предишни по същия участък.     Защо никой не иска да говори за вина „Покрусен съм, страдам дълбоко, изразявам съболезнования за починалото дете“, заяви Местан пред прокуратурата, след като вече бе привлечен като обвиняем. Той настоя „органите на реда безпристрастно и обективно да извършат всички процесуални действия, да разпитат всички свидетели“ и изрази надежда това не бъде „избирателно“, едва тогава можело „да се постави въпросът за вината и отговорността“. „Единствената ми молба е да не се подвеждате по разположението на моята кола на пътя, която беше напречно на пътя, но тя не е ударена отляво, няма и драскотина. Бях ударен челно, защо отсрещният водач беше в лявото платно, не мога да кажа. Позволих си да коментирам този детайл, защото той формира обществено мнение. Ако бях изскочил на пътя, ударът щеше да е отляво“, толкова каза партийният лидер. Но отказа да коментира вина. „Местан е публична личност, политик. Кажеш ли, че той е прав – забиваш се в очите на ДПС. А тук ДПС коли и беси. Ако кажеш, че той е виновен, пак не става, не можеш да го оправдаеш. Хората се страхуват. Но аз съм 100% сигурен, че Местан ще бъде оправдан“, подчерта съратникът му Зафер. „Ние бяхме на 10-ина метра зад него, той спря, огледа се и навлезе в главния път. Но изведнъж се чу силен трясък и после се издигна облак дим, откъде се появи другата кола, всичко стана за секунди. Не оправдавам г-н Местан, но тази несъобразена скорост е причината за инцидента“, коментира Мустафа Шахин пред Нова тв в деня на катастрофата. Доста по-късно се разбра, че той е общинският лидер на структурата на ДОСТ в Кърджали. След това изявление пред камерата обаче Шахин твърдо отказа да говори повече: „Г-н Местан не разрешава“, каза той след разговор с партийния си началник. Самият Лютви Местан отказа контакт и избра мълчанието. Вилдан Байрямова      ", "date": "2019.04.22", "title": "Шумният случай с Лютви Местан - и мълчанието за него"}
{"url": "http://www.classa.bg/%D1%81%D0%B2%D1%8F%D1%82/item/394781-%D0%BA%D1%8A%D1%80%D0%B2%D0%B0%D0%B2%D0%B8-%D0%B0%D1%82%D0%B5%D0%BD%D1%82%D0%B0%D1%82%D0%B8-%D0%B2-%D1%88%D1%80%D0%B8-%D0%BB%D0%B0%D0%BD%D0%BA%D0%B0", "text": "След шестте бомбени взрива в католически църкви и хотели в Шри Ланка - с междувременно близо 200 убити и стотици ранени хора - в столицата Коломбо са последвали още две експлозии -  в хотел и в едно предградие.         Поредица експлозии в столицата Коломбо и на други места в Шри Ланка разтърсиха страната навръх католическия Великден. След първите шест бомбени взрива в католически църкви и в три луксозни хотела, които убиха 180 души и раниха най-малко 400 други, в столицата са последвали още две експлози - в един хотел и в Дехивала, най-голямото предградие в Коломбо. Според властите в Шри Ланка, взривовете в две от църквите са били извършени от атентатори самоубийци по време на великденските служби, когато църквите са били препълнени с хора.     Според Ройтерс, само в една от църквите, намираща се в град Котахена, северно от столицата Коломбо, са загинали повече от 50 души. Кадри показват тела, повалени на земята, кръв и разрушен покрив. Най-малко 25 души са загинали при атака срещу църква в град Батикалоа в Източната провинция.  Атакуваните църкви са в три различни града - \"Св. Антоний\" в столицата, \"Св. Себастиан\" в Катувапития, на 30 км северно от Коломбо и \"Цион\" в Батикалоа, 250 км източно от столицата. Експлозията в Коломбо е била първата, другите са последвали след около половин час. Засегнатите от нападенията хотели са \"Шангри-Ла\", \"Кингсбъри\" и \"Синамон Гранд\".      Сред засегнатите има десетки чужденци. Според съобщение на българското Министерство на външните работи, няма данни сред тях или сред пострадалите да са български граждани.   Данните за загиналите и ранените са разнопосочни, болниците са пълни, все още цари хаос. Президентът призова жителите да не се поддават на слухове. Според местни издания, утре училищата в цялата страна ще останат затворени. Експлозиите станаха, докато католическият свят празнува Възкресение Христово.  Съвпадението на взривовете на няколко места почти по едно и също време прави достоверно предположението, че те са умишлено предизвикани. До този момент никоя групировка не е поела отговорност за кръвопролитните нападения. До 2009 г. Шри Ланка в продължение на десетилетия воюва срещу тамилските сепаратисти и по време на тази война бомбените взривове в столицата са нещо обичайно.      Междувременно агенция \"Франс прес\" съобщи, че преди 10 дни шефът на полицията е предупредил за очаквани самоубийствени атаки в \"известни църкви\". От чужда разузнавателна служба е постъпила информация, че терористичната група \"Таухид джаамат\" (организация на ислямисти, свързана с оскверняване на будистки статуи) готви атентати в страната.  ", "date": "2019.04.22", "title": "Кървави атентати в Шри Ланка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394775-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-22-%D0%B0%D0%BF%D1%80%D0%B8%D0%BB", "text": "ОВЕН ( 21 март - 20 април ) Възможни са непредвидими събития в живота. Промените ще бъдат толкова сериозни, че ще повярвате в чудеса. Ако преди сте давали пари с невероятна щедрост, днес те ще се върнат към вас в удвоено количество. Само не продължавайте да се държите безразсъдно, ако се намирате в трудно финансово положение. Може да планирате ремонт. ТЕЛЕЦ ( 21 април - 21 май )  Очаква ви спокоен и положителен ден. В работата е необходимо да действате, съвместно с колегите. Въздържайте се от нововъведения и внимавайте какви идеи споделяте с другите. Шефовете ще оценят това, което преди не сте били готови, да изпълнявате с голям ентусиазъм. Очакват се промени в любовта. БЛИЗНАЦИ ( 22 май - 21 Юни ) Препоръчително е да бъдете, по-лоялни и меки в отношенията си с другите. Дори ако новите ви познати ви шокират, не ги отблъсквайте. Кариерата е спряла на едно място, но творческите проекти ще напреднат значително. Чудесен ден за пътуване, работа на вилита и в екип. Финансовото положение, ще е стабилно.   РАК ( 22 юни - 23 юли ) Може свободно да планирате покупки, да изплащате кредити и да връщате стари дългове. Кармично, вие сте готови за всичко, което ще донесе положителни резултати. Но в сферата на любовта внимавайте. Ако се опитвате да заблудите човек, с когото някога сте се срещали, ответната реакция от негова страна, ще бъде много неприятна. ЛЪВ ( 24 юли - 23 август ) Препоръчва се да бъдете по-самоуверени и енергични, ако въпросът засяга ежедневните проблеми. Няма нужда да губите време за дреболии, особено ако имате достатъчно пари в наличност. Емоционален стрес, е възможен в любовта, затова се откажете от срещи и изясняване на отношенията. Пристъпите на депресия и апатия, може да предизвикат разрушителни привички. ДЕВА ( 24-ти август - 23 септември ) Трябва да се отвлечете от всичко, трудно и ненужно. Ако е възможно, починете си сред природата или със семейството. Днес активността и натоварването, са противопоказни. Всичко това може да навреди както на здравето, така и на социалния ви статус. Идеите, които ви хрумнат през месеца, ще се реализират успешно. ВЕЗНИ( 24 септември - 23 октомври) Днес е добре да редувате работата с почивка, за да не навредите на здравето си. Бъдете внимателни с подписването на документи, ако управлявате бизнес и се опитвате да направите пробив. Финансово проспериращ ден, но се откажете от ненужни инвестиции и амбиции. Възможен е конфликт с близките, ако не изпълните задълженията си. СКОРПИОН ( 24 октомври - 22 Ноември ) Възможно е вашите желания да се увеличат. Но точно тук ще се сблъскате с пречки - загуби, проблеми и дори раздели. За да стабилизирате ситуацията с парите, трябва да обърнете внимание на малките разходи. Вероятни са проблеми на стомашно-чревния тракт и кръвоносните съдове, затова спазвайте хранителен режим и не се претоварвайте. Вечерта е идеална за пътуване.   СТРЕЛЕЦ ( 23 Ноември - 21 Декември ) Възможни са изгодни сделки и подобряване на финансовото положение. Ако участвате в преговори, сдържайте ентусиазма си, действайте стратегически и не потъвайте в дълбок самоанализ. В любовта е необходима такава себеотдаденост, че избраникът искрено да повярва във вашите чувства. Разбира се, не трябва да жертвате себе си, но не забравяйте и за романтиката. КОЗИРОГ (22 Декември - 20 януари ) Днес ще бъдете зарити с работа и нови проекти. Ще се наложи да се справяте дори с това, което малко ви касае. Основното е да не се сривате емоционално, така успехът ще бъде на ваша страна. Откажете се от заседналия начин на живот, движете се повече и не се поддавайте на депресията. Вечерта чакайте неочаквани и големи печалби.  ВОДОЛЕЙ ( 21 януари -  19  февруари ) Трябва да вземете инициативата в свои ръце, за да не пропуснете многото идващи към вас, възможности за кариера. Има шанс да получите друго образование, ако подадете документи в образователна институция. Не се страхувайте от промяната, тя е за по-добро. В семейния живот ще трябва да преразгледате позициите си, но не драматично. Може да започнете ремонт в дома или да актуализирате интериора.   РИБИ ( 20 февруари - 20 март ) Ще искате да направите промени не само в работата, но и в начина си на живот. Затова е добре да посетите салон за красота, както и да отидете на пазаруване. Отличен ден за нови запознанства от романтичен характер. Днес ще сте невероятно очарователни, така че не се страхувайте, че ще се покажете в лоша светлина. Пътуване сред природата, ще ви зареди с енергия и позитив.", "date": "2019.04.22", "title": "Дневен хороскоп 22 април"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394772-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D1%82%D1%80%D0%B5%D1%82%D0%B8%D1%8F-%D1%80%D0%B0%D0%B9%D1%85-%D0%BA%D0%B0%D1%82%D0%BE-%D0%B4%D0%B5%D1%86%D0%B0", "text": "Снимки от детството на германския диктатор Адолф Хитлер и неговото обкръжение бяха публикувани по случай 130-та годишнина от рождението на Фюрера, съобщава „Дейли Мейл\".  Хитлер е роден на 20 април 1899 година.        Твърди се, че като дете много обичал да пее в църковния хор в австрийския град, където живеел, а по едно време имал желание да стане свещеник. Снимките показват не само Хитлер като дете, но и хората, стоящи редом с него начело на Третия райх в най-мрачната епоха от човешката история. Като бебе Хитлер бил закръглен, с пухкаво лице – нищо общо с портретите му години по-късно, където е изобразяван със строг поглед и остри черти.      Публикувани са снимки на Херман Гьоринг от 1907 година, когато едва на 14 години е бил млад военен кадет. Като близък съратник на Хитлер след идването на националсоциалистите на власт застава на ръководни постове в армията, в държавния и партиен апарат. Ръководител на военновъздушните сили на Райха - Луфтвафе. Той е единственият носител на ранга Райхсмаршал      Сред най-доверените хора на Фюрера е и Йозеф Гьоблес, който въпреки че през 1910 година позира за снимка като невинно 12-годишно момче, се превръща в ръководител на най-зловещата пропагандна машина, която светът е виждал. Той е министър на пропагандата и просвещението на Нацистка Германия в периода 1933 – 1945.      Хайнрих Химлер сякаш не се е променил много от времето, когато се снима през 1910 година до времето, когато става вторият най-влиятелен човек в Третия райх и командир на СС. През 1934 година става шеф на Гестапо. И на двете снимки е с очила и почти невинно детско лице.      Друго миловидно дете, което след години ще бъде обесено за престъпления срещу човечеството след процеса в Нюрмберг, е Йоаким фон Рибентроп. Той е външен министър на Третия райх и съветник на Адолф Хитлер по външната политика.      Усмихната е снимката от 1909 година на Мартин Борман. Постепенно той се изкачва в йерархията и през 1943 година е личен секретар на Хитлер. В края на април 1945 година се намира в бункера на райхсканцеларията заедно с Хитлер. След самоубийството на Хитлер и Гьобелс изчезва. През 1972 г. в Берлин при полагане на подземни кабели край гарата „Лертер банхоф\" са открити два скелета, които са идентифицирани като останките на Борман и на Лудвиг Щумпфегер. Те са се самоубили, потвърждение на което са сдъвкани ампули с цианкалий.  ", "date": "2019.04.22", "title": "Лидерите на Третия райх като деца"}
{"url": "http://www.classa.bg/%D1%81%D0%B2%D1%8F%D1%82/item/394776-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D0%B7%D0%B5%D0%BB%D0%B5%D0%BD%D1%81%D0%BA%D0%B8-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%83%D0%BA%D1%80%D0%B0%D0%B9%D0%BD%D0%B0", "text": "Комикът Владимир Зеленский печели с категорична преднина президентските избори в Украйна. Според данните от екзитполовете за Зеленски са гласували между 70 и 74% от гласоподавателите, докато за неговия опонент и настоящ държавен глава Петро Порошенко гласа си са дали 25-30%, съобщават местните медии. На втория тур на изборите до урните са отишли повече хора спрямо първия. Порошенко призна поражението си официално и поздрави Зеленски, но посочи, че няма да напуска политиката. За той призова своите поддръжници да не се отчайват и да продължат борбата. \"Напускам поста президент на страната следващия месец. Така реши мнозинството украинци, приемам това решение\", каза Порошенко и допълни, че новият президент ще има силна опозиция. От своя страна победителят в гласуването Зеленский благодари за подкрепата. Той се обърна и към своите противници, на които обеща, че ги е чул. \"Направихме това заедно. Обещавам, че никога няма да ви разочаровам. И тъй като още не съм президент, говоря само като украинец: Нека целият бивш Съветски съюз ни погледне и види, че всичко е възможно\", заяви той пред журналистите. Като основни приоритети за управлението си той посочи войната и корупцията. Още в кампанията си комикът обеща референдуми за влизането на Украйна в НАТО и Европейския съюз (ЕС). Зеленский също така изтъква, че добрите контакти с Русия са важен приоритет като в свои изказвания е заявявал, че е възможно да се срещне с руския президент Владимир Путин, ако бъде избран, за да търси решение на конфликта в Източната част на страната.    ", "date": "2019.04.22", "title": "Категорична победа за Зеленски на изборите в Украйна"}
{"url": "http://www.classa.bg/%D1%81%D0%B2%D1%8F%D1%82/item/394777-%E2%80%9E%D1%85%D0%B8%D0%B1%D1%80%D0%B8%D0%B4%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0%E2%80%9C-%D0%BA%D0%B0%D1%82%D0%BE-%D1%81%D0%B5%D0%BC%D0%B0%D0%BD%D1%82%D0%B8%D1%87%D0%B5%D0%BD-%D0%BB%D0%BE%D0%BA%D1%83%D0%BC", "text": "Светът периодически живее в епохи, които могат да се охарактеризират с една дума. Преди половин век живеехме във времето на зората на компютъра. Тогава PC-то и неговия старши брат гастролираха често в риториката на политиците. Думата „Правец“ и IBM имаха магическо влияние. Както казваше Цола Драгойчева: „Ако имаме даден проблем, го даваме за решение на компютъра и… готово.“ Тук е по-важно да обърнем внимание, че от средата на миналия век технологичното развитие започна все по-често да определя политиките, тактиките и стратегиите на държавите. Особено появата на изкуствения интелект. След промените през 1989 г. в обръщение бе вкарано понятието „геополитика“. Също магическа дума. Имената на Питър Тейлър, Халфорд Макиндер, Карл Хаусхофер, Збигнев Бжежински, Хенри Кисинджър, Алфред Махеан, Александър Дугин, Андрей Снесарев и други бяха произнасяни с благоговение. По-необразованите политици след като не можеха да отговорят на журналистически въпрос, касаещ международните отношения, присвиваха замислено очи и споделяха „доверително“ пред публиката: „Отговорът на въпроса се крие в геополитическото противопоставяне“. Въобще епитетът „геополитически“ сваляше всякакви неудобни въпроси, показваше и показва „начетеност“ на интервюирания пред публиката.     От известно време живеем в епохата на fake news и hybrid warfare. И отново технологичното развитие на създаваните абразивни технологии за поразяване на държави-жертви създаде семантичния локум „хибридна война“. Който се превърна в пропагандна щампа. И в политическия паноптикум се появиха изявени политици „хибридчици“. У нас заслужил борец-хибридчик срещу руската хибридна война е безспорно Росен Плевнелиев. Искрено се съмнявам, че той знае за какво говори, но го прави от телевизионния екран с вид на пластмасов мъдрец. Въобще абсолютна мостра на „хибридната глупост“. Това, че Росен Плевнелиев се занимава яростно с „екстензия на захарно-амилазния гел“ (тоест разтягане на локума) е очевидно. Но какво е „хибридна война“? Тя представлява една огромна жива мъглявина, която е обвила класическото понятие „война“.  „Хибридната война“ има различни измерения: политическо, дипломатическо, икономическо, влияние чрез масовата медийна пропаганда и  fake news , информационно-психологическа агресия, външно овладяване на образованието, кибератаки, съдебни преследвания  ( селектирани и легендирани като борба с корупцията ) , намеса в чужд електорален процес, външна антиселекция на управляващия елит  ( неговата тотална деинтелектуализация ) , „цветни революции“, икономически санкции, терористични атаки под „чужд флаг“, държавни преврати, замразяване на банкови авоари, снабдяване с оръжие на  proxy  формирования, корумпиране на елита на държавата-жертва и други . Изброената палитра от средства за водене на „хибридна война“ може да бъде ефективна само ако държавата-аресор притежава мощни конвенционални и ядрени оръжия.     През 2001 г. бе обявена война на глобалния тероризъм с ислямистка окраска. На практика чрез благородния призив се легендира и легитимира новата глобална стратегия на либералния глобализъм, който както е известно обслужва транснационалния финансов капитал. Днес светът навлезе в период на драматични мутации. Старият световен ред се руши, а новият не е изграден. Но се очертават неговите контури. Срещу либералните глобалисти се сражават консерваторите. Светът се парцелира и се глобализира регионално. Преди време по този повод се появи призивът „Мисли глобално, действай локално“. Стартира процесът на глокализация, който се ускори с появата на Доналд Тръмп в Белия дом. Терминът „глокализация“ води своето начало от японската дума dochakuka, която в превод означава „да правиш нещо по туземен начин“. По-ясно казано, синтез между глобално и локално.  Светът е в период, когато глобалните фактори „си ограждат своята територия“ при предстоящото парцелиране на света . Това се наблюдава съвсем ясно по отношение на трите свръхдържави: САЩ, Китай и Русия. Целите на Москва, Пекин и Вашингтон до голяма степен са ясни. Китай фиксира своите интереси с инициативата „Един пояс- един път“. Това е глокализация по китайски. Вашингтон посочи като начало Северна и Южна Америка като свое ловно поле. Това са над 1 милиард жители и територии, които са абсолютно самодостатъчни. САЩ няма да отстъпят Австралия и донякъде Тайван. Москва има аспирации към постсъветското пространство. Но към този момент Русия е все още тежко поразена от „хибридната война“, която водят срещу нея либералните глобалисти.  На Кремъл е необходима вътрешна победа срещу либералите и едва след това да погледне през „хибриден поглед“ постсъветското пространство . Пораженията на руснаците в Украйна и на Балканите показват, че те са още далеч от възможностите, които имаше СССР в този план. Що се касае до Европа и ЕС, то все още за тях няма съвсем ясно очертана перспектива.  За да оцелее Стара Европа, трябва да се обедини около френско-германското ядро, което ще има регионални претенции към Югоизточна Европа.  Източноевропейците в този момент са ловно поле, в което кръстосват тримата най-големи „ловджии“ и множество други по-малки „бракониери“ в лицето на Турция, Саудитска Арабия, Великобритания и други. Но има опасност Старият континент да бъде „удавен“ окончателно от човешките маси нахлуващи от Азия и Африка. Светът е пред ново Ялтенско споразумение и нова Бретънудска система. Това е неизбежно, защото либералният глобализъм е все още много мощен, но е с изчерпани ресурси и не разполага повече с опция за развитие. Предполагам, че и постоянният състав на Съвета за сигурност на ООН ще се промени. В него ще намерят място тези държави, които ще имат най-много заслуги за унищожаването на либералния глобализъм. Още отсега е ясно, че последователите на Доналд Тръмп ще имат запазено място в новия Съвет за сигурност на ООН. Това, дали ще има нов Нюрнбергски процес срещу либералните глобалисти, не е сигурно, но е вероятно. За сплотяване на редиците на застаряващата организация НАТО, която скоро навърши 70 години, в употреба бе пусната идеологическата щампа „хибридна война“. Присъединяването през 2014 г. на Крим към Руската федерация бе отличен повод за това, но не и причина. Вече 4-5 години „хибридната война“ служи за мощен лост за сериозно реангажиране на страните-членки на Североатлантическия съюз. И за извеждане на преден план на колективната отбрана. Така както бе по време на Студената война. От друга страна, постоянното шумно highly likely „идентифициране“ на руската хибридна война по света е отражение на появилите се немалко вътрешни проблеми на НАТО. Колкото повече се раздува „руската хибридна заплаха“, толкова повече се увеличава опасността от семантично срутване на понятието. САЩ използват  „руската хибридна война“, за да се сражават самоотвержено с бюджетните проблеми и конфликти в НАТО. И да се справят с дезаангажирането през 90-те години на съюзниците като резултат от „дивидентите от мира“ по времето на Борис Елцин. Накратко, „хибридната война“ може да се каже, че е копеле на „глобалната война с тероризма“. Водената днес „хибридна война“ свидетелства, че се наблюдава само еволюция на характера на войната, но по никакъв начин не е налице промяна на нейната природа. Ерго, нищо ново под слънцето! Трябва да се обърне внимание на един много важен момент в семантичното разширяване на понятието „хибридна война“. В историята на конфликтите винаги е съществувала комбинация между регулярните и нерегулярните сили. След Втората световна война технологичният напредък даде много мощен тласък на инструментите за водене на война извън класическите въоръжени сили. Извън употребата на пехота, самолети, танкове и военни кораби. Възможностите за бърза трансформация, за бързо преливане на регулярните сили в нерегулярни и обратното, даде основание на френската експертка Алин Льобьоф да въведе понятието „течни конфликти“. Трябва да се отбележи, че днес наблюдаваме активно участие в „хибридната война“ както на държавни актьори, така и на недържавни. Регистрира се преливане от едната форма в другата и обратно.  Естествено, гъвкавият транснационален финансов капитал още от времето на Троцки винаги е действал през десуверенизирани до определена степен държави и неправителствени структури . Публична тайна е, че повечето режими в Латинска Америка са инсталирани на власт от американската корпорация United Fruit Company. Или, че Дилма Русеф бе свалена от власт чрез „хибридна война“, тъй като Boeing Company си постави за цел да купи бразилската компания Embraer, която произвежда известните в България теснофюзелажни самолети от серията Embraer E-Jet family. В действителност армията от НПО-та, които се финансират от чужбина, на територията на дадена страна могат да се разглеждат като чужд „окупационен корпус“. Поддържането на платено от чужбина „гражданско общество“ също може да се погледне като чужд спецназ.  Най-често като острие на чуждите окупационни сили служат футболните запалянковци, които лесно се манипулират чрез агенти за влияние. На принципа на отрядите „Бейтар“, които воюват срещу англичаните през 40-те години на миналия век. Подобна функция могат да изпълняват и „псевдопатриотични паравоенни формирования“, които се управляват от център разположен в чужбина. Да не говорим за целогодишния бал на селектираните чужди агенти за влияние внедрени във всички ключови звена на държавата-жертва. Много важно! „Хибридната война“ може да се води срещу врагове, противници, съюзници и неутрални държави. Постоянно се разработват нови абразивни технологии, които внасят хаос в нарочените страни-жертви. Нововъведенията обогатяват мъглявината около „хибридната война“. Новите технологии за манипулиране на човешкото съзнание остават скрити за световното обществено мнение. Наследниците на Тавистокския институт не правят публични конференции. Академичните издания не публикуват информация за постижения в областта на промиването на мозъци. Затова пък академичната общност непрестанно съобщава за нови определения, схеми и класификации на различните видове „хибридни войни“, които не дават никаква сериозна информация по темата. По време на Студената война и блоковото противопоставяне срещу дадена държава действаха идентифицирани агресивности. Заплахите бяха ясни и фиксирани.  Днес в епохата на „хибридните войни“ същата тази държава се сблъсква с неидентифицирани агресивности .  Управляващите се изправят пред проблема за определяне на абразивната агресия, която подкопава държавните институции и механизми, в резултат на което държавата се хаотизира . Капацитетът и уменията на класическите специални служби не са достатъчни тази задача да бъде решена. Необходими са експерти с друг професионален профил. Няма кой да ни научи на най-новите абразивни технологии, които ползват глобалните фактори, та бил той и „стратегически съюзник“. Това, че България е обект на мощна „хибридна война“, е факт. „Жертвите“ са чудовищни. Демографските щети за нашата страна са драматични. На второ място в света сме по демографски спад. От население над 9 милиона стигнахме под 7 милиона.  Най-големи щети на държавата ни нанася систематична антиселекция на българския управляващ елит, манипулирана от външни фактори. Перманентното дебилизиране на българските елити е фатално за нашата нация.   Автор: Боян Чуков  Източник:   ", "date": "2019.04.22", "title": "„Хибридната война“ като семантичен локум"}
{"url": "http://www.classa.bg/%D1%81%D0%B2%D1%8F%D1%82/item/394778-%D0%BF%D0%BE%D0%B4%D0%B4%D1%80%D1%8A%D0%B6%D0%BA%D0%B0%D1%82%D0%B0-%D0%BA%D1%8A%D0%BC-%D1%82%D1%80%D1%8A%D0%BC%D0%BF-%D0%B2-%D1%81%D0%B0%D1%89-%D1%81%D0%BF%D0%B0%D0%B4%D0%BD%D0%B0-%D0%B4%D0%BE-%D0%BC%D0%B8%D0%BD%D0%B8%D0%BC%D1%83%D0%BC%D0%B0-%D0%B7%D0%B0-2019-%D0%B3%D0%BE%D0%B4%D0%B8%D0%BD%D0%B0", "text": "След публикуването на редактирания доклад на специалния прокурор на САЩ за „руския случай” Робърт Мюлер, подкрепата на президента Доналд Тръмп сред американците е спаднала до минимума си за 2019 г., според проучване на „Ройтерс” и „Ипсос”. От 15 април подкрепата на Тръмп е спаднала от 40% на 37%. Спадът започна след като на 24 март американският министър на правосъдието Уилям Бър публикува обобщение на разследването. Тогава подкрепата на Тръмп е била 43%. В проучването участват 1000 граждани на САЩ. 924 от тях вече са прочели доклада, въпреки че документът е публикуван в същия ден. Ройтерс съобщава, че половината от респондентите обвиняват Тръмп или неговото обкръжение за „сътрудничеството” с Москва в името на спечелването на изборите, 58% за опитите да осуети разследването на Мюлер. 40% призовават за импийчмънт, 42% са против подобна стъпка. На 18 април в САЩ публикуваха редактирана версия на доклада за „руската намеса”.   Превод: В.Сергеев ", "date": "2019.04.22", "title": "Поддръжката към Тръмп в САЩ спадна до минимума за 2019 година"}
{"url": "http://www.classa.bg/%D1%81%D0%B2%D1%8F%D1%82/item/394779-%D0%B1%D0%B8%D0%B2%D1%88-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D0%B8-%D1%81%D1%80%D0%B5%D1%89%D1%83-%D1%86%D0%B5%D0%BB%D0%B8%D1%8F-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B5%D0%BB%D0%B8%D1%82", "text": "39-тият президента на САЩ Джими Картър излезе със заявление, което мнозина могат да приемат като крайно антиамериканско. Той назова Съединените Щати „най-войнствената страна в света”. Доколко обосновано е такова твърдение, как то е свързано с колосалните успехи на Китай и какво мисли Картър за Русия и Украйна. По време на традиционната си реч на неделната баптистка служба в своя роден град Плейнс в щата Джорджия, 94-годишният Джими Картър разказа за скорошния си разговор с президента Доналд Тръмп за Китай. Тръмп по време на този разговор е изразил своите притеснения от растящата икономика на Китай „изпреварващ Америка”.     Картър, който нормализира отношенията между Вашингтон и Пекин през 1979 година (с което в много отношения залага основата за победата на САЩ в Студената война), отбелязва в отговор, че значителна част от успехите на Китай са заложени в неговата мирна външна политика. След това Картър нарече САЩ „най-войнствената страна в световната история”. Според него това е станало резултат от „налагането на нашите американски принципи на другите страни”. „Вие знаете ли колко пъти от 1979 година насам Китай воюва с когото и да е?”, пита Картър аудиторията си – „Нито веднъж, а ние през цялото време воюваме”. Това е вярна забележка. Последният голям конфликт с участието на китайските военни се случва през 1979 година, когато Народноосвободителната армия на Китай води бойни действия срещу виетнамските въоръжени сили. След това между двете страни са фиксирани единствено локални гранични и военноморски сблъсъци. Картър отбелязва, че за 242-те години от своето съществуване САЩ се намират в мир едва 16 години. А ако вземем предвид всички войни, военни нападения, окупации на чужди територии, то в историята на САЩ общо е имало пет години мир – 1976 година – последната от управлението на Джералд Форд и 1977-1980 година – цялото време на президентството на Картър (ако не взимаме предвид провалената операция „Орлов нокът” за евакуацията на 53-те заложници в посолството на САЩ в Техеран. Картър също отбеляза, че мирната позиция на Китай способства неговия икономически ръст. „Колко мили високоскоростни железници има в САЩ?”, пита бившият президент. „В Китай са построени 18 хил. мили (29 хил. км), докато ние изхарчихме три трилиона долара за военни разходи”. Отбелязваме, че съгласно изследване, проведено през ноември 2018 година от Института за международни и обществени отношения „Уотсън” към университета „Браун”, от 2001 година САЩ са изразходвали 5,9 трилиона долара за воденето на войни в Ирак, Сирия, Афганистан, Пакистан и други страни”. „Това е повече отколкото можете да си представите”, подчерта Картър. „Китай не е изхарчил напразно  и един цент за война и затова е преди нас. Почти във всички отношения. Мисля, че разликата е там, че ако вземете три трилиона долара и ги вложите в американската инфраструктура, то вероятно ще ви останат още два трилиона долара. Щяхме да имаме високоскоростни железници. Щяхме да имаме мостове, които да не се срутват, както и пътища, които да се поддържат както трябва. Нашата система на образование щеше да бъде същата, като да кажем в Южна Корея или Хонконг”. Картър, лауреат за Нобелова награда за мир и член на клуба „Старейшини” (където влизат като правило бивши световни лидери), може да си позволи да изказва гледна точка, коренно отличаваща се от традиционните за американската политическа система. Например, преди няколко години Джими Картър с горчивина отбеляза, че САЩ повече не са демокрация, а са се превърнали в типична олигархия. Докато в САЩ е широко разпространено убеждението, че страната почти винаги води война по благородни цели и в „защита на свободата”, световното обществено мнение и факти рисуват съвършено различна картина. Повечето жители на другите страни, питани в хода на социологическо проучване на „Галъп” през 2013 година, охарактеризира Съединените щати като най-голямата заплаха на света. Допитване на Pew Research Center, проведено през 2017 година, показва, че рекордно количество хора, допитани в 30 страни, разглеждат мощта и влиянието на САЩ като „основната заплаха” за сигурността на света. Предвид дългогодишния навик на американците да бомбардират, нахлуват, месят се в изборите и се опитват да свалят правителствата в суверенните държави, подобни резултати от социологическите проучвания не трябва да ни изненадват. Картър неведнъж е подкрепял Русия по много проблеми от международния дневен ред. В частност, през 2014 година той не само нарича обединението на Крим „неизбежно”, но и подчертава, че това събитие отговаря на желанието на преобладаващото мнозинство от населението на полуострова. Картър се обяви също така против засилването на американските санкции по отношение на Русия, бидейки уверен, че „Путин няма намерение да използва военна сила в Източна Украйна”. Въпреки публичния отказ на администрацията на Обама да си сътрудничи с Русия в сирийската криза, есента на 2015 година Картър предаде на руското посолство във Вашингтон карта на сирийските позиции на терористите от „Ислямска държава”. Те са подготвени от международния Център „Картър”, неправителствена организация, занимаваща се със защитата на човешките права. Коментирайки този епизод по своето поредно публично изказване, бившият президент добави на фона на смеха в залата: „Така в бъдеще, ако Русия бомбардира не този, когото трябва, да знаете, че не Путин е виновен, а аз”. Джими Картър е един от малкото живи сега американски политици от старата генерация, които отлично разбират нуждата от нормализация на двустранните отношения между великите държави.   Превод: В.Сергеев  ", "date": "2019.04.22", "title": "Бивш американски президент се изправи срещу целия американски елит"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394773-%D1%86%D0%B8%D1%86%D0%BE%D1%80%D0%B5%D1%81%D1%82%D0%B0-%D0%BC%D0%B0%D0%B4%D0%B0%D0%BC%D0%B0-%D0%BE%D0%B1%D0%B2%D0%B8%D0%BD%D0%B8", "text": "Парагвайският модел Мирта Соса обвини футболната звезда Алексис Санчес в сексуален тормоз. Тя разказа през местното издание „Кроника“ за съвместните си преживявания с играча на Манчестър Юнайтед. „Писа ми в „Инстаграм“ и след това поиска телефонния ми номер. Започнахме да си пишем, имахме видео разговори и станахме доста близки. Толкова, че повярвах на лъжите му“, разкри Мирта.     „Лично не сме се виждали. Пращаше ми билети, за да отида при него. Аз не исках и тогава започна телефонен тормоз. Звънеше, държеше се като ревнивец. Плачеше от другата страна на телефона, дори се тръшкаше по земята. След това започна да звъни на мои приятели и близки. Чувствам се психологически срината и опустошена“, допълни едрогърдата моделка.                ", "date": "2019.04.22", "title": "Цицореста мадама обвини..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/394771-%D0%B0%D0%BD%D0%B4%D0%B6%D0%B5%D0%BB%D0%B8%D0%BD%D0%B0-%D1%81-%D0%BF%D0%BE%D1%80%D0%BD%D0%BE%D1%82%D0%BE", "text": "Анджелина Атанасова, която преди време пусна порно клипове с бившия си приятел Йордан, отново развъртя грозен скандал в социалните мрежи. Тя качи снимка на бившия си, на която той е в Сингапур и написа: \"Майка ти и баща ти знаят ли за колко пари си даваш задника от дестинацията на снимката?\"     Под снимката допълва: \"А знаят ли жените как живя на мой гръб толкова време и как те извадих от общежитието, ти си нищо комплексирано пе**лче\". Ангелина, както е истинското й име, и Йордан преживяха бурна връзка с много събирания и раздели и неведнъж се обиждаха в социалните мрежи. В едно от страстните им завръщания, миската дори качи порно клипове в профила си в инстаграм. Тя обясни, че клиповете са изтекли в следствие на хакерска атака, но доста малко хора повярваха на това и я обвиниха, че си прави пиар с тях. Този път скандала им провокира редица коментари, които плеймейтката си качи в профила си в Instagram. Повечето й последователи били убедени, че Йордан е продавал тялото си срещу луксозни преживявания, а други просто не разбират как толкова време се е занимавала с него.", "date": "2019.04.22", "title": "Анджелина с порното..."}
