{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/383059-%D1%82%D1%83%D1%80%D1%86%D0%B8%D1%8F-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%BE-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE-%D0%BD%D0%B0-%D1%81-400", "text": "Турция е предложила на Русия съвместно производство на антибалистични ракетни системи С-500, съобщи турският президент Реджеп Тайип Ердоган, затвърждавайки намеренията на Турция да се сдобие с руски системи въпреки възраженията на САЩ, информира „Хюриет дейли нюз\". „Освен това (освен системите С-400) направих предложение на Русия за съвместно производство на С-500\", заяви президентът в излъчено по телевизията интервю. Комплексите С-500 все още се разработват и се очаква да бъдат дислоцирани към 2020 г. като добавка към вече съществуващите С-400, но с по-голям обсег на действие, отбелязва изданието. Турция ще получи първите комплекси С-400 към юли 2019 г. В отговор на възраженията на някои страни срещу придобиването от Турция на системи С-400, Ердоган напомни, че и Гърция, друга членка на НАТО, има по-ранна версия на руските ракетни системи – С-300 – на своя територия. „Гърция има С-300. На тях не казвате нищо, макар че имат С-300. Такива системи са разположени също в Сирия, извън НАТО, а вие не казвате нищо. Но когато става въпрос за Турция, е трудно да се разбере\", заяви Ердоган. „Освен това ние ще започнем съвместно производство (с Русия) на втория и третия етап (на С-400)\", каза още президентът.", "date": "2018.06.15", "title": "Турция предлага на Русия съвместно производство на С 400"}
{"url": "http://www.classa.bg/%D1%81%D0%B2%D1%8F%D1%82/item/383058-%D1%83%D1%87%D0%B5%D0%BD%D0%B8%D1%82%D0%B5-%D0%BE%D0%BF%D1%80%D0%B5%D0%B4%D0%B5%D0%BB%D1%8F%D1%82-%D0%BE%D0%B1%D1%80%D0%B0%D0%B7%D0%B0-%D0%BD%D0%B0-%D0%B2%D1%81%D0%B5%D0%BC%D0%BE%D0%B3%D1%8A%D1%89%D0%B8%D1%8F", "text": "Малко над 70% от американците се идентифицират като християни, но начинът, по който те си представят Божия облик, варира в зависимост от тяхната демография и политика, според проучване, проведено от екип от психолози в университета в Северна Каролина САЩ и публикувано в научното списание PLOS One.   В изследването \"Божиите лица в САЩ: разкриване на религиозното разнообразие между хората и политиката\", изследователите стигат до извода, че американските християни нямат универсална визия за Божието лице.   Експертите посочват \"нашите открития предполагат, че може да няма само един отговор на всички вярващи, дори в рамките на една и съща религия\". Когато вярващите мислят за Бога, възприема един образ, който \"се адаптира към техните нужди и изглежда като тях.\"   На 511 американци са били показани случайни двойки лица, за да изберат кое в по-голяма степен напомня представата за Бог и, чрез комбиниране на всички избори, е генериран образа на бял мъж, млад, с къса коса.   По политическа тенденция, либералите имат образ на Бог \"относително по-женствен, афро-американски и любящ\", отколкото консерваторите, които го възприемат като \"по-стар, по-умен и по-могъщ\".   Тези разлики показват, че вижданията за Бог \"се определят от мотивацията на групата и когнитивни изкривявания\": \"Дори и хората от една и съща националност и една и съща вяра изглежда имат различна представа за Бог\", заключават експертите.", "date": "2018.06.15", "title": "Учените определят образа на Всемогъщия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383061-%D0%B3%D0%BB%D0%B0%D1%81%D1%83%D0%B2%D0%B0%D1%85%D0%B0-%D0%B7%D0%B0-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%B4-%D1%80-%D0%BF%D0%BB%D0%BE%D1%87%D0%B5%D0%B2-%D0%BE%D1%82-%D0%BD%D0%B7%D0%BE%D0%BA", "text": "11 от депутатите в здравната комисия на Народното събрание гласуваха „за\", 7 бяха „против\" предложения проект за решение за предсрочно прекратяване на мандата на управителя на Националната здравноосигурителна каса (НЗОК), проф. д-р Камен Плочев. Комисията по здравеопазване в НС заседава извънредно днес с една единствена точка, която беше за обсъждане на постъпило в Комисията по здравеопазването писмо на 12 юни 2018 г. от председателя на Надзорния съвет на Националната здравноосигурителна каса в изпълнение на решение на Надзорния съвет на НЗОК от 8 юни 2018 г. По закон предсрочно прекратяване на мандата на управителя на НЗОК става с решение на Народното събрание като един от текстовете, за да стане това е и обективна невъзможност да изпълнява задълженията си като управител за срок, по-дълъг от три месеца.", "date": "2018.06.15", "title": "Гласуваха за освобождаване на д-р Плочев от НЗОК"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/383063-%D1%87%D0%B5%D0%B7-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-180-%D0%BC%D0%BB%D0%BD", "text": "Изминалата година беше рекордна по отношение на инвестициите, като са вложени над над 130 млн. лв., съобщиха от „Чез Разпределение България\". През 2018 г. компанията отново планира голям ресурс и много обекти, като само предвидените пари, които ще бъдат вложени в мрежата са 90 млн. лв., което е рядко срещано за последните 10 години. Предвижда се старт на обект от стратегическо значение за сигурността на електрозахранването в София – подмяната на близо 3 км ключов кабел – 110 kV Драгалевци, чиято стойност е 3,6 млн. лв. Благодарение на това по-сигурно електрозахранване ще получават 120 000 клиенти в 12 столични района, сред които болници,офис сгради, градски транспорт и др. В резултат ще бъде намален рискът от възникване на аварии и ще се съкрати значително срокът за тяхното отстраняване. Най-големият проект на ЧЕЗ Разпределение България през тази година е реконструкцията на подстанция „Фестивална\" в София. Проектът е на стойност 4,5 млн. лв. и се очаква да приключи през 2019 г. Подстанцията осигурява електрозахранването на 40 000 потребители в централна градска част на столицата, в кварталите Младост 1 и 2, Дружба 1 и 2, Гара Искър, Горубляне, Полигона, както и потребителите в района на 7-ми километър. С реконструкцията многократно ще се повиши надеждността на електрозахранването в тези столични райони. Друг важен проект на ЧЕЗ Разпределение за тази година, който приключи успешно в своята пилотна част и вече се реализира в различни области на Западна България е монтирането на дистанционно обслужвани електромери. След предварителен обстоен анализ са избрани местата за изграждане на автоматизираната система, така че тя да донесе максимален ефект за повишаване на качеството и сигурността на електрозахранването на клиентите и процеса на обслужването им. Този подход към мрежата ще даде възможност за поглед в реално време върху консумацията, както и възможност за много по-голям контрол и незабавна реакция при нужда.В същото време ще бъдат ограничени кражбите, а това ще повиши сигурността на електрозахранването на коректните клиенти. Внедряването на тази технология пряко ще повлияе на клиентската удовлетвореност, очакват от компанията. През 2018 г. в устройства и монтаж по проекта ЧЕЗ Разпределение ще инвестира 24 млн. лв., като ще бъдат монтирани 186 000 електромера.", "date": "2018.06.15", "title": "ЧЕЗ инвестира 180 млн."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383064-%D0%BA%D0%BE%D1%80%D0%B0%D0%B1%D0%BE%D0%BF%D0%BB%D0%B0%D0%B2%D0%B0%D1%82%D0%B5%D0%BB%D0%BD%D0%B8%D1%8F%D1%82-%D0%BA%D0%B0%D0%BD%D0%B0%D0%BB-%E2%80%9E%D0%B8%D1%81%D1%82%D0%B0%D0%BD%D0%B1%D1%83%D0%BB%E2%80%9D-%E2%80%93-%D0%B7%D0%B0-%D0%B8%D0%BB%D0%B8-%D0%BF%D1%80%D0%BE%D1%82%D0%B8%D0%B2-%D0%BF%D1%80%D0%BE%D0%BA%D0%BE%D0%BF%D0%B0%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%BE%D0%BB%D0%B8%D0%B2,-%D0%B4%D1%83%D0%B1%D0%BB%D0%B8%D1%80%D0%B0%D1%89-%D0%B1%D0%BE%D1%81%D1%84%D0%BE%D1%80%D0%B0", "text": "   последно време в медиите се появиха информации, за това, че Турция възнамерява да прокопае, нов изкуствен пролив, дублиращ Босфора. Това е интересен проект и аз следя развитието на тази идея още от самото й възникване, нещо повече участвах на два международни форума, разглеждащи проблема за „Интеграцията и устойчивото развитие на Черноморския регион”, през 2010 и 2011 години.      Там защитих проекта Бургас-Александруполис поради създаващата се възможност да се облекчи непрекъснатото увеличение на трафика през Проливите, създаващо условия за инциденти, особенно опасни, когато се случат с танкери.   Хронология на събитията   За комплексното развитие на черноморския регион, проливите „Босфор” и „Дарданели” са жизнено важни. Басейнът на нашето люлчено море е с площ от около 2 млн. кв.км. В него вливат водите си 1000 (хиляда) реки, териториално засяга повече от 23 държави, а в тази зона живеят около 160 млн.човека. Поради ниската си соленост има уникална флора и фауна, съществуваща от милиони години.     Басейнът на Черно море   Правния статут на проливите има дълга история, но по съществен е периода след Договора от Лозана през 1920 година и е уреден трайно с конвенцията от Монтрьо-1936 г. Тя е ратифицирана от Турция, Великобритания, Франция, СССР, България, Гърция, Германия, Югославия и Япония. САЩ не са подписали Конвенцията, но спазват нейните разпоредби. Конвенцията възлага на Турция да поддържа навигационната безопасност на преминаващите кораби, при това без събиране на такси от тях. До 1936 година през Босфора годишно са преминавали около 4,700 кораби от различен тип. През 2003 година, преминалите кораби за годината са 46,939 т.е., трафикът се е увеличил 100 кратно! През 2009 преминалите кораби вече са около 55,000, а от тях само танкерите почти 19,000! Сведенията за трафика през 2015 г., показва, че през нея година, броя на преминалите кораби е 64761.     Обичаен съвреманнен трафик през Босфора   Босфорът вече се задъхва   Като следствие на това и инцидентите случващи се там нарастват системно. Това положение тревожи сериозно 20 млн. население, живеещо в зоната на Истанбул. По този повод преди повече от десетина години, 228 турски НПО (екологични обществени организации), разпространиха заявление, в което бе казано: « Нито Черно море, ни проливите ще могат да издържат продължително време подобно допълнително натоварване» и предупредиха, че при следваща голяма катастрофа, ше преградят преминаването на кораби през Босфора. Турската държава е сериозно затруднена и търси всякакви изходи за справяне с тази опасност. Моите лични наблюдения са, че ангажираните структури в нашата страна начело с правителството така и не осъзнаха сериозността на проблема. Намесвам правителствата управлявали в периода след 1997 година, защото от една страна съгласно терминологията, морска администрация на държавата е правителството, а фактът, че проблема с безопасността на корабоплаването в проливите нарастна значително след посочената година е сериозно тревожен.   Ролята и на МВнР, МТИТС, МРР и други институции в никой случай не може да бъде подценявана, напротив те следваше да сътрудничат най активно за намиране на адекватни решения.         Каква е ролята на другите черноморски страни   Осигуряването на безопасносттта на корабоплаването е възложено на Турция, но тя от доста години изпитва трудности и сякаш не може да се справи сама. Проблемът не е дори регионален, а международен, защото ежедневно в Черно море се намират кораби плаващи под знамето на над 90 държави. Нужна е съпричастност на международната морска общественост и най вече на останалите черноморски държави, имам предвид не само крайбрежните такива. Единственото правилно решение е, да се ограничи преминаването на танкери през проливите, превозващи значителна част от опасните товари – енергиините ресурси. Превозът следва, да се прехвърли на тръбопроводи при различни варианти: между Черно и Средиземно морета, между Черно и Егейско море (Бургас-Александруполис), и още Черно море през Румъния до Адриатическо море (Констанца-Триест). Първият проект бе – тръбопровод да минава само през турска територия, между Самсун (Черно море) – Джейхан (Средиземно море), който се планираше да се осъществи, но бе замразен, поради съществуващата в момента икономическа неефективност. От руска страна още през 2012 година бе обявено, че проекта е неконкурентен, тъй като при сравнение с обичнайните способи за доставка на нефт транспортирани с танкери през проливите, цената бе 56 USD/т., а през тръбопровода разчетната цена е 76 USD/т.      Първи вариант на нефтопровод     Втора възможност бе преминаване на нефтопровод през българска територия (Бургас-Александруполис-БУРГАС – АЛЕКСАНДРУПОЛИС). Географското разположение на България, като страна на границата между два континента е изключително подходящо, защото сме на пътя между Азия и Европа. Страната ни е богата на комуникационни възможности и може да печелим най много от прокарването на всякакви трасета: (енергийнни, транспортни, комуникационни, инфраструктурни) и т.н. При вариант осъществяване на тръбопровода БУРГАС – АЛЕКСАНДРУПОЛИС през България, можеше да се пренасочат около 50 млн.тона нефт годишно.         С осъществяването на някой от тези проекти се създава нов по надежден и безопасен маршрут, за доставките на петрол от Кавказ и Средна Азия, до европейските пазари, с който ще се облекчат претоварените проливи Босфор и Дарданели и се внася положителн принос за опазване на морската околна среда. Едновременно с това се съдейства за подобряване на транспортната морска безопасност във важните за всички черноморски страни проливи и за повишаване на европейската енергийна сигурност. Ето как се роди повод щото в Турция да започне да се говори за втори Босфор т.е., „Канала „Истанбул”. Относно проекта БУРГАС – АЛЕКСАНДРУПОЛИС мога да добавя, че се предвиждаше капацитетът му да е между 35-50 милиона тона нефт годишно. Предимствата: приход от 35-40 милиона долара годишно; Обезпечаване на дългосрочни работни места за експлоатационния и поддържащ персонал; Усвояване на нови технологии и ноу – хау; Снабдяване с модерни средства за борба с разливите на море; Не на последно място и разреждане на нефтения товаропоток през традиционния способ – през черноморските проливи, водещо до снижаване и на броя на инцидентите с фатален изход;    Всички изброени по-горе ползи се превърнаха в потенциални загуби за страната ни, след като проекта бе спрян. Защо? Още от времето на древните философи се знае, че ако искаш да разбереш, защо нещо не се случва, виж кой има интерес да не се случи това. Публична тайна е, че беднотията ни се подклажда допълнително и от политически съображения, а не от икономическа целесъобразност. Настръхвам когато някой мастит политик говори, че „има политическа воля”, а в същност обичайно с това се обслужват чуждестранни интереси. Например за БУРГАС – АЛЕКСАНДРУПОЛИС. Ето как медиите навремето отбелязаха българския отказ от проекта. Цитирам: „България се оттегля от проекта ”Бургас – Александруполис” 07 12 2011. Министерски съвет взе официално решение България да се оттегли от проекта за петролопровод „Бургас-Александруполис“. Проекторешението бе внесено от вицепремиера и финансов министър Симеон Дянков. В проекта участват още Русия и Гърция.”; Реакции в световната преса: „Российкая газета“: Правителството на България се отказа от проекта за петролопровода „Бургас-Александруполис”, тъй като го смята за икономически необоснован;”, „Вашингтон пост”: България нанесе удар на плановете на Москва да увеличи енергийните си продажби в Европа, като обяви, че ще прекрати по финансови причини споразумението за тръбопровод, по който руски петрол трябваше да достига до Гърция.    Край на цитатите. Коментарът оставям на читателите. Сещам се за фразата на лорд Палмерстън от преди около два века, която гласи „Англия няма вечни врагове или вечни приятели, а само вечни интереси“. Тази фраза обобщава политиката на „Даунинг стрийт” 10 и английската корона още от 17 век. Кога ще ни дойде ъкъла да осъзнаем, че е провал спирането на сериозните енергийни проекти, от които страната ни има изключителни икономически предимства, а спирането им се осъществяват в чужд интерес и никой не ни възстановява нанесените огромни загуби. Спомням си как общественото мнение по време на третиране проекта БУРГАС – АЛЕКСАНДРУПОЛИС, се манипулираше. То не бяха един или двама псевдоеколози, които обясняваха, как ще се наруши „екологическия баланс” по трасето на нефтопровода, как ще се замърси морето и т.н. В същност. Екологическите негативни промени в земния участък на БУРГАС – АЛЕКСАНДРУПОЛИС, имат временен характер и са сравнително бързо възстано-вими. Те са много по малки от негативното въздействие на прекарваните електропроводи, ски трасета и други, чийто трасета остават оголени постоянно. Сега искам да ги попитам, няма ли да изплачат за екологичните щети при прокопаване на канала Истанбул, пресичащ част от югоизточния край на територията на континента Европа с 200 метрова ивица вода, при това в непосредствена близост до трасето на БУРГАС – АЛЕКСАНДРУПОЛИС? Действително екологичните проблеми, които възникват при осъществяване на проекта за канала, изглеждат изключително сериозни. Те не са като глупавите плачливи хленчове на нашите псевдоеколози и се отнасят до това, че при строителство на нов “Босфор”, ще възникнат проблеми, основно поради промяна на солеността на морската вода в Черно море.    Нашето море има два пъти по ниска соленост от Мраморно. В Черно море съществуващата флора и фауна се е приспособила от милион години, при сега съществуващия отток на водата. Те едва ли биха могли да се приспособят при повишаване солеността на водата. За сведение: Двете течения в Босфора – прясното (от ЧМ) и соленото (от ММ) – пренасят за година около 320 км³ и съответно 180 км³, а солеността е в граници 17-18 (ЧМ) и 37-38 (ММ) промила. Проектирания канал ще има приблизителен отток от 105 км³ и 70 км³, което е увеличение на обмема с около 35 %. Това не може да бъде считано за незначителна промяна и вярвам, че би предизвикало негативни екологични процеси в Черно море. Ние имаме вече горчивия опит – за по малко от 100-тина години изчезнаха много видове риби, делфините намаляха драстично, а „тюлените монаси” край нос Калиакра въобще изчезнаха, и никога вече няма да се появят в люлчиното ни море. Дженгиз Актар-професор по международни отношения в университет Бахчешехир, заяви преди време: “Въздействието върху околната среда може да бъде огромно, толкова голямо, че проектът да бъде недопустим“ .    Сега иде ред на българското Правителство да си каже тежката дума –за или против корабоплавателния канал Истанбул ли е България? Политическата обстановка в региона е много усложнена. Русия, която е изключително чувствителна по темата за Проливите, в момента е позитивно настроена към Турция, а България, Украйна, Румъния и Грузия нямат друг морски излаз. След опита за преврат в Турция, много държавни чиновници бяха уволнени и протести срещу изграждането на канала, са сериозно затруднени. Моментът е много подходящ да се възобнови работата по проекта БУРГАС – АЛЕКСАНДРУПОЛИС, с цел да се възстанови нормалната безопасност за преминаване на нефтените танкери през Босфора. Допълнително към горното би било верно решение, да се отклони тръба от „турски поток”, в часта му доста преди излизането му на турски бряг, което ще помогне за намаляне на броя на газовозите преминаващи през Босфора.    С тези два проекта ще се установи търпим баланс на обществените интереси за безопасност, екологическа съхраненост на същствуващия воден баланс на Черно море. Повярвайте ми, още преди да се вземе окончателно решение за канала Истанбул, България следва да прояви изключителна активност, защото в следващите пет години (2023 година Ердоган предвижда откриване на канала), може да започнат тотални екологически неприятности с родното ни море и тази тема за България и другите черноморски страни е много по важна, например от членството на западните балкани в ЕС. Накрая но не и на последно място мисля, че ако сега не стартираме БУРГАС – АЛЕКСАНДРУПОЛИС едва ли ще имаме друг шанс в обозримо бъдеще. Ако и сега проспим тази възможност, други страни биха се заинтересовали от проекта и при отказ на България, тръбопровод може да мине по трасе, малко по на юг или на север от България.   Нужни ли са промени по трасето на Бургас – Александруполис?   Категорично не. По отношение на тристрания договор, в часта за националността на превозващите до Бургас танкери, във всички случай схемата следва да бъде променена от варианта „две страни по три танкера” (Русия, Гърция) в схема „трите страни (Русия, България, Гърция) с по два танкера”. Така печалбите от превоза по море, ще бъдат справедливо разпределени, а това, че ни давали екипажите на танкерите да бъдат български е лоша шега и подигравка със страната ни.   Транзанадолския газопровод -TANP  Необосновани са и притесненията за риска от разливи в зоната на Бургаския залив. Преди около 25 години в Бургаския залив при “Ставрова банка” се извършваше редовно “лимбаж”–т.е., на море се прехвърляха нефтопродукти от голям на по-малък танкер. Месечно се правеха около 8 лимби, всяка по около 70,000 тона нефт. По това време танкерите бяха с единичен корпус и по-малките нямаха система за инерген газ, което представляваше риск за взрив и/или разлив при засядане и повреждане на корпуса. За периода на всички лимбажи не беше допуснат нито един разлив при тогавашната несъвършенна технология.    Съвременните танкери са модернизирани, с двоен корпус в района на товарните танкове. По отношение на обсъжданията в интернет, мога да кажа следното. Например, в сайт на интернет, който претендираше за защита на екологията на Бургаския залив, нито един от фактите за опасностите от разлив при разтоварване на буй, не се отнася до подобна технология, а само за катастрофи и засядания при инциденти с танкери на различни места по света. Освен това, коментара за опасностите от разлив, показва, че авторите въобще не разбират технологията, която те коментираха или спестяваха някои важни подробности по проекта. Рискът за разлив на нефт е сравним с риска от претоварване на нефтопродукти от FPSO (Floating Production Storage and Offloading) кораб на танкер в открито море. Толкова до колкото още при представяне на проекта в морската му част за разположение на котвените стоянки, открих и съобщих на проектантите че следва да направят малка промяна с цел да не засягат подходния фарватер за влизане на корабите в Бургаския залив. Оценката на риска бе възложена на Висшето военноморско училище «Никола Йонков Вапцаров», които идентифицираха рисковите фактори, извършиха оценка на риска и мерките за контрол.   Вече има и конкурентни проекти в региона     В региона вече има и конкурентни проекти. Такъв е „Трансанадолския газопровод” (TANAP). Предвижда се въвеждането в експлоатацията му да стане през юни 2018 г., като по него ще минава азербайджанският газ през азиатската територия на Турция, пресичайки Пролива Дарданели в района на Чанаккале с отклонение за България и Гърция, за доставка на газ за Европа. Газопроводът не касае пряко проблема с преноса на енергийни ресурси през Черноморските проливи.   Още любопитни факти за новия канал   В турските и други чуждестранни медии се говори много за проекта „Канал Истанбул”. Например това, че трасето минава през гори, поля и източници на прясна вода. Турските еколози наричат проекта „кошмарен”, защото ще бъде нарушен крехкия баланс между двете морета. Каналът ще повиши съдържанието на сяроводород в Мраморно море, а в Истанбул постоянно ще намирисва на развалени яйца. Не на последно място се отбелязва и, че има голяма опасност да се унищожат безценни архиологически обекти, като пещерите „Яръмбургаз”, които се считат за най старите места населявани от хора в Европа. Според разчети на официалните власти строителството ще възлезе на около 10 милиарда долара, но се говори, че разходите ще са много по големи, а от там следва и че е под съмнения обещаваната икономическа ефективност. Турското правителство посочва един много важен аргумент в подкрепа на прокопаването на канала, а именно, че корабния трафик нараства непрекъснато и Босфора и проливът вече не може да се справя с корабния трафик и е под сериозна угроза за поява на катастрофически инцидент. От двете страни на Босфора се редят на опашка кораби, престояват, изчакват, а това води до финансови загуби. Ето защо нашата морска общественост трябва да е наясно, предстоят сериозни предизвикателства. Подръжниците за прокопаване на канала, се надяват, че при осъществяването му ще се решат проблемите с корабоплаването, но мисля, че всякакъв оптимиззъм би бил пребързан. Условията за ползване на канала, ще бъдат свързани с заплащане на такси и много други хитрости, към които може да пребегнат властите за да докажат неговата ефективност, а това означава бъркане в джоба на корабособствениците. Спасението е в тръбопроводите и за тяхното осъществяване, следва да положат усилия заинтересованите страни, а те не са само черноморските.  ", "date": "2018.06.15", "title": "Корабоплавателният канал „Истанбул” – за или против прокопаване на пролив, дублиращ Босфора"}
{"url": "http://www.classa.bg/%D1%81%D0%B2%D1%8F%D1%82/item/383055-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BD%D0%B0%D1%85%D0%BB%D1%83-%D0%B2-%D0%BE%D1%84%D0%B8%D1%81%D0%B8%D1%82%D0%B5-%D0%BD%D0%B0-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D0%B2-%D1%87%D0%B8%D0%BB%D0%B8", "text": "Чилийската полиция нахлу в офисите на Католическата църква, за да вземе църковните архиви по заповед на прокуратурата.   Процедурата беше извършена с изненада в офисите в Сантяго де Чили и Ранкагуа, за да се открият възможните истории на жалбите за сексуално малтретиране на малолетни и непълнолетни, на фона на скандала с участието на духовенството в подобни престъпления.   Акцията съвпада с посещението на архиепископа на Малта, Чарлз Сциклуна, и Монсиньор Жорди Бартоломеу, изпратени по заповед на папа Франциск, да чуят показанията на жертвите на насилие.   Окръжният прокурор Емилио Ариас изрази задоволството си \"от резултата на проверката\", защото това е \"крайъгълен камък в процеса, предприет срещу членове на католическата църква, обвинени за тези престъпления, а не е разследване срещу католическата църква\".   Според източници на медиите, прокурорът поиска изземането на файлове, които трябва да посочват предприетите от Църквата разследвания от 2007 г. насам и обхващат жертвите, които са били непълнолетни.   Според чилийските медии, това е първият път, когато в Чили се провежда такова търсене. Подобен процес се наблюдава в Бостън през 2002 г., след като журналистите от Бостън Глоуб завеждат дело в граждански съд, за да направят преглед на файловете, които епархията отказва да разкрие.   Архивът, е мястото, където са събрани записите на свещеници, където могат да бъдат намерени чувствителни въпроси, като обвинения в сексуални злоупотреби. Но според каноничното учение, те трябва да са от \"секретен характер, остават напълно заключени и не могат да бъдат местени\".   Това право, което регулира религиозните дела, изисква унищожаването на \"наказателни дела с участието на хора, които са починали, или които са били решени с убеденост преди повече от десет години\".", "date": "2018.06.15", "title": "Полицията нахлу в офисите на Католическата църква в Чили"}
{"url": "http://www.classa.bg/%D1%81%D0%B2%D1%8F%D1%82/item/383056-%D0%B0%D1%81%D0%B0%D0%B4-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BF%D0%BE%D0%BA%D0%BE%D0%BB%D0%B5%D0%B1%D0%B0%D0%B5-%D0%B4%D0%B0-%D1%83%D0%B2%D0%B5%D0%BB%D0%B8%D1%87%D0%B8-%D0%B2%D0%BE%D0%B5%D0%BD%D0%BD%D0%BE%D1%82%D0%BE-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B8%D0%B5-%D0%BD%D0%B0-%D0%B8%D1%80%D0%B0%D0%BD-%D0%B2-%D1%81%D0%B8%D1%80%D0%B8%D1%8F,-%D0%B0%D0%BA%D0%BE-%D0%B5-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%BE", "text": "Сирийският президент Башар Асад, съобщи, че присъствието на Иран в Сирия и отношенията с Иран не подлежат на договаряне и повтори, че Иран все още няма фиксирани бази в Сирия.   Асад посочи, че продължават контактите между Русия, САЩ и Израел по Сирия, въпреки че той подчерта, че отношенията между Дамаск и Техеран \"няма да бъдат част от никакви преговори\".   В същото време сирийският президент обяви, че макар в Сирия да няма установени бази на Иран, той \"няма да се противопостави на създаването на ирански военни бази в своята страна, ако е необходимо\".   Освен това сирийският президент гарантира, че освобождението на Сирия може да следва два възможни, но все още неопределени пътя: \"помирение или освобождение чрез сила\".   Сирийският президент заяви, че руската страна има намерение да следва пътя на помирението, въпреки че не са налице видими резултати за нормализиране, поради \"натиск от Израел и САЩ над терористите, за да не бъде постигнато мирно разрешение. \"   Освен това Асад каза, че Сирия няма да обяви доставката от Русия на противовъздушните ракетни системи S-300. \"Няма да обявяваме дали тези системи ще бъдат доставени или не, това е оръжие и ще стане известно, когато се използва\", каза президентът.   Сирийският президент подчерта, че Русия \"не се намесва във вътрешните работи на Дамаск и отношенията между двете страни имат стратегически характер\".", "date": "2018.06.15", "title": "Асад няма да се поколебае да увеличи военното присъствие на Иран в Сирия, ако е необходимо"}
{"url": "http://www.classa.bg/%D1%81%D0%B2%D1%8F%D1%82/item/383060-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%BA%D1%83%D0%BF%D0%B0-%D0%BD%D0%B0-%D1%84%D0%B8%D1%84%D0%B0-2018-%E2%80%93-%D1%82%D1%83%D1%80%D0%BD%D0%B8%D1%80-%D1%81-%D0%BC%D0%BD%D0%BE%D0%B3%D0%BE-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D0%B8-%D0%B7%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D1%81%D0%BF%D0%BE%D1%80%D1%82%D0%BD%D0%B8%D1%82%D0%B5-%D0%B7%D0%B0%D0%BB%D0%BE%D0%B7%D0%B8", "text": "Световното първенство по футбол е едно от най-значимите спортни състезания. Състои се само веднъж на четири години и всички фенове на най-популярния спорт в света го очакват с вълнение.   тази година се провежда в Русия между 14 юни и 15 юли.   Феновете на футбола по света очакват да видят 32 от най-добрите национални отбора в битка за трофея. Последният път Германия спечели титлата, след като се наложи над домакина Бразилия със 7:1 в полуфиналите и след това си осигури победа след класическия резултат 1:0 срещу Аржентина.   Трябва да отбележим, че никой не очакваше Германия да победи Бразилия по такъв убедителен начин и най-вероятно затова мачът привлече толкова много внимание по цял свят. Тазгодишната световна купа по футбол в Русия може също да предложи изненади и да даде страхотни възможности за феновете на спортните залози по света.    Ще е интересно да видим какво ще стане.     Независимо дали ви харесва или не, със сигурност е вярно, че има силна връзка между спорт и хазарт, и това са спортните залози. Особено във футбола. Според статия на   само във Великобритания над 1 млрд. паунда са били заложени по време на миналото световно първенство. Очаква се тази година цифрите да са още по-големи.    Със сигурност всички срещите на всички букмейкъри по света ще се погрижат феновете да имат възможност да залагат на всеки възможен изход от отделните мачове или от турнира като цяло.    Ако вие сте решили да залагате, препоръчително е да се възползвате от богатата селекция промоции и бонуси, които предлагат букмейкърите. Има стотици хазартни оператори по света и всички те се борят за вниманието на хората, които искат да залагат. Това си личи много ясно в света на онлайн хазарта. Онлайн букмейкърите предлагат безплатни залози, а онлайн казината създават всякакви видове нови бонуси за да привлекат вниманието на ентусиаститеи те да залагат на даден сайт вместо при конкуренцията. Разбира се, тези бонуси и промоции обикновено се правят така, че букмейкърите и онлайн казината да печелят, но е хубаво да се възползвате от тях, ако все пак сте решили да играете и имате възможност. Тук можете да откриете   с най-новите казино бонуси в България и да се възползвате от тях. Просто се уверете, че сте прочели внимателно условията и правилата.   Бонусите и промоциите, за които споменахме по-горе, са стандартни оферти на казината и букмейкърите, които се предлагат постоянно в една или друга форма. При събитие като Световното първенство по футбол обаче, компаниите за спортни залози предлагат още по-добри оферти за максимално увеличаване на приходите, използвайки вълнението около турнира.   Отличен пример за това е bet365, един от най-популярните букмейкъри в света, който е подготвил редица промоции за таз годишното световно първенство:   • Пари обратно при дузпи – ако заложите за победител в турнира и \"вашият\" отбор отпадне при дузпи, залогът ще ви бъде възстановен. Още по-хубавото е, че тази промоция се предлага дори и по време на турнира, така че можете да заложите на победителя непосредствено преди финалите и да се възползвате от офертата.   • Ранни изплащания - заложете на победител от който и да е мач и ако избраният от вас отбор води с два гола в даден момент от мача, вашият залог автоматично ще стане печеливш.   • Нулево равенство: отменен залог - ако даден мач завърши с равен резултат 0:0 след 90 минути, всички губещи залози за точния резултат, резултата на полувремето/редовното време и голмайсторите ще бъдат възстановени.   • Първи голмайстор – заложете на това кой играч ще вкара първия гол в мача и ще спечелите, ако избраният играч действително вкара. Не е необходимо да е първи. Тези залози се уреждат с коефициент от 1/3, така че няма да спечелите пълната сума, но все пак са някакви пари отгоре.   Най-интересната от тези промоции определено е първата, \"Пари обратно при дузпи\". Мачовете в Мондиала обикновено са стегнати и с малко голове, така че вероятността да няма победител след 90 минути е голяма, което също така увеличава възможността мачът да се реши чрез дузпи.   ", "date": "2018.06.15", "title": "Световна купа на ФИФА 2018 – турнир с много възможности за феновете на спортните залози"}
{"url": "http://www.classa.bg/%D1%81%D0%B2%D1%8F%D1%82/item/383057-%D0%B5%D0%B2%D0%BE-%D0%BC%D0%BE%D1%80%D0%B0%D0%BB%D0%B5%D1%81-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D0%B2-%D0%BD%D0%B0%D1%82%D0%BE", "text": "Президентът на Боливия Ево Моралес заяви, че влизането на Колумбия в Организацията на Северноатлантическия договор НАТО е \"военна агресия срещу цяла Латинска Америка\".   \"За мен, аз се надявам да не се лъжа, ще има военен контрол от Колумбия на цяла Латинска Америка\", каза боливийският президент по време на речта, която той изнесе пред клуб Валдай в Москва.   \"Решения, взети под куршуми, под интервенции, не са никакви решения\", подчерта Моралес, който смята, че самите народи трябва да съдят \"техните президенти, правителствата си, за този вид споразумения, като темата за НАТО. \"   На 31 май президентът на Колумбия Хуан Мануел Сантос подписа споразумение с НАТО, с което даде на страната си статут на \"глобален партньор\" на Алианса. По време на посещението си в руската столица, Ево Моралес се срещна с руския президент Владимир Путин, когото покани да посети Боливия.   Двамата лидери се споразумяха да укрепят двустранния политически диалог, за да координират своите позиции и сътрудничество с цел \"поддържане на международния мир и сигурност, опазване на човешките права и осигуряване на устойчиво развитие\", се казва в съвместното изявление.   В допълнение, Путин и Моралес са решили \"да защитават на международната сцена общите интереси, свързани с укрепване на полицентричния характер на съвременния свят, централната координираща роля на ООН и върховенството на международното право\".   В този документ, лидерите на Русия и Боливия разкритикуваха \"незаконното екстериториално прилагане на националните закони и използването на принудителни мерки, включително икономически санкции\" и потвърдиха решимостта си да си сътрудничат в борбата с глобалните предизвикателства и заплахите за световната икономика.", "date": "2018.06.15", "title": "Ево Моралес критикува влизането на Колумбия в НАТО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383051-%D1%82%D1%80%D0%B8%D1%87%D0%B0%D1%81%D0%BE%D0%B2%D0%BE-%D0%B2%D0%B8%D0%B4%D0%B5%D0%BE-%D0%B8%D0%BD%D1%82%D0%B5%D1%80%D0%B2%D1%8E-%D0%BD%D0%B0-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D0%BE%D1%82-%D0%B4%D0%BD%D0%B5%D1%81-%D0%B8%D0%BD%D1%82%D0%B5%D1%80%D0%B2%D1%8E", "text": "«КТБ Е ЧАСТ ОТ ХРАНИТЕЛНАТА СРЕДА НА УПРАВЛЯВАЩАТА ШАЙКА» \r\n   ЕКСБАНКЕРЪТ ЦВЕТАН ВАСИЛЕВ ДАДЕ БЛИЗО ТРИЧАСОВО ИНТЕРВЮ В СПЕЦИАЛЕН ВИДЕОРАЗГОВОР В ЮТЮБ, РЕАЛИЗИРАН ОТ СЪЗДАТЕЛЯ НА САЙТА НАЙ-ДОБРИТЕ – ГЕОРГИ СТАНКОВ. \r\n   В онлайн предаването „Най-добрите“ Василев засегна десетки теми, сред които фалита на КТБ, взаимоотношенията му с Пеевски, ролята на Цацаров, закона Магнитски, както и своите гледни точки за събитията откакто е доброволен изгнаник в Белград. \r\n   Според Василев Зад атаката на КТБ е имало холивудски сценарий и коментира, че е Дълбока заблудата, че банката е била поддържана с държавни пари. При фалита на банката се е оказало, че те са под 5% или не повече от 400-500 млн. лева. Едната група от държавните фирми са били от енергетиката, и там не е имало такива пари, за каквито се говори. Другите са били на транспортни дружества. \r\n   Според Василев Санкциите от осъдителна присъда по закона Магнитски ще бъдат край на кариерата на Цацаров и блокиране на активите на Пеевски в Дубай. В онлайн интервюто той заяви, цитирам: Корпулентният със сигурност го очакват тежки времена. До фалирането на банката неизплатените от него активи са 700 млн. лв. , а колко още има, не мога да твърдя. Понеже се е изхитрил да не се появява никъде и се доверява на тези, които го пазят, мога да го предупредя, че те много бързо ще го изоставят, когато им замирише на пържено месо. \r\n     \r\n В заключение ексбанкерът демонстрира висок дух: Целта ми е да докажа къде е справедливостта, за мен и за моето семейство, както и за колегите, които са подсъдими. Как ще се развият нещата е нещо, което аз не мога да предвидя, но съм оптимист. \r\n      ", "date": "2018.06.15", "title": "Тричасово видео интервю на Цветан Василев от днес (ИНТЕРВЮ)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383052-%D0%BA%D0%B0%D0%B7%D0%B0%D0%BD%D0%BE%D1%82%D0%BE-%D0%BE%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%BC%D0%B0%D0%B9%D0%BA%D0%B8%D1%82%D0%B5-%D1%82%D1%80%D1%8F%D0%B1%D0%B2%D0%B0%D1%88%D0%B5-%D0%B4%D0%B0-%D0%B2%D0%B7%D1%80%D0%B8%D0%B2%D0%B8-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%BE-%D1%82%D0%BE%D1%80-%D0%BD%D0%B5-%D0%B2%D0%BE%D1%8E%D0%B2%D0%B0%E2%80%A6", "text": "Тази тема да ми се махне от главата… Не мога да го гледам повече това… Реплики на премиера по темата с палатковия протест на майките на деца с увреждания и оставката на министър Петков. Те го дразнят, лазят му по нервите, мотаят му се в краката, развалят му кефа, смущават му яденето на фъстъци в самолета.     Той има по-важна работа. Чакат го в Турция и Израел. Някакви конски мухи жужат с тъпите си претенции. Ама нали им е дал с 80 млн повече за социални дейности тази година, к’во искат…   Пълната версия на Борисов за майките на деца с увреждания: “…една госпожа, която говореше по Нова телевизия, тя се смееше и не знаеше какво казва. До вчера щеше да бъде палатков лагер, днес щяха да ги подкрепят още палаткови лагери, ама нямало да ги има палатковите лагери, защото имали с министъра добра комуникация.   Министърът ми каза, че нямат никаква комуникация или поне такава, която да може да реши въпроса.   Оставям го да работи и да седнат да говорят и да направят така, че тази тема да ми се махне от главата. … Той си работи добре, но факт е, че в тази сфера – палатков след палатков лагер. Не мога да го гледам повече това”.   Прав е. Може да унижава и обижда колкото си иска. Ако бяха се вдигнали няколко хиляди да защитят майките, той щеше да се скрие в миша дупка. Но цари тишина. Гробна тишина. Известните подгъзници го анализират по телевизора и славят, сякаш е изрекъл някакви мъдрости. Позор! Единствено в България подобна простащина минава безнаказано. Свинщината ни довърши като нация – това е. Страх и мизерия на духа. Онези в палатките не сте вие. Вашите деца са здрави, проблемът на другите е досада.     Утре вашите здрави дечица ще ги „подхлъзнат“ с марихуана, после с някое хапче и накрая с долнопробен хероин. Или ще срещнат по-силни от тях, които ще им искат нещо. Палитрата на Злото е необятна. Това, че си завирате главите в пясъка, не значи, че Злото ще ви подмине. Ще пищите на умряло, но Той няма да изпрати самолета. Прави го, когато е подходящо за неговия ПР. Дори не сте прах по обувките му. Просто тор в обора на кравата Пенка… Тор не воюва.   Сещам се за Иван Хаджийски… Забравеният. 90 на сто от българите са го „забравили“, ако въобще са го знаели. Та в книгата си „Бит и душевност на нашия народ“ Иван Хаджийски е написал:               Болезнено точно.   Какво се е променило? Ударихме дъното… Но какво ви пука.   П.П.    ", "date": "2018.06.15", "title": "Казаното от Борисов за майките трябваше да взриви държавата. Но тор не воюва…"}
{"url": "http://www.classa.bg/%D1%81%D0%B2%D1%8F%D1%82/item/383053-%D1%86%D1%83%D0%BD%D0%B0%D0%BC%D0%B8-%D0%BE%D1%82-%D0%BD%D0%B5%D0%B1%D0%B5%D1%82%D0%BE-%D0%B2%D0%BF%D0%B5%D1%87%D0%B0%D1%82%D0%BB%D0%B8-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5", "text": "Потребителят Петер Майер сподели в своите профили във Facebook и YouTube грандиозно видео с големи валежи в района на езерото Милщат в Австрия. Явлението бе квалифицирано като \"Цунами от небето\". Наистина заснетият природен феномен изглежда много като цунами или голям водопад, който пада направо от облаците.   Видеоклипът във Facebook достигна един милион гледания само за два дни.", "date": "2018.06.15", "title": "Цунами от небето впечатли интернет потребителите"}
{"url": "http://www.classa.bg/%D1%81%D0%B2%D1%8F%D1%82/item/383054-10-%D1%80%D0%B5%D0%BA%D0%BE%D1%80%D0%B4%D0%B0-%D0%B7%D0%B0-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0%D0%BD%D0%B5-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE-%D0%B2-%D1%80%D1%83%D1%81%D0%B8%D1%8F", "text": "Световната купа в Русия 2018 може да остави в историята десет рекорда, които се появяват на официалния сайт на ФИФА. 1. Възрастни треньори По време на осминафиналите могат да се засекат Уругвай и Португалия. Ако стане така, тази среща ще се превърне в мач, сумарната възраст на чиито треньори - Оскар Табарес на Уругвай и Фернандо Сантос на Португалия, е най-голямата: общо 135 години и три месеца. Сегашният рекорд възлиза на 133 години и девет месеца от Световното първенство през 2010 г., когато се сблъскват Гърция и Нигерия, с техните треньори Ларс Лагербак и Ото Рехагел. 2. Най-дълговечен играч Ако вратарят на Египет, Есам Ел Хадари, на 45 години и пет месеца, играе в първия мач срещу Уругвай, той ще се превърне в най-дълговечният играч в историята на световните първенства, рекорд, досега държан от колумбийски вратар Фарид Мондрагон, който е играл на 43 години на Световната купа в Бразилия през 2014 г. 3. Най-дълга серия без загуба Между 1954 г. (2-4 поражение от Унгария) и 1966 г. (1-3 пак от Унгария), Бразилия остана непобедена в тринадесет мача. Екипът, който може да надмине този рекорд, е германският отбор, който досега е натрупал без да губи осем последователни мача. 4. Капитан стрелец Лионел Меси може да стане капитанът с най-много голове. За това трябва да вкара най-малко три гола по време на Световното в Русия. Този рекорд се държи от сънародника му Диего Армандо Марадона, който вкара шест гола като капитан. 5. Централна Америка непобедима Мексико е единственият отбор в Конфедерацията Concafaf на Северна, Централна Америка и Карибския басейн, изиграл шест поредни мача без поражение в Световната купа, което е рекорд, постигнат между 1994 в САЩ и 1998 г във Франция. В Русия, отборът от Concafaf, който може да надмине този подвиг е Коста Рика, с пет мача без поражение и ще се изправи срещу Сърбия в първата си среща. 6. Легендарни голмайстори Резултат от пет или повече гола в три различни Световни първенства е рекорд, който може да попадне в ръцете на Томас Мюлер. Само сънародникът му Мирослав Клозе и перуанският Теофило Кубиляс са вкарали повече от четири гола в различни световни първенства. 7.Петоркаджии Носили фланела на отбора си в пет различни издания на Световното първенство е рекорд, който може да надмине Рафаел Маркес, ако се появи на терена в Русия. Към днешна дата само двама играчи са направили същото, за мексиканецът Антонио Карбахал и германецът Лотар Матеус. 8. Хронично равенство Равенство в пет поредни мача е рекорд само на Белгия, на Световните купи във Франция през 1998 г., Южна Корея и Япония 2002 г. Коста Рика е отборът, който сега може да надмине този рекорд, тъй като последните три мача, изиграни на Световното първенство в Бразилия през 2014 г., завършиха с равенство. 9. Безценен \"гол\" Австралиецът Тим Кейхил, мексиканецът Рафаел Маркес и португалецът Кристиано Роналдо може да счупят рекорда за поне един гол в четири различни издания на Световната купа. Досега само германците Уве Шейлър и Мирослав Клозе, заедно с бразилецът Пеле, успяха да изпълнят този подвиг. 10. Шампион на всички цветове Да се обяви за световен шампион като играч и като треньор ще постигне Дидие Дешан, ако екипът на Франция вдигне трофея на Световната купа в Русия 2018 г. Само двама души са постигнали този подвиг: Бразилецът Марио Загало и германецът Франц Бекенбауер.", "date": "2018.06.15", "title": "10 рекорда за подобряване на Световното първенство в Русия"}
{"url": "http://www.classa.bg/%D1%81%D0%B2%D1%8F%D1%82/item/383045-%D1%82%D0%BE%D0%B2%D0%B0-%D0%BD%D0%B5-%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B0%D1%82%D0%B0-%D1%80%D1%83%D1%81%D0%B8%D1%8F", "text": "Ето, че Русия най-сетне има възможност да изненада света и да се покаже откъм най-хубавата си страна. Всичко блести като за празник. Необичайно хубаво е. Толкова е хубаво, че чак тръпки те побиват           Сътрудниците на Центъра по хигиена и на епидемиологичната служба към Областната управа на Екатеринбург обявиха, че успешно са обработили градските езера против комари. Така нито едно руско насекомо няма да смущава съня на посетителите от Египет или Уругвай, пристигнали за мачовете в Екатеринбург.   Московската служба за регионална сигурност обяви, че значително ограничава продажбите на алкохол в радиус от два километра около стадионите за следващите четири седмици. Така германските и аржентински фенове няма да са принудени постоянно да гледат клатушкащи се пияни руснаци. Нито пък просяци, таджикски гастарбайтери или опозиционно настроени млади хора. За целта влизат в сила извънредни укази, ограничаващи или забраняващи миграцията, както и събиранията и демонстрациите.   Няма боклук по ъглите, нито цапаници по стените, не се виждат и изпочупени стъкла на прозорци. Улиците са с нов асфалт, фасадите са прясно боядисани, за една нощ внезапно израснаха цели дървета. Всичко е изискано и прекрасно! В сравнение с Ню Йорк, Берлин или Париж, руските градове, в които ще се играят срещите от Световното, действително ще впечатлят с чистотата си чуждестранните посетители. Те ще бъдат изненадани и от широките тротоари, новите маркировки на велосипедните алеи и сравнително евтините таксита. Всичко това трябва да ги убеди колко сигурна, прогресивна и открита към света е Русия.   Чуждестранните посетители ще си останат насаме   Жалко само, че чуждестранните посетители ще са разхождат почти сами по широките тротоари, тъй като повечето московчани са дали жилищата си под наем на чужденци и са се изнесли по вилите си. Жалко, че по велосипедните алеи едва ли някой ще види жив велосипедист, тъй като и самите велоалеи в Москва се броят на пръстите на едната ръка. Жалко е и това, че животът в Санкт Петербург или Екатеринбург е почти изцяло замрял. Да си направиш барбекю в парка? За Бога! Да се целуваш по пейките? И дума да не става! В най-добрия случай това е разрешено само за хетеросексуални!   А официалните отношения между руската държава и чуждестранните фенове, които желаят да посетят тази държава, са, меко казано, странни. Особено в деветте града, в които ще се играят мачовете от Световното. От 25 май насам влезе в сила нова разпоредба на Вътрешното министерство, която задължава всички пристигащи от чужбина да се регистрират в полицията или при миграционните служби в рамките на три дни и то лично! Да се радват, че изобщо им отпуснаха толкова много време, защото първоначално се говореше за задължително регистриране в срок от един ден!   Помислено беше и за друго. Няма никаква опасност чужденците да бъдат излишно смущавани с потискащи съобщения, свързани с анексията на Крим, войната в Донбас или отравянето на Сергей Скрипал. А онзи, който иска да види и другата, истинската Русия, ще се смае при вида на една прекалено красива, прекалено чиста и почти стерилна страна, в която дори ентусиазмът на жителите е спуснат отгоре с декрет. Русия е заприличала в тези дни на обвивка без съдържание. Това показва и резултатите от поетапното прочистване на общественото пространство в Русия, което се извършва систематично през последните години. Почти като в Съветския съюз   Това обществено пространство все по-силно е започнало да напомня за последните години на разпадащия се Съветски съюз. Да създадеш собствена фирма днес - на теория е разрешено, но на практика почти невъзможно, поради невероятната бюрокрация. Да изразиш свободно мнението си - фигурира като право на всеки гражданин в руската конституция, но в действителност се наказва от закона. Да критикуваш властта? Трябва да си луд. Единствената надежда за тази страна се крепи на обикновения руснак – на онзи Иван, който навярно няма да се поколебае сърдечно да сподели трапезата си и с англичанина Джон, и германеца Ханс. В своята тясна, но уютна кухня, където дори по съветско време се говореше по-свободно, а портретът на вожда, висящ на стената, нерядко висеше малко накриво.", "date": "2018.06.15", "title": "Това не е истинската Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383046-%D1%81%D0%B2-%D0%BF%D1%80%D0%BE%D1%80%D0%BE%D0%BA-%D0%B0%D0%BC%D0%BE%D1%81", "text": "    Роден в палестинския град Текоа и пастир по занятие, Амос бил повикан от Бога на пророческо служение през времето на юдейския цар Озия и израилския цар Йеровоам. Неблагодарният народ не се вслушвал в предупрежденията и откровенията на пророка, който възвестявал наказание от Бога.   Към вождовете на израилския народ той казвал:   ( ).   В седма глава от книгата на пророка четем:   \"Амасия, свещеник ветилски, прати при израилския цар Йеровоам, а Израил непременно ще бъде откаран пленник от земята си\". И рече Амасия на Амос: \"Ясновидецо, иди и се отстрани в земята Юдова! Там яж хляб и там пророкувай, а във Ветил вече не пророкувай! Защото той е светиня царева и е царски дом\". Отговори Амос и рече на Амасия: \"Аз не съм пророк и не съм син на пророк. Аз бях пастир и събирах диви смокви. Но Господ ме взе от овцете и ми рече: \"Иди, пророкувай при Моя народ Израиля!\" Сега изслушай словото Господне! Ти казваш: \"Не пророкувай против Израиля и не произнасяй думи против дома Исааков!\" Затова ето що казва Господ: \"Жена ти ще бъде обезчестена в града, твоите синове и дъщери ще паднат от меч, земята ти ще бъде разделена с мерилна връв, ти ще умреш в нечиста земя, а Израил непременно ще бъде отведен от земята си\" ( ).           Не изтърпял тия думи, ветилският жрец заедно със сина си нанесъл такъв побой на Амос, че пророкът едва бил доведен до къщата му, където скоро и умрял - в VІІІ в. преди Христа. Той живял около 200 години преди Вавилонския плен. Пророчествата му са събрани в книгата, която носи неговото име и се състои от девет глави.", "date": "2018.06.15", "title": "Св. пророк Амос"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383047-15-%D1%8E%D0%BD%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 1215 г. в Англия е подписана Магна харта, ограничаваща правата на монарха за сметка на правата на аристокрацията и църквата.   През 1253 г. българският цар Михаил II Асен сключва договор с Дубровник, насочен срещу сръбския крал Стефан Урош I.   През 1389 г. (по стар стил) се е състояла битката на Косово поле, при която Османската империя побеждава обединените сили на сърби и босненци.   През 1510 г. папа Лъв X отлъчва от църквата Мартин Лутер за ерес.   През 1826 г. в Цариград избухва Бунт на еничарите с участие на около 20 000 наемници, който е против решението на султан Махмуд II да модернизира армията и да създаде редовна турска войска.   През 1836 г. Арканзас става 25-я щат на САЩ.   През 1858 г. е изигран първият мач по Австралийски футбол.   През 1863 г. излиза първият брой на вестник „Гайда\",редактор на който е Петко Славейков.   През 1876 г. в резултат на цунами в Япония загиват около 28 000 души.   През 1907 г. в Хага започва втората световна мирна конференция с участие на представители на 44 държави.   През 1911 г. е основана корпорацията Tabulating Computing Recording Corporation (IBM).   През 1930 г. в София е създаден Съюз на славянските дружества.   През 1954 г. в Базел, Швейцария е учреден европейският футболен съюз УЕФА.   През 1969 г. по време на вътрешната премиера на пиесата на Георги Марков „Аз бях той\" (режисьор Методи Андонов) в Сатиричния театър представлението е спряно и забранено; по-късно на същия ден Георги Марков напуска страната, за да избегне преследване.   През 1977 г. в Испания са проведени първите демократични избори след 41 години тоталитарно управление.   През 1988 г. в Пакистан е приет за върховен закон Шериата, което на практика означава, че държавата става ислямска република.   През 2001 г. Китай, Русия, Казахстан, Киргизстан, Таджикистан и Узбекистан създават Шанхайска организация за сътрудичество.   През 2006 г. Сърбия признава независимостта на Черна гора.    ", "date": "2018.06.15", "title": "15 юни, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383048-%D0%B5%D0%B7%D0%B8%D0%BA%D0%BE%D0%B2%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%BA%D0%BE%D0%BD%D1%82%D1%80%D0%BE%D0%BB-%D0%B8-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D1%80%D0%B5%D1%87%D1%82%D0%B0", "text": "Мине се, не мине и от лагера на Обединените патриоти излизат с някое важно, смислено и решаващо за бъдещето на България предложение, което да промени изцяло живота на хората към по-добро. Понякога ще е връщане на казармата, друг път ще е налагането на тишина в най-парти курорта на България, трети път ще преименуват някое и друго старо турско име. Въобще важни дела.   Сегашният им порив е за запазване (или възвръщане) на чистотата на българския език с глоби до 2000 лв. за онези грешници, които си позволяват да допускат правописни, граматически и пунктуационни грешки в официалните държавни документи и сред доставчиците на медийни услуги.   Сега жаргонното grammar nazi (граматически нацист - епитет, обозначаващ тези хора, които изключително стриктно спазват и изискват от другите да спазват езиковите правила и норми) ще придобие съвсем ново значение...    Проектозаконът на Обединените патриоти предвижда да се създаде нещо като \"езикова полиция\" - Съвет за българския език, който да следи дали институции, издателства, печатащи учебници, доставчици на медийни услуги и т.н. спазват всички книжовни норми и правила. Ако съдим от закона - нещо като СЕМ, ама за проверка на чистотата на българския език. А който не спазва (и бъде хванат) - глоба от 100 до 2000 лв. в зависимост от тежестта на провинението и това кой е допуснал грешките.     Как ще действа тази \"езикова полиция\" никой не знае. Накрая ще вземе към нея да се добави и една Служба \"Контрол и управление на речта\" - за по-кратко... Да си знаят хората за какво иде реч.   Вероятно под определена светлина внесеният от парламентарната група на Обединените патриоти този нов Проектозакон за българския език може и наистина да прилича на нещо като решителна крачка за опазването и обогатяването на книжовната реч.   Въпросът обаче е, че дори самите патриоти в мотивите към документа си признават, че промените на практика са много, и законопроектът си поставя за цел да сложи единна държавна езикова политика, национални приоритети и отговорности за изпълнението им.    Това, което получаваме обаче, ако се вгледаме по-внимателно в законопроекта, е пореден опит за раздуване на държавната администрация с нови институти и плащането за разработване на нови, специално български, шрифтове на кирилица. И тези неща изглеждат меко казано излишно. Едни постове да се завъртят, едни пари да се завъртят...   Защото и в момента у нас има институция, отговаряща за развитието на езика - Институтът за български език към БАН. А МОН продължава да полага усилия за преподаването на майчин език на българчета в чужбина и без да има специален институт за целта, какъвто се предвижда в новия законопроект. На фона на това нещата продължават да съществуват и без специалните уредби, глоби и раздуване на администрацията.   Вероятно за някои това би прозвучало странно, но не всяко нещо има нужда от регулации и регулатори. Понякога нещата просто се случват. И когато правилата бъдат натрапени, законовата рамка започва да се вписва повече в онзи прастар лаф за вратата в полето, отколкото на практика.   Може би трябва да сме благодарни, че поне ни се спестяват безумните постановки, подобни на онази, предложена в самия край на 43-тото Народно събрание от старозагорския депутат от ГЕРБ Кирил Добрев, наречена \"Закон за съхранение, чистотата при употреба и развитие на българския език\".    Тогава на прицел и медиите, а цялостният дух на законопроекта беше тотален превод на всичко в публичната сфера - от текстовете на песни и имена на групи в живо предаване до задължаване на медиите да ползват само и единствено кирилица в текстовете си. А може би живеем вече в толкова добре уредена държава, че само и единствено въпроси като този за езика и това баничката с айрян ли трябва да се консумира, или с боза, са най-належащите в страната.", "date": "2018.06.15", "title": "Езикова полиция - \"Контрол и Управление на Речта\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/383049-6-%D0%B3%D1%80%D0%B0%D0%B4%D1%81%D0%BA%D0%B8-%D1%81%D0%B8%D1%82%D1%83%D0%B0%D1%86%D0%B8%D0%B8,-%D0%BA%D0%BE%D0%B8%D1%82%D0%BE-%D1%89%D0%B5-%D0%B2%D0%B8-%D1%81%D0%B5-%D1%81%D0%BB%D1%83%D1%87%D0%B0%D1%82,-%D0%B0%D0%BA%D0%BE-%D0%BA%D0%B0%D1%80%D0%B0%D1%82%D0%B5-%D0%BF%D0%B8%D1%8F%D0%BD%D0%B8", "text": "Има някои доста очевидни причини да не се качвате в колата на три големи водки. Доживотен затвор, доживотно чувство за вина, разпилени черва по асфалта, плачещи вдовици, плачещи майки, плачещи деца, гипсово корито, протези, ампутирани крайници пр.   Но те изглеждат далечни: все едно се случват само по новините и задължително само на другите хора. И не се отнасят до добрите шофьори, които като изпият две ракии от добри стават безупречни. И дори започват да спазват лентата за движение: защото на трезво не го правят.   Отвъд драматичните събития, носещи смърт, инвалидност и затвор, съществуват обаче и някои по-незначителни неудобства, до които шофирането тип „нищо ми нема, ще се прибирам с колата\" може да доведе.   Ето няколко ситуации, за които трябва да се подготвите, в случай че обичате да въртите геврека докато хълцате пиянски, а през шибидаха над вас се реят винарки:   Шофьор от градския ще ви напсува   Ако шофирате пияни редовно, е въпрос на време в един момент да ви вземат книжката. Наистина. Корумпираните катаджии все още са повече от некорумпираните, но може да се случи да нямате пари или да попаднете на катаджия, чийто вуйчо-рентиер без наследници тамън се е споминал и му е оставил два имота в центъра, които да дава под наем.   Тогава ще се наложи да ползвате градския транспорт. A там ви чакат много орки, начело с личния им Саруман: ватманът. Извън няколкото спретнати мъже с чисти ризи, които обикновено карат автобуси, има безброй шофьори на публичен транспорт с бели като орхидеи косми на гърдите и жълти като нарциси петна под „мишките\", които са готови да крещят в продължение на 20 минути, ако някой си позволи да викне „ЕЕЕЕЕ, чакайтееееее, отворете средната врата, жената се заклещи!\".   А може да сте напълно убедени, че в рамките на 3-4 спирки, поне една жена ще се заклещи. Та не карайте пияни.   Гневен велосипедист ще ви направи цицина   Напоследък велосипедистите са новите терористи на пътя. Дори господа с набръчкани, къси вратове и очила-бъбреци, които слизат от ML-и с хасковски регистрации и изглеждат като „лошите в страшния филм\" от едни други времена, се страхуват от велосипедистите. Особено ако вторите са с децата си.   Тогава те стават още по-агресивни и опасни. След като преди няколко дни един колоездач наряза гумите на линейка, защото спряла на велоалеята, сутринта пък друг велосипедист набил шамарите на таксиметров водач, който не му направил път на пешеходна пътека.   Нищо че по правилник велосипедистите трябва да слязат от колелата си, за да получат правото шофьорите да им спрат и да им направят път. Във всички случаи колоездачите се превръщат в обществена заплаха, готова да отстоява правата си и да се бори с мнимите неправди на всяка цена: включително с кръв и зъби по асфалта.   Ако ви вземат книжката, може да се сблъскате с тези хулигани без защитата на ламарините на автомобила си: това е притеснително. Та не карайте пияни.   Таксиметрова шофьорка ще ви разкаже за последния си аборт   Личното пространство е за интровертите и хроничните темерути. Ще го потвърди почти всеки таксиметров шофьор. Вашият интимен свят може и да си остане девствен в таксито, но със сигурност ще бъдете насилствено запратени в чуждия. Последният път като се возих в такси, шофьорката ми разказа освен за собствения си последен аборт, за всички проблеми с раждането на дъщерите на приятелките й.   Една родила в осмия месец и трябвало да правят две операции на бебето: от херния и от „нещо на мозъка\". Друга пък си родила в деветия, ама прееклампсия...едва я спасили. Даже не била сигурна, можело и да не са я спасили, не ги е чувала скоро. Щях да изслушам и още няколко злополучни опита за раждане, ако не бях бременна. Сега се наложи да я прекъсна с риск да съм груба и да се чувствам като лош човек.   Дори вие да не сте бременни, пак: едва ли ви се слушат такива неща, докато отивате на служебна среща. Та не карайте пияни.   Колапс в метрото   По всеобщо мнение, метрото е най-голямото постижение на София. И наистина, с него човек се придвижва бързо, а и има шанс да седнете на седалките в мотрисата, без да хванете хепатит А. Само дето мирише на клаустрофобичен пристъп и от време на време се качват  .   Освен това, рискът от колапс в метрото в час пик не е за пренебрегване. Преди няколко дни като че ли започнах да раждам между метростанция „Жолио Кюри\" и „стадион Васил Левски\". Или поне така ми се стори, след като пъпчив младеж със слушалки в ушите и „мобилен аутизъм\" (разбирайте, втренчване в мобилния телефон до степен изключване от реалността) отривисто ме ръгна в корема няколко пъти. Та не карайте пияни.   Ще ходите в КАТ много пъти   Ако Данте беше ходил в КАТ, в „Божествена комедия\" щеше да има и десети кръг на ада. Ще висите пред гише номер 19 (АНД Алкохол), докато охлузените от живота лели зад него ще измислят нови и нови причини да не ви върнат книжката.   Дори след като сте си изтърпели наказанието. Ще се чувствате обречени и потиснати, докато висите като сопол на най-срамното гише в българските институции, а около вас ще минават горди таксиметрови шофьори, които никога през живота си не са подавали мигач, и ще ви гледат с унищожително презрение. Та не карайте пияни.   Ще ви покоси лаймска болест   Ако ви вземат шофьорската книжка, има сериозен риск да решите, че това е напомняне от Вселената, че трябва да се движите повече, за да не натрупате тонове атеросклеротична плака преди да навършите 30. Оттам може да прецените, че е добре вместо да ползвате градски транспорт или таксита, да се разхождате из парковете, за да стигнете до дестинацията си.   Грешка. Тази година хората от общината са малко лениви и парковете са пълни с нетърпеливи и лакоми кърлежи, които само чакат да зърнат голия ви глезен, за да се вкопчат в него и да закусят с кръвта ви.   Това нямаше да е проблем, ако от Центъра по заразни и паразитни болести не бяха казали, че над 20% от кръвосмучещите симпатяги са заразени с лаймска болест или марсилска треска. Нали знаете част от симптомите на лаймската болест?   Парализа на лицевия нерв със затруднена до липсваща мимика, увисване на лицето от едната страна, затруднен говор, висока температура, артрит, болка и тежест в дясното подребрие, гадене, повръщане, отпадналост, потъмняване на урината, отслабване на паметта и концентрацията, деменция, лесна уморяемост, влошена кординация, отслабване до загуба на чувствителността на крайниците, тръпнене и бодежи в ръцете и краката, слабост в мускулите и т.н.   Та... не карайте пияни.", "date": "2018.06.15", "title": "6 градски ситуации, които ще ви се случат, ако карате пияни"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/383050-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0%D1%82%D0%B8%D0%BA%D0%B0%D1%85%D0%BC%D0%B5-%D1%81%D0%B5-%D0%B2-%D1%81%D0%BA%D0%B0%D0%BD%D0%B4%D0%B0%D0%BB,-%D0%BA%D0%BE%D0%B9%D1%82%D0%BE-%D0%B8%D0%B7%D0%BE%D0%B1%D1%89%D0%BE-%D0%BD%D0%B5-%D0%B5-%D0%BD%D0%B0%D1%88", "text": "Ние се натикахме днес в скандал, който изобщо не е наш, не ни е нужен, това са нашите братя там. Признали сме всичко, подписали сме си всичко. Спорът е между Гърция и Македония, да си го решат. Ако не го решат, пак си е тяхна работа. Това заяви българският министър-председател Бойко Борисов по темата с посещението на македонския президент Георге Иванов.   \"Аз лично съм свидетел какви усилия костваше на Гърция и Македония да се споразумеят за името. На двете страни се наложи да вземат тежки и непопулярни решения, за да придвижат този процес. Щеше да е предателство, ако днес в София бях посрещнал македонския президент с фанфари\", коментира Борисов.   \"Как ще се казва Македония и дали ще се споразумеят с Гърция, е работа само на македонския и гръцкия народ. Единственото, което искаме за Македония, е влизане в ЕС, НАТО и свързаност между държавите ни\", коментира още той.   \"На срещата на върха в София апелирах и опозиционните лидери, да не се възползват политически от тази ситуация. На фона на усилията, които всички европейски лидери положиха месеци наред и събитията от вчера, прецених, че днес не е моментът да посрещам тържествено македонския президент\", допълни Борисов.   Мотивът за отказа му да се срещне с Георге Иванов е, че македонският президент изгони вчера премиера Зоран Заев и изрази несъгласие с постигнатата договореност с Гърция за името на Македония.   \"Президентът Георге Иванов знае прекрасно, че единственото, което искаме за Македония, е европейска интеграция, влизане в ЕС и НАТО, просперитет и свързаност\", каза още Борисов.   В коментар за това, че българският президент Румен Радев все пак прие македонския си колега, премиерът коментира, че Радев не е имало какво друго да направи.   \"Когато вече е тук, как да постъпи? Той е негов гост, не е мой. Ако беше мой гост, и аз щях да го приема, но той е гост на президентската институция. Аз по този начин показвам моето отношение към колегите в Гърция и в Македония, към Ципрас и Заев, моите политически опоненти като европейски социалисти, но храбри, смели и отговорни. Това показвам\", заяви Борисов. На въпроса вижда ли различия в политиките на двете институции (президентство и правителство) от гледна точка на темата Македония, Борисов каза, че не вижда никакви.   В коментар на критиките на президента Радев, Борисов отвърна, че това е негово право и той само това прави напоследък. \"Но усилията, работата, това огромно напрежение, за да се придвижим напред по всичките тези стъпки, да подпишем този договор за добросъседство, който беше аплодиран в първите 15 минути от целия свят. И не на последно място ме информираха сега, че и външният министър на Русия казва, че това име е добро\", допълни още Борисов.", "date": "2018.06.15", "title": "Борисов: Натикахме се в скандал, който изобщо не е наш"}
{"url": "http://www.classa.bg/%D1%81%D0%B2%D1%8F%D1%82/item/383044-%D0%B5%D0%B2%D1%80%D0%BE%D0%BF%D0%B0-%D0%B7%D0%B0%D1%89%D0%BE-%D0%BB%D1%8E%D0%BA%D1%81%D0%B5%D0%BC%D0%B1%D1%83%D1%80%D0%B3-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D1%82%D0%BE%D0%BB%D0%BA%D0%BE%D0%B2%D0%B0-%D0%BC%D0%BD%D0%BE%D0%B3%D0%BE-%D0%BF%D0%B0%D1%80%D0%B8-%D0%BE%D1%82-%D0%B5%D1%81", "text": "Изглежда направо невероятно, но е факт: Люксембург е най-богатата страна в ЕС и въпреки това получава повече пари от европейския бюджет, отколкото внася в него. Как е възможно това?           Цифрите са официално предоставени от Европейската комисия (ЕК). От тях излиза, че през 2016 година (по-нови данни още няма) Люксембург е получил от ЕС повече средства, отколкото е внесъл в общия европейски бюджет. Как се получава това? Повечето страни на ЕС са именно нетни получателки. Благодарение на този факт те могат да инвестират повече в инфраструктурата или в образованието, за да подобрят бъдещите си шансове за развитие. За да стане възможно това, по-богатите държави от общността, включително и Германия, внасят повече средства, отколкото получават от Брюксел – те са нетни донори.   Люксембург обаче е най-богатата от всички страни в ЕС и разликата между нея и останалите държави не е никак малка: средният годишен доход на глава от населението в тази страна възлиза на 90.000 евро, което означава, че нейният БВП е двойно по-висок от този на Германия и почти три пъти по-висок от средния за ЕС. И въпреки това Люксембург е получил от Брюксел европейски средства в размер на 12 милиона евро през 2016 година. Две години по-рано сумата е възлизала дори на 77 милиона евро.   Защо се получава така?   ЕК отговаря уклончиво на този въпрос, като се позовава на малките мащаби на люксембургската икономика. „Дори едно отделно постъпление в националния бюджет, както и съответната му липса, биха могли да превърнат Люксембург от нетен донор в нетен получател“, твърди една говорителка на ЕК. С население от само 600.000 души Люксембург наистина е малка страна, но приходите и разходите в националния бюджет обикновено съответстват на икономическата мощ на държавата. Защо Люксембург да е изключение от това правило – говорителката не може да обясни.   Люксембургското министерство на финансите намира дори за странно, че се задават подобни въпроси. Оттам обясняват само, че плащанията от Брюксел не се извършват на равни интервали от време - с други думи - ако един проект е бил одобрен, това не означава, че страната веднага получава и парите за него. „Затова бюджетът на моменти е на минус, а в друго време - на плюс\", посочва говорител  на правителството. През 2016 г. например Люксембург е получил европейски средства за кохезионни проекти (насочени към намаляване на различията между отделните страни-членки или отделните региони в ЕС), които ще бъдат похарчени едва през следващите няколко години.   За какви точно проекти става дума в случая, говорителят не желае да уточни. Затова пък изрично подчертава, че точно  2014 и 2016 - т.е. годините, в които Люксембург е получил повече пари от ЕС, отколкото е платил в общия бюджет - били абсолютно изключение.   Финансови еквилибристики   За да разберем как от нетен донор Люксембург става нетен получател на европейски средства, трябва да надникнем още по-надълбоко в европейските статистики. Да вземем за пример рубриката \"Конкурентоспособност, работни места и растеж\", казва Жолт Дарвас от независимия мозъчен тръст Bruegel със седалище в Брюксел: „Ако отчитаме брутния вътрешен продукт на страната излиза, че Люксембург е получил повече средства, отколкото някои други страни-членки на ЕС\", казва той.   Една част от тези средства (53 милиона евро) са от изследователската програма \"Horizon 2020\", с която се финансира и изграждането на Европейската сателитна навигационна система \"Галилей\". „Работата на един голям научен екип, работещ по „Галилей“, се координира именно от Люксембург. Затова и средствата се превеждат на Люксембург, откъдето те по-късно се разпределят към различни институти в други страни-членки на общността\", казва Дарвас.   Сходно е положението по отношение на програмите на ЕС, свързани с митата, данъците и борбата с измамите. Люксембург получава сравнително голям дял (23 милиона евро) от общите средства, предвидени за тях. \"В Люксембург са седалищата на Евростат и на Европейската сметна палата\", припомня Дарвас, което оправдава факта, че страната получава средства по програми, свързани със статистиката или с финансовия одит в общността. По същия начин стоят нещата и с други бюджетни пера - защото в Люксембург се намират редица европейски институции - например Европейският съд, Европейската инвестиционна банка, преводаческите служби на ЕС, Спасителните фондове EFSF и ESM, административните ръководства на 8 генерални дирекции към ЕК, Службата за публикации на ЕС, както и още много други служби и агенции. Затова е толкова сложен въпросът с финансирането на Люксембург. Едно обаче изглежда сигурно: страната все пак ще приключи сегашния финансов период до 2020 година като нетен донор.    ", "date": "2018.06.15", "title": "Европа Защо Люксембург получава толкова много пари от ЕС?"}
{"url": "http://www.classa.bg/%D1%81%D0%B2%D1%8F%D1%82/item/383039-%D0%B5%D1%80%D0%B4%D0%BE%D0%B3%D0%B0%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D0%BF%D1%80%D0%B0%D0%B2%D0%B8-%D0%B3%D1%80%D0%B5%D1%88%D0%BA%D0%B0,-%D1%81%D0%B5%D0%B3%D0%B0-%D0%B5%D0%B2%D1%80%D0%BE%D0%BF%D0%B0-%D1%89%D0%B5-%D0%BA%D1%83%D0%BF%D1%83%D0%B2%D0%B0-%D0%B3%D0%B0%D0%B7", "text": "TANAP ни дава увереност, че няма да имаме проблеми с доставките на природен газ. Руският природен газ също се увеличава през “Турски поток”. Така ние ще разпределяме природния газ за Европа – и руски, и азерски. Това казва турският президент Реджеп Ердоган в интервю за “Канал 24” дни след откриването на Трансанадолския газов коридор. Ердоган добавя, че България е направила грешка да откаже строителството на газопровод до нейната територия, от което се е възползвала Турция.   “България направи грешка и това бе в наша полза. Затова сега Европа ще купува от нас”, подчертава турският държавен глава. “Русия ни предостави кредит при много благоприятни условия за закупуването на зенитно-ракетните комплекси С-400. Договорили сме се на следващ етап да започнем и съвместно производство на комплексите С-500”, разкрива още Реджеп Ердоган пред телевизията. Той не се съгласи с обвиненията на Съединените щати, посочвайки: “Защо те мълчат за факта, че Гърция купи преди година руските системи С-300. Това е трудно да се разбере. Турция има отбранителна промишленост и тя си има свои потребности, ние само искаме да ги удовлетворим.”   Ердоган заплаши Вашингтон, че ако не получи договорените изтребители от пето поколение Ф-35, ще купи техни аналози или от Русия или от друга европейска държава.", "date": "2018.06.15", "title": "Ердоган: България направи грешка, сега Европа ще купува газ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/383040-%D0%BA%D0%B0%D0%BA%D0%B2%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B5-%D0%B4%D0%BE%D0%B1%D1%80%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Това е българският интерес - Македония да стане част от НАТО и от ЕС, а не да продължи да се носи по течението, където дебнат едни други интереси. Затова за България е много важно споразумението за името да проработи.           Противниците на споразумението между премиерите на Гърция и Македония Алексис Ципрас и Зоран Заев ще стават все повече и все по-шумни. Темата е много благодатна за политическо противопоставяне. По-важно е обаче, че тъкмо този въпрос е ключът към влизането на Македония в НАТО - и затова можем да очакваме „инвестиции\", които ще опитват да превърнат въпроса за името в централен, да преувеличават съществуващите различия и да осуетят или забавят окончателното приключване на договорената от Ципрас и Заев процедура. България реагира бързо и още същия ден приветства постигнатото споразумение за името Северна Македония. Но гласовете против започват да се обаждат и затова е важно още в началото интересът на България да бъде ясно откроен.   В момента сме изправени пред пределно конкретен избор. Първият вариант е споразумението да проработи, Македония да получи покана за присъединяване към НАТО и да започне преговори за членство в Европейския съюз. Вторият вариант е споразумението да не проработи и Македония да продължи да се носи по течението, без евроатлантическа перспектива и без натиск за демократизация и реформи, какъвто ще оказват преговорите с ЕС. Българският национален интерес е безспорно в първия вариант.   От 12 юни насам   Новината бе донякъде предизвестена - през последните месеци гръцката страна все „лийкваше\" към медиите обсъжданите имена, македонската страна не пропускаше да декларира готовност за компромис, а двамата премиери проведоха безброй разговори. Дори се усамотиха демонстративно по време на срещата за Западните Балкани в София в средата на май. Във вторник дойде официалното съобщение с конкретните параметри на споразумението и последващата процедура. България първа призна независима Македония през 1992 година и напълно очаквано приветства веднага споразумението за името. Но със забележка, която звучи като задължителна в региона: „Името Република Северна Македония не следва да бъде интерпретирано като основание за евентуална промяна на съществуващите граници или претенции към съседите относно език, култура, история и идентичност\". Гаранции срещу това има както в договора за приятелство между България и Македония, така и в самата процедура на бъдещите преговори с ЕС.   Въпреки това темата не бе пропусната от опозицията. БСП настоя позицията на България за начало на преговори с ЕС да бъде обвързана с гаранции от страна на Македония, „че промяната на името няма да доведе до териториални претенции, по отношение на историята на страната ни и идентичността на българските граждани\". Казано в прав текст, това означава замяна на гръцкото вето със заплаха за българско. Коментар в партийния вестник на БСП „Дума\" отиде още по-далеч - договореното било „изцяло за сметка на България\" и било „реална предпоставка за териториални претенции\". Извънпарламентарната АБВ повиши още градуса, като предупреди за „реално основание за териториални претенции\" и настоя за гаранции от Македония още сега, а не в бъдеще време. Тоест, и отцепилата се от БСП партия намеква за българско вето върху началото на преговорите между Македония и ЕС.     \"Няма да аплодираме\"   Провал на споразумението означава Македония да остане извън НАТО. Това е заявеният интерес и на Сърбия, и на Русия. Най-острите критики напълно естествено идват от политическите изразители на руския интерес на Балканите. Също толкова естествено е те да не се ограничат с тези няколко изказвания.   \"Няма да аплодираме, ако Македония стане част от НАТО\", каза преди седмица посланикът на Русия в ЕС Владимир Чижов, макар и на думи да подкрепи решаването на спора за името. Година по-рано той бе заявил, че Русия може „да предложи алтернатива на Македония, Западните Балкани и на която и да е друга страна, защото винаги съществува алтернатива на евроатлантическата интеграция\". Чижов е автор и на репликата за България като „троянски кон\" на Русия в ЕС.   Геополитическото противопоставяне в региона е видимо с просто око. Преди по-малко от две години Черна гора обвини Русия, че е участвала в осуетения опит за преврат, който е имал за цел да попречи на присъединяването на страната към НАТО. Днес Черна гора вече е част от Алианса. Това е българският национален интерес - Македония да стане част от зоната на сигурност, правила и предвидимост, каквито гарантират НАТО и ЕС. Именно в тази среда най-лесно могат да бъдат разрешени всички опасения за претенции. Като начало управляващите могат да положат усилия за изработването на национален консенсус по въпроса - поне да се опитаме да намалим истерията, която се задава.", "date": "2018.06.15", "title": "Каква Македония е добра за България?"}
{"url": "http://www.classa.bg/%D1%81%D0%B2%D1%8F%D1%82/item/383041-%D0%BC%D0%B0%D0%B9%D0%BE%D1%80%D0%BA%D0%B0-%D0%B4%D0%B0-%D1%81%D0%B5-%D0%BA%D1%8A%D0%BF%D0%B5%D1%88-%D0%B2-%D0%BC%D1%8A%D1%82%D0%BD%D0%B0-%D0%BF%D0%BE%D0%BC%D0%B8%D1%8F", "text": "Много често по плажовете около Палма де Майорка се издигат червени флагове и при спокойно море. Причината за това е малко известна. И много мръсна.   Майорка е известна със своите бели пясъчни плажове и заливи с прозрачно чиста вода. Не и около столицата Палма. Тук фекалните води нерядко се изливат направо в морето. „Когато вали, местните пречиствателни станции не са в състояние да поемат огромните количества вода, затова голяма част от отпадните води отиват непречистени направо в морето. В Европа това е забранено. Ако някоя частна фирма или някой гражданин извърши подобно нещо, го глобяват, а тук това си е обичайна практика\", възмущава се Аина Барчело от Портиксол, едно от известните предградия на Палма.   Тя не позволява на дъщеря си да се къпе там в морето. Вместо това пътува с нея един час до плажа на една природозащитена зона. „На пръв поглед замърсяването на водата не си личи. В разгара на сезона по плажовете около Палма често издигат червения флаг, но малко туристи знаят защо\", споделя тя. Пречиствателните станции на балеарския остров са остарели.   Неус Триол е шефка на общинските служби за отпадно стопанство и признава, че градът има сериозен проблем. „Когато вали, пречиствателните инсталации не смогват да поемат всичката дъждовна вода и тя се смесва с отпадните води на частните домакинства. Част от тези замърсени води се вливат направо в морето\", казва тя.   В залива на Палма де Майорка   Мнозина обвиняват предишното консервативно правителство, че години наред не си е помръднало пръста, за да реши проблема. Новата лява коалиция поне успя да изтръгне обещание от правителството в Мадрид, че ще бъде изградена нова пречиствателна инсталация в Палма. Строежът ѝ обаче ще отнеме доста години. А и една пречиствателна инсталация няма да реши целия проблем с отпадните води.   Борба срещу замърсяването   Палма де Майорка помни и други времена, когато морето и плажовете бяха чисти. На Аина Барчело ѝ е дошло до гуша от нескончаемите екологични проблеми. Затова се е присъединила към екологичната организация „Ondine\" . Там организират училищни проекти и обръщат внимание на децата върху проблемите на околната среда. Нерядко учениците участват в акции за събиране на отпадъци. На площ от 50 квадратни метра на плажа в Ел Аренал наскоро бяха събрани 700 найлонови торбички, безброй по-дребни пластмасови отпадъци, фасове, бутилки, детски играчки и санитарни материали.   „Не всички отпадъци на Майорка са от самия остров. Много кораби също изхвърлят отпадъците си в морето. От северноафриканското крайбрежие също достигат нечистотии до испанските брегове. Това си личи по арабските надписи, които откриваме \", казва Неус Триол. Местните еколози обаче смятат, че Майорка не бива да бяга от собствената си отговорност и призовават гражданите и туристите да се отнасят по-отговорно към околната среда. „Една нова пречиствателна станция не може да свърши всичката работа вместо нас. От нас самите зависи да ограничим замърсяването на околната среда\", пледират те.", "date": "2018.06.15", "title": "Майорка: да се къпеш в мътна помия"}
{"url": "http://www.classa.bg/%D1%81%D0%B2%D1%8F%D1%82/item/383042-%D0%B2%D0%B0%D1%80%D1%83%D1%84%D0%B0%D0%BA%D0%B8%D1%81-%D0%B7%D0%B0%D1%89%D0%BE-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B4%D0%B0-%D0%BF%D0%BB%D0%B0%D1%89%D0%B0-%D0%B7%D0%B0-%D0%B1%D0%B0%D0%BD%D0%BA%D1%80%D1%83%D1%82%D0%B8%D1%80%D0%B0%D0%BB%D0%B0-%D0%B3%D1%8A%D1%80%D1%86%D0%B8%D1%8F", "text": "Германия от години налива пари в каца без дъно. Тя излъга своите граждани, спасявайки банките. Нима трябва да дава още кредити за банкрутирала Гърция, пита бившият гръцки финансов министър Янис Варуфакис.             Вестник \"Зюддойче Цайтунг\" помества интервюто с Варуфакис под заглавие \"Брюксел за мен е един кошмар\". 57-годишният икономист изнася лекции пред студенти в Мюнхен, на които обяснява защо Германия не бива да спасява еврото. От края на януари до началото на юли 2015 година Варуфакис беше гръцки финансов министър. Предлагаме Ви интервюто с известни съкращения. Гръцкият премиер Алексис Ципрас постоянно се бори за нови кредити, а Вие не спирате да повтаряте, че Германия не трябвало да плаща повече. Това някак не се връзва.   Я. Варуфакис: Напротив, даже чудесно се връзва. От 2010 критикувам всяко ново гръцко правителство за това, че взима нови кредити, въпреки че никога няма да може да ги върне. И днес Гърция си остава в състояние на фалит. А когато една страна е фалирала, тя няма как да излезе от кризата, поемайки нови кредити. Тъкмо това беше и позицията, която застъпваше гръцкото правителство през 2015 и лично аз като финансов министър. А фактът, че след това нещата се развиха другояче, ме накара да подам оставка.   Вие настоявате за своего рода План „Маршал\" за Гърция, но искате страната да си остане в еврозоната.   След 2010 Германия направи огромна грешка, наливайки все повече пари в каци без дъно. Страната плащаше, за да спаси банките, които държаха всевъзможни рискови ценни книжа. Но вместо в Европа да продължаваме да даваме \"реални пари\" за спасяването на \"имагинерни пари\", е крайно време да разработим план за преструктуриране на еврозоната. Германия трябва и може да спре да запушва дупки. (...) Германия от години пропилява спестяванията на своите граждани, те вече не получават никакви лихви за парите си, вече почти няма сигурни капиталовложения. Редно ли е при това положение страната още да дава кредитни гаранции за банкрутирала Гърция? Това никак не е разумно.   Нима Вие настоявате точно за това? Германия да изостави Атина, а на господин Ципрас да не се отпускат нови кредити? Още 2015 на всички беше ясно, че кредитите не помагат на Гърция, а ѝ вредят. И всички ние знаем защо въпреки това принудиха Гърция да взима кредити.   Защо?   Това си беше замаскирана спасителна котва за банки като Дойче банк, Сосиете женерал и други, които, ако не бяха получили помощ, щяха да фалират още през 2009 година в разгара на банковата криза – заради рискованата си инвестиционна политика. Всеизвестно е, че много от отпусканите средства отидоха за обслужването на дългове към въпросните банки. За възстанявяването на Гърция останаха твърде малко пари. Стотици милиони евро на данъкоплатците отидоха за погасяването на банкови загуби. Германското правителство излъга гражданите си, за да спаси банките.   Вие основахте политическото движение DiEM – Democracy in European Movement. Възнамерявате да се явите с него на изборите за Европарламент през 2019 година.   Да, искаме. И нашият план за действия е интернационален, европейски. Това е една програма за Европа, а не само за Гърция. Все още сме малко движение с общо 100. 000 членове. В Германия имаме 25. 000, в Гърция – 8.000. За да решим проблемите на Европа, трябва да спрем да ги разглеждаме на национално ниво.   Ще се кандидатирате ли и самият Вие?   Да, смятам. Аз всъщност мразя парламентите. Брюксел за мен е истински кошмар. Там изобщо не се прави политика, преобладават бюрокрацията и кариерните игрички.   *Янис Варуфакис беше гръцки финансов министър от края на януари до началото на юли 2015 година. Интервюто му пред \"Зюддойче Цайтунг\" поместваме с известни съкращения.", "date": "2018.06.15", "title": "Варуфакис: Защо Германия да плаща за банкрутирала Гърция?"}
{"url": "http://www.classa.bg/%D1%81%D0%B2%D1%8F%D1%82/item/383043-%D0%BA%D0%B0%D0%BA%D0%B2%D0%B0-%D0%B5-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B3%D1%8E%D0%BB%D0%B5%D0%BD", "text": "Движението на Гюлен се представя пред обществото като модерна и демократична организация. Но бивши членове говорят за сектантски методи, за тайни паралелни структури, за промиване на мозъци. Каква е истината?           Турският президент Ердоган обвинява Движението на Фетхуллах Гюлен, че е организирало опита за преврат от 2016 година, при който бяха убити близо 250 души. Впоследствие бяха арестувани над 78 хиляди предполагаеми привърженици на Движението, което в Турция е доведено до състояние на пълна недееспособност. Хиляди успяха да избягат - и намериха убежище в Германия, където доскоро не се гледаше критично на тази организация, припомня списание \"Шпигел\" в обширна публикация по темата.   В интервю от март 2017 шефът на германското външно разузнаване Бруно Кал бе определил Движението на Гюлен като \"цивилно обединение за религиозно и светско образование\". Сега обаче германското правителство е на път да промени мнението си за организацията. Съвместно журналистическо разследване на обществената телевизия ARD и на списание \"Шпигел\" стига до извода, че зад привидно модерната и светска фасада на Движението навярно се крие авторитарна структура. Журналисти от двете медии са разговаряли с бивш ръководен кадър на Движението, който го е определил като антидемократична организация. Нещо повече дори: мъжът описва Движението като секта с тайни паралелни структури, в която могъщи религиозни водачи взимат всички важни решения.   \"Голямата цел е изграждането на ислямско общество\"   Междувременно германското външно министерство се отнася все по-сериозно към информациите, подавани от турски източници, според които Движението на Гюлен има за цел да подкопае държавата. В доклад за вътрешно ползване германското посолство в Анкара цитира свои събеседници със следните думи: \"Конспиративната част от Движението се отличава със стриктни йерархични структури, които много напомнят на тези, характерни за организираната престъпност\".   В обществения живот Движението на Гюлен се представя като модерна и демократична организация. В Германия то има училища и детски градини, бюра за подпомагане и културни центрове, предлага езикови и интеграционни курсове. Обявява се също така за диалог между религиите - в Берлин например Движението подкрепя проекта \"House of One\", който има за цел да сближи евреи, християни и мюсюлмани. А рупорът на Движението в Германия - фондацията \"Диалог и образование\" - официално преследва само светски цели. Именно тази част от Движението на Гюлен е предназначена за показ пред обществото.   Юристът Ахмет Метин (името е променено, тъй като мъжът иска да остане анонимен) дълго време е работил за Движението. Постепенно обаче установил, че ръководителите на организациите по места били само марионетки в ръцете на религиозни водачи, които вътре в организацията били наричани \"имами\". Именно тези духовни лидери взимали всички важни решения, твърди Метин. Те били изпращани от Турция в Германия за по три години, като за прикритие упражнявали съвсем нормални професии. За всяка германска провинция отговарял определен имам, а над тях бил само имамът за цяла Германия.   Метин твърди, че гюленистите в Германия преследват една основна цел: да възпитават в религиозен дух живеещите в страната турски мюсюлмани, при това още от най-ранна възраст. Този процес протича на два етапа: първо Движението предлага на хората от целевата група безобидни услуги - някакъв вид помощ или езикови курсове например. След време идва ред на втората стъпка: \"Казват им, че е дошъл моментът да се ангажират по-тясно с Движението и с важните за него теми. А голямата цел е изграждането на ислямско общество\", твърди анонимният източник.   Еркан Каракоюн, ръководител на фондацията \"Диалог и образование\", отрича съществуването на паралелни структури. Решенията се взимат от председателите на местните организации и на фондациите, твърди той и уверява, че Движението на Гюлен се застъпва за демокрацията, за човешките права и за модерното тълкуване на исляма. \"Всеки член на Движението може да прави каквото си иска. Никой не е подлаган на натиск, камо ли пък принуждаван да се придържа към определен стил на живот\", казва още Каракоюн.   Ахмет Метин е на друго мнение. Напуснал е Движението по убеждение, но и заради лични мотиви - надява се да бъде изваден от черния списък на турското правителство, защото иска да пътува до родината си. Пред журналистите от АРД и \"Шпигел\" той уверява, че не говори по поръчка на турското правителство или на тайните служби. Проверка на \"Шпигел\" е потвърдила, доколкото това е възможно, че повечето подадени от него информации отговарят на истината и се покриват с наблюденията на независими експерти.   \"Движението на Гюлен е секта\"   Сходни впечатления споделя и Хакан Коркмаз, израснал в Германия внук на турски гастарбайтер. След като завършил средното си образование, Коркмаз (името е променено) се преместил да живее в една от т.нар. \"Къщи на светлината\". В тези къщи Движението на Гюлен настанява млади хора, които след съответната обработка превръща в свои предани слуги. В цяла Германия има няколкостотин такива къщи. Експерти ги определят като религиозния фундамент на Движението.   В къщата на Коркмаз били настанени само мъже, които се подчинявали на строги правила. Употребата на алкохол била изрично забранена, контактът с жени - също. Делникът бил определян от специален отговорник - т.нар. \"Голям брат\", който всеки ден съставял протоколи за обитателите на къщата. В началото Коркмаз се възприемал като богоизбран, като един от малкото представители на едно златно поколение. Но когато се опитали да го принудят да прекъсне всякакви контакти с не-мюсюлмани, Коркмаз изведнъж се събудил. Избягал от \"Къщата на светлината\", преместил се да живее в друг град и сменил телефонния си номер. За да стане невидим за гюленистите. \"Движението на Гюлен е секта, която най-брутално употребява своите членове\", казва мъжът.    ", "date": "2018.06.15", "title": "Каква е истината за Движението на Гюлен?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383035-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D1%8E%D0%BD%D0%B8", "text": "ОВЕН ( 21 март - 20 април ) Днес ще се чувствате лениви и апатични, така че, най-добре е да си вземете почивен ден и да го прекарате сред природата. Това ще ви донесе само радост, така или иначе работата, която сте планирали, за няколко часа няма да я свършите. Трябва да избягвате стресовите ситуации, в противен случай, сериозно могат да се отразят на вашето здраве. Избягвайте напрежението и пазете нервите си. ТЕЛЕЦ ( 21 април - 21 май )  Препоръчва се да работите по ясен график, без да намалявате темпото. Семейните дела, ще се развиват по начина, по който сте ги планирали. Но с битовите проблеми, ще трябва да се справите. Ако искате да попълните портфейла си, тогава трябва да се размърдате. Допълнителната работа, сама няма да ви намери, както и голямата печалба. БЛИЗНАЦИ ( 22 май - 21 Юни ) Очаква ви разнообразие от събития, но какви ще бъдат те - решете сами. Кешовите разходи ще бъдат свързани с бизнеса. Но ако сте ангажирани с творчество, ще получите не само вдъхновение, но и голяма печалба. При шофиране, трябва да бъдете много внимателни.   РАК ( 22 юни - 23 юли ) Крийте своите истински чувства и емоции в кръга на колегите. По-добре бъдете като робот и си вършите работата. Тази тактика на поведение, ще ви е от полза. Някакво объркване ще се случи в личния ви живот, когато отидете на среща. Може да се окаже, че избраникът ви, се държи с вас некоректно. ЛЪВ ( 24 юли - 23 август ) Трябва да се концентрирате, за да решите всички натрупани проблеми. Разбира се, много от тях са изкуствено създадени от вас, затова помислете. Финансовите разногласия могат да доведат до разрив с партньорите. Ако вечерта почувствате признаци на умора, по-добре се откажете от забавленията с приятели. ДЕВА ( 24-ти август - 23 септември ) Препоръчва се, да забравите гордостта си и да погледнете на работата и колегите си оптимистично. По-точно, трябва да станете истински реалист, тогава може да се включите и в активния процес. Ако той е творчески, тогава ще може да се справите с много неща. От алкохолни напитки, трябва да се откажете, особено ако се лекувате с антибиотици. ВЕЗНИ( 24 септември - 23 октомври) Ще получите награда за минали постижения. Но новата работа, ще трябва да вършите в екстремен режим, за да не загубите премията. С ваш приятел, ще се случи гаф и вие ще се почувствате виновни за това. На противоречивите моменти, гледайте повърхностно, така ще ви изглеждат по-забавни, отколкото проблематични.   СКОРПИОН ( 24 октомври - 22 Ноември ) Днес, деня ви носи самотата и уединение, но на вас това ви харесва. Един добър ден, който да посветите на себе си и близките. Ако не сте почивали заедно дълго време, организирайте екскурзия, пикник. Активните игри и спортните мероприятия, ще са ви от полза. А с умствена работа, трябва да се занимавате само ако е спешна.   СТРЕЛЕЦ ( 23 Ноември - 21 Декември ) Днес, ще комуникирате повече с жестове и мимики, отколкото с истински думи. Просто настроението ви ще е такова, че емоциите ще ви уморяват. Въпреки, че в сферата на любовта, напротив, ще покажете откритост и чувствителност. Така и любимия ви, ще разбере по-лесно вашите намерения. Вечерта, ще ви отвлече приятел, споделяйки неприятностите си. КОЗИРОГ (22 Декември - 20 януари ) Препоръчително е, да не ламтите за всичко чуждо. Ако си позволите това, ще останете без вашето парче пай. Самосъжалението не е най-доброто качество, запасете се с увереност и търпение. Разходите ви, ще бъдат свързани главно с дългове. Тях ще трябва да платите незабавно, за да нямате неприятности.  ВОДОЛЕЙ ( 21 януари -  19  февруари ) Денят ви, няма да е скучен, но за здравето си трябва да следите. Особено, ако бурно сте се забавлявали с приятели или сте заспали на плажа. Възможни се изгаряния и лека простуда. Народните средства, ще бъдат ефективни в случай, че и друг път сте ги прилагали. Макар че и консултация с лекар, няма да е излишна.   РИБИ ( 20 февруари - 20 март ) Очаква ви радостен ден, когато никой и за нищо, няма да може да съсипе. Напротив, всички наоколо ще ви подкрепят, както морално, така и с мъдри съвети. Също, ще имате много работа около дома, планиране на ремонти и дребни тревоги. Ако организирате пътуване, трябва да се обадите на някои хора. От това зависи качеството на вашето пътуване.", "date": "2018.06.15", "title": "Дневен хороскоп 15 юни"}
{"url": "http://www.classa.bg/%D1%81%D0%B2%D1%8F%D1%82/item/383036-90-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%80%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B5%D1%80%D0%BD%D0%B5%D1%81%D1%82%D0%BE-%D1%87%D0%B5-%D0%B3%D0%B5%D0%B2%D0%B0%D1%80%D0%B0-%D0%B2%D0%B8%D0%B4%D0%B5%D0%BE", "text": "Ернесто Че Гевара е роден на 14 юни 1928 г. Неговият образ на героичен борец за свобода и справедливост и днес не помръква, а само се засилва. \r\n   Каква е причината за това? \r\n   През 1952 г. Ернесто и негов приятел обикалят Южна Америка на мотоциклет; след това той завършва медицина и става хирург; през 1959 г. заедно с Фидел Кастро извършват кубинската революция. В резултат на което той се превръща в команданте и кубински държавен деец. След това Ернесто Че Гевара се заема да „изнася революция“ извън Острова на Свободата и организира партизански войни в Африка и Л. Америка. \r\n   През 1962 г. Че има ключова роля в привличането на съветски ядрени ракети в Куба, с което има дял в Карибската криза. Скоро аржентинецът се превръща в радикален маоист. \r\n   Животът на Че завършва героично. Той е разстрелян, след като е пленен по времето на опита му да вдигне марксистко въстание в Боливия. Разказват, че той казал на палача си: „Стреляй, страхливецо, ти ще убиеш само един човек!“ Смисълът на фразата е, че революцията не може да бъде убита. \r\n   Едва ли има човек, от когото ЦРУ да се е страхувало повече отколкото от Че Гевара. Това признава един от агентите на специалната служба. \r\n   Самият Че нямал страх от никого и от нищо. \r\n   Икона с бунтарски стил \r\n   Че Гевара не е само символ на съпротивата и борбата за правата на потиснатите народи. Той е безсребреник, интелектуалец и поет, боец и полеви командир, пострадал заради идеята. \r\n   С една дума Че е икона за младите бунтари, които искат да променят света, „Дон Кихот на ХХ век“. \r\n   За онези, които го ненавиждат, Че е фанатичен убиец, готов да положи пред олтара на революцията всякакво количество човешки животи. Често в писмата си се подписвал с името „Сталин II“. Има доказателства, че след победата на въстаниците той екзекутирал пленените войници и всички, които поддържали режима на Батиста, изтезавал пленниците и лично ръководел разстрелите. На съвестта му според неговите хулители тежат десетки хиляди жертви. \r\n   Агентът на ЦРУ, който пленил команданте в Боливия, разказвал, че преди разстрела той признал, че е извършил „две хиляди“ екзекуции на „империалистически шпиони и агенти“, но не съжалявал за това. \r\n   Въпреки това Че Гевара и днес се смята за светец от боливийските селяни, на чиито земи той се опитал да разпали пожара на революцията. Те го споменават с името „Сан Ернесто“, молят му се и искат помощ от него. Неговите портрети висят в латиноамериканските храмове. Селяни, които видели трупа му след разстрела, разказвали: „Нито един мъртвец не приличаше толкова много на Христа колкото Че…“ \r\n   Най-известният портрет на Че Гевара е изработен от кубинския фотограф Алберто Корди, който и днес се продава добре. \r\n Снимката на пламенния революционер с барета със звезда била подарен на команданте от Кастро и е най-тиражираната в света. Тениски, бейсболки, значки и чанти, плакати, сувенири с неговите портрети и кафе ресторанти, които носят името му, са стабилен бизнес. \r\n   Търговците много ефективно използват протестните настроения на прогресивната младеж и с времето превърнаха образа на романтичния бунтар в добре тиражирана стока. По ирония на съдбата Че Гевара внася огромен дял в културата на потребителското общество, което презирал цял живот. \r\n   Изначално човекът има нужда от герои. Проблемът на днешните деца е, че им липсват герои. В соцвремето децата се възпитаваха в духа на героичното, а сега героите им са Мики Маус, Батман и др. Дори в детските книги с приказки отсъстват герои. \r\n   Затова на този фон героизацията на Че Гевара задоволява това търсене, което ние проявяваме още от деца. Така се обяснява фактът, че и досега Че се изобразява на тениски, плакати и пр., и символизира образа на безкористния човек, който не е служил на себе си, не на джоба си, а на идеята за промяна на света. Такива фигури липсват в днешното буржоазно общество и като контраст привличат особено младите хора. \r\n   Според историци тиражираният факт, че ръцете на Че са потопени в кръв е поредният мит. Той не е бил по-кръвожаден от други революционери. \r\n   За днешното младо поколение е важно, че Че не се е ръководил от користни цели. Идеята за революцията и бунта винаги е била притегателна за младостта. \r\n   Идеите на Че намират отклик в сърцата на младите, колкото повече обезпечено и стабилно става обществото. И в това се заключава психологическият феномен: хората се уморяват от стабилността. Чрез привързаността към Че Гевара младите хора реализират своята потребност от свобода, включително и от свободата на парите. \r\n   ПЪЛНОТО МУ ИМЕ Е ЕРНЕСТО ГЕВАРА ДЕ ЛА СЕРНА ИНЧ ИЛИ ПО ИСПАНСКИ Ernesto Guevara de la Serna Linch. \r\n   Съратниците на Гевара го наричали Че, подчертавайки аржентинския му произход. Това междуметие е много разпространено обръщение сред аржентинците. \r\n   \r\n   1. Далечен прадядо на майката на Ернесто бил генерал Хосе де ла Серна е Нохоса, вицекралят на Перу. \r\n 2. От четиригодишна възраст Ернесто обичал да чете. Вкъщи родителите му имали библиотека с няколко хиляди тома. \r\n 3. Ернесто обичал поезията и пишел стихотворения. \r\n 4. Бил силен в точните науки, особено в математиката, но предпочел професията на лекар. \r\n 5. Най-големият авторитет за Че бил Алберт Швайцер. \r\n 6. Не искал да служи в армията и след като взел ледена вана, се простудил и предизвикал пристъп на астма; признали го за негоден за военна служба. \r\n 7. След като получил диплома на лекар, Че Гевара лекувал бедни хора без пари. \r\n 8. Кастро споделил, че Ернесто бил по-добър революционер от него. \r\n 9. Че се научил да пуши пури в Куба, за да гони нахалните комари. \r\n 10. В Куба Че получил званието „команданте“, което се равнява на „майор“. \r\n 11. Убиецът на Че е сержантът от боливийската армия Марио Теран. \r\n 12. Образът на Че е изобразен на кубинската банкнота от три песос. \r\n \r\n\t \r\n\t \r\n   Преди 51 години убиха Че Гевара. Тази песен е в негова памет! \r\n   ПО ТЕМАТА: \r\n     \r\n \r\n     \r\n ”  (До вечната победа) – Че Гевара в писмо до  \r\n      ", "date": "2018.06.15", "title": "90 години от рождението на Ернесто Че Гевара (ВИДЕО)"}
{"url": "http://www.classa.bg/%D1%81%D0%B2%D1%8F%D1%82/item/383037-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D1%81%D0%B0%D1%89-%D1%81%D0%B5-%D0%B7%D0%B0%D0%B1%D0%B0%D0%B2%D1%8F", "text": "Бившият председател на Федералния резерв Алън Грийнспан заяви, че американската икономика вече се забавя, съобщава БНР.   «Презумпцията е, че от тук икономиката ще продължава да нараства, но смятам, че това е само пожелателно мислене», посочи Грийнспан в интервю за телевизия CNBC.   Редица икономистите смятат, че БВП за второ тримесечие може да достигне 4 на сто с оглед на силно увеличение на потребителските разходи и на личните доходи, но Грийнспан определя тези прогнози като прекалено оптимистични, добавя Националното радио.   «Повечето прогнози, които съм виждал и които считам за достоверни, показват, че докато ние се намираме близо до годишна лихва от 3%, няма да успеем да постигнем подобен икономически растеж», отбеляза бившият шеф на Фед.   Алън Грийнспан също така посочи, че икономиката се придвижва от стагнация към «стагфлация» — вредна икономическа среда, при която инфлацията се повишава, но растежът отслабва. «Не виждам как ще се измъкнем от подобен сценарий», заяви той.   Бившият председател на Фед отбеляза, че намаляването на данъците от администрацията на Доналд Тръмп и усилията за намаляване на регулацията на бизнеса са стъпки в положителна посока, добавя Националното радио.             Бланкфейн припомни още, че американската икономика е работела като часовник, докато федералното правителство не е решило да намали данъците с общо около 1.5 трилиона долара и да отпусне допълнителни 300 млрд. долара на военните и за вътрешните разходи, увеличавайки бюджетния дефицит.   По думите му, такъв подход е подходящ за периоди на рецесия или възстановяване, но не и за фаза на икономически подем.       Според Бланкфейн тези страхове са уместни, тъй като ако икономиката започне да „прегрява“ и централната банка почувства, че не може да удържи инфлацията, то ведомството ще трябва да действа и да повиши основния лихвен процент.  ", "date": "2018.06.15", "title": "Икономиката на САЩ се забавя!"}
{"url": "http://www.classa.bg/%D1%81%D0%B2%D1%8F%D1%82/item/383038-%D0%B1%D0%B8%D1%82%D0%BA%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D1%8A%D0%BC-%D0%B8-%D0%B3%D0%BB%D0%BE%D0%B1%D0%B0%D0%BB%D0%B8%D0%B7%D1%8A%D0%BC-%D1%82%D0%B5%D0%BF%D1%8A%D1%80%D0%B2%D0%B0-%D0%BF%D1%80%D0%B5%D1%81%D1%82%D0%BE%D0%B8", "text": "Известният американски анализатор Патрик Бюканън представя интересен поглед върху събитията в Съединените щати и продължаващата вътрешнополитическа борба между Доналд Тръмп и неговите глобалистки политически противници. Бюканън е съветник в Белия дом при президентите Никсън, Форд и Рейгън и може да бъде нареден сред фигурите в Америка, които са добре запознати с процесите от кухнята на голямата американска политика.   По време на срещата на Г-7 в Канада президентът Доналд Тръмп описа Америка като „прасенце касичка, която всички ограбват”. След като напусна Квебек неговият съветник по търговия и индустриална политика Питър Наваро добави още няколко думи за канадския министър-председател Джъстин Трюдо: „В Ада има специално място за всеки чуждестранен лидер, който се занимава с недобросъвестна дипломация спрямо президента Доналд Тръмп и след това се опитва да му забие нож в гърба…Именно това направи този слаб, нечестен Джъстин Трюдо.”   В Сингапур Тръмп публикува още няколко туита за въпросната прасенце-касичка. „ Защо трябва аз, като президент на Съединените щати, да позволявам на някои страни да продължават да правят огромни търговски излишъци, каквито имат от десетилетия… (докато) в същото време САЩ плащат почти цялата сметка в НАТО, който защитава много от същите тези страни ,  които ни обират в търговията? ”   За да разберем какво стои в основата на мотивацията на Тръмп и да си обясним неговото раздразнение и гняв, може като начало да започнем със следните съображения. Нашите елити разглеждат Америка като „незаменима нация”, водеща световна сила, чийто свещен дълг е да защитава демокрацията, да се изправя срещу диктаторите и агресорите и да поддържа световния либерален ред. Те гледат на богатството и силата на САЩ като на изящни инструменти, които са им дадени от съдбата, за да оформят бъдещето на планетата.   Тръмп разглежда Америка като нация – дойна крава за съюзниците, които живеят на гърба на американските усилия за гарантиране на отбраната и в същото време се занимават с търговски практики, носещи печалба за техните собствени народи за сметка на Америка.  Там, където елити в САЩ се вживяват в ролята на повелители на вселената, Тръмп вижда един свят, който се смее зад гърба на Америка, а съюзниците експлоатират американското великодушие и идеализъм за своите собствени национални интереси.   Числата не могат да бъдат опровергани и трудно подлежат на различна интерпретация. Миналата година ЕС е имал 151 млрд. долара излишък в търговията със САЩ. Китай си докарва 376 млрд. долара в плюс от търговските сделки със САЩ – най-големият профицит в историята.  Светът продава на Америка стоки със 796 млрд. долара повече, отколкото тя продава на всички страни, взети заедно. Нация, която харчи повече от това, което получава от данъци и потребява все повече вносни стоки, отколкото произвежда сама, е нация в упадък. Америка следва стъпките на своите британски братовчеди през XIX век.   Тръмп разбира, че тази ситуация не е устойчива. Неговата сила е в това, че все още хората го подкрепят в опитите му да се постави Америка на първо място. Той обаче е изправен пред няколко сериозни пречки. Каква е неговата стратегия да превърне дефицит от 796 млрд. долара в търговски излишък? Готов ли е да въведе митата и ограниченията на вноса, които са необходими, за да се превърне Америка от нацията с най-голям търговски дефицит в историята в нация с профицит, каквато беше до средата на 70-те години на миналия век?   Американците наистина поемат на плещите си цялата тежест за защитата на Запада, за борбата срещу терористите и радикалните ислямисти в Близкия изток, както и за отбраната на Южна Корея и Япония.  Ако НАТО и азиатските съюзници обаче откажат да увеличат приноса си за отбрана, както Тръмп настоява, наистина ли той е готов да отмени американските договорни ангажименти, да се откаже от военните гаранции и да остави тези държави да се изправят сами срещу Русия и Китай?  Може ли Тръмп да отреже тази пъпна връв?   Държавният секретар на Айзенхауер Джон Фостър Дълес говори за извършването на „мъчителна преоценка” на американските ангажименти за защита на съюзниците в НАТО, ако те не допринасят с повече пари и войски. Дълес умира през 1959 г., а въпросната преоценка, с която САЩ заплашват преди 60 години, никога не се случва. Всъщност, когато Студената война приключи, американските съюзници в НАТО намалиха отново разходите си за отбрана. САЩ все още субсидира НАТО в Европа и дори прие още съюзници след краха на съветската империя.   Ако Европа откаже да инвестира парите в отбрана, които Тръмп иска, или да приеме митата, от които Америка се нуждае, за да преодолее търговския си дефицит, какво ще направи американският президент? Готов ли е Тръмп да закрие базите на САЩ и да изтегли американските войски от Прибалтийските републики, Полша и Германия, като остави европейците да се сблъскат сами с Владимир Путин и Русия? Това не е академичен въпрос.  Пропукването, което беше неизбежно след избора на Доналд Тръмп, вече е на налице. Тръмп обеща да преговаря с Путин и да подобри отношенията с Русия. Той обеща да принуди съюзниците в НАТО да поемат по-голям ангажимент за своята отбрана. Той се закле да излезе от близкоизточните войни, както и да редуцира търговските дефицити, които САЩ имат със света. За това гласува Америка.   Днес, 500 дни по-късно, той е изправен пред застрашителната съпротива срещу така поставените цели по време на кампанията му – дори в рамките на собствената си партия. Путин остава парий за Вашингтон. Съюзниците отказват да приемат митата на Тръмп и заплашват с ответни мерки. Републиканците, поддръжници на свободната търговия, отхвърлят митата, които могат да повишат цените на продуктите на американските компании, базирани зад граница и внасящи продуктите си обратно в Съединените щати. Решителната битка между тръмповия национализъм и глобализма тепърва предстои. Най-важният тест за Тръмп все още не е дошъл. И раздразненият американски президент усеща това.    ", "date": "2018.06.15", "title": "Битката между национализъм и глобализъм тепърва престои"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383034-k%D0%BE%D0%B8-%D0%B1%D0%BE%D0%BB%D0%B5%D1%81%D1%82%D0%B8-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%BB%D0%B5%D0%BA%D1%83%D0%B2%D0%B0-%D1%81%D0%B5%D0%BA%D1%81%D1%8A%D1%82", "text": "Интимните контакти помагат при лечението на редица заболявания. Това заключение беше направено от американски специалисти. На първо място, сексът помага за подобряване на психическото състояние, увеличава кръвоснабдяването на организма, укрепва сърдечно-съдовата система. Също така, правенето на любов лекува главоболие, облекчава депресията и безсънието. Сексът служи като отлична профилактика срещу мускулна болка, има положителен ефект върху състоянието на кожата. Активният секс помага за лечение на ранните стадии на грип. Хормоните, произвеждани по време на секс, предпазват жените от рак на гърдата и също така помагат да се справят с такъв огромен проблем като инконтиненция", "date": "2018.06.15", "title": "Kои болести може да излекува сексът"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383031-%D1%83%D1%87%D0%B8%D1%82%D0%B5%D0%BB%D0%BA%D0%B8-%D0%BC%D0%B0%D1%81%D0%BE%D0%B2%D0%BE-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B2%D0%B0%D1%82", "text": "Уволнената от училище учителка от Омск заради снимка по бански, ще бъде върната отново на работа, предадоха световните медии. 26-годишната Виктория Попова, която посещавала курсове за мода в свободното си време, публикува снимка в социалните мрежи, облечена със затворен бански костюм.      Заради това ръководството на училището й предложи да подаде оставка, в противен случай я заплаши, че ще я уволни. Регионалното министерство на образованието се намеси в ситуацията.      От 15 август младата учителка ще се върне на работното си място. В същото време в интернет продължава флашмоб в подкрепа на Попова.                Учителки публикуват своите снимки по бикини с хаштаг # uchitelyatozhelyudi. Понастоящем повече от сто учители от цял ​​свят са участвали в действието.        ", "date": "2018.06.15", "title": "Учителки масово се разголват"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383032-%D1%82%D1%80%D0%B5%D0%BD%D1%8C%D0%BE%D1%80%D0%BA%D0%B0-%D0%BF%D1%80%D0%B0%D0%B2%D0%B8-%D1%81%D0%B5%D0%BA%D1%81-%D1%81", "text": "В американския град Чероки 26-годишната Кайли Спринкълс, която е работила като треньор по софтбол в средно училище, е била задържана по подозрение, че е имала сексуална връзка с 16-годишен ученик, съобщава Daily Star. Тя видяла в социалните мрежи, че е обвинена и опитала да напусне града. След това, все пак, размислила и се предала сама в полицията. Шерифът, който се занимава с разследване на престъплението, е заявил, че в Чироки младежта е \"възпитана и прилежгна\" и сега задачата на полицията е да не допусне това да бъде разрушено. Засега младата треньорка се намира на свобода, след като е платила гаранция от 25 хиляди долара. Предстои да застане пред съда на втори юли.", "date": "2018.06.15", "title": "Треньорка прави секс с..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/383033-%D0%BA%D0%B0%D0%BA%D0%B2%D0%BE-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B8%D1%87%D0%B8%D0%BD%D0%B8-%D0%BF%D1%80%D0%B5%D0%B7%D0%B5%D1%80%D0%B2%D0%B0%D1%82%D0%B8%D0%B2%D1%8A%D1%82", "text": "Вероятно сте попадали на мъже, които отказват да сложат презерватив с оправданието, че той ще попречи на ерекцията им.     В правото си сте да се съмнявате в думите им, но имайте предвид, че кондомите наистина може да се отразят на изпълнението им. Скорошно изследване твърди, че презервативите наистина могат да убият ерекцията на мъжа. 37 % от мъжете, участвали в проучването, разглеждано от timesofindia.com са споделили, че са имали проблем с ерекцията при употреба на предпазното латексово средство, пише tialoto.   Защо се случва така? Според запитаните и някои сексолози презервативите забавят еякулацията и намаляват чувствителността. Те може и да притиснат някои нервни окончания, ако са в погрешния размер. Избирайте старателно размера презерватив и тествайте, ако трябва, докато не намерите точния.   Какво да направите? Помолете половинката ви да стимулира пениса ви и с презерватив – с ръка, уста и т. н. – за да свикнете с него. Избирайте най-тънкия вариант, за да минимализирате бариерата и притъпяването на усещането. Може да заложите и на специален лубрикант преди да поставите кондома.   Стрес и депресия Това са още два фактора, които може да попречат на ерекцията ви, така че би било най-хубаво, ако по време на секс сте фокусирани единствено и само върху вашето и удоволствието на партньорката ви.", "date": "2018.06.15", "title": "Какво може да причини презервативът"}
