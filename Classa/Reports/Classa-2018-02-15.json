{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378639-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%B8%D1%81%D0%BA%D0%B0%D1%82-%D0%BE%D1%82%D0%BC%D1%8F%D0%BD%D0%B0-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%B0-%D0%B7%D0%B0-%D1%86%D0%B8%D0%B3%D0%B0%D1%80%D0%B0-%D1%82%D1%80%D0%B5%D0%B2%D0%B0", "text": "Младежи, пациенти и граждани се събират за традиционния марш Свобода за конопа, който ще огласи столичните улици на 19-ти май. Желанието на организаторите от Liberty420 (БЛО), Промена и Рестарт е да го превърнат в най-масовата демонстрация за промяна на закостенялата политика по отношението на тревата в България. Исканията им са фокусирани върху отмяната на остарялото ни законодателство, което предвижда от 1 до 3 години затвор дори за малка цигара в джоба, и замяната му с по-леки форми на санкция, като парична глоба или конфискация.     По последни официални данни, българите които са употребили забранени вещества, надвишават един милион. „Да преследваш и заплашваш със затвор значителна част от работоспособното си население е опасна политика, водеща след себе си до големи социални рискове и проблеми. Дори не е нужно да сме съгласни като общество дали тревата лекува или не, за да се съгласим, че затворът няма да помогне на употребяващите да преосмислят навиците си, а напротив – ще създаде нови пречки пред тях да бъдат успешни хора\", коментира Димитър Карагегов от Liberty 420. Наркозаконите в България са писани преди 20 години и отразяват световни тенденции, които са отхвърлени като неработещи още през 90-те години на миналия век.      От както тази политика е въведена в страната ни, употребяващото население е нараснало повече от тройно – от 300 000 до над милион сега. В момента Българската държава е сред последните в Европейски съюз, която продължава с експеримента на тотална криминализация и в резултат на това е държавата с най-много употребяващи младежи под 18-годишна възраст.   Организаторите изтъкват, че вече значителна част дори от балканските държави започват да въвеждат по-модерно законодателство по отношение на тревата. Гърция, Македония, Румъния са съседките ни, които наскоро приеха алтернативни политики, докато на запад това са държави като Австрия, Белгия, Великобритания, Испания, Чехия, Португалия, Германия, Холандия, Ирландия, Норвегия, Италия и други. „Всяка една от тези държави променя законите си заедно с активно участие на гражданското общество. В България, за съжаление, експертизата им е игнорирана. Администрацията ни дори не изпълнява указанията от ЕС по този въпрос и упорито отказва да защити интереса на тези над милион български граждани.\" пък заяви адв. Калин Ангелов от Промена.   Шествието за декриминализация на конопеното растение ще се разгърне пред сградите на трите министерства, които определят наркополитиката в България – здравно, правосъдно и това на вътрешните работи. Според данните на организаторите, именно МВР в момента изкуствено помпа статистиката си с арести на 19-годишни младежи, за да оправдае необходимостта от голям полицейски щат.    Само в София бройката е скочила значително в рамките на година. С тази държавна и обществена стигма над тревата тласкаме най-младата и уязвима част от нашето общество към опасни и дори смъртоносни субстанции. В последните години зачестяват случаите на здравословни проблеми и дори смъртни случаи след употреба на т.нар. „дизайнерска дрога\".    Единствения начин, по който Западна Европа е успяла да се справи с нарастващия интерес към „дизайнерската дрога\" е декриминализирайки тревата, която дори според Световната здравна организация е с по-нисък здравен риск от домашната ракия и цигарите, например.", "date": "2018.02.15", "title": "Граждани искат отмяна на затвора за цигара трева"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378635-%D0%B8%D0%B7%D0%BD%D0%B0%D1%81%D1%8F%D0%BC%D0%B5-64-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B8%D1%82%D1%80%D0%B0-%D0%B2%D0%B8%D0%BD%D0%BE", "text": "България изнася 64 млн. литра вино годишно. Конкуренцията на пазара е изключително голяма и би било добре страната ни да рекламира повече своята качествена продукция, заяви земеделският министър Румен Порожанов. Той бе на ритуално зарязване на лозята край с. Белоградец, Варненско. В тази връзка предстои на 12 март да се проведе в Банско първата кръгла маса за популяризиране на винения и кулинарен туризъм \"Сподели България\". На нея ще се дискутира потенциалът на районите по долините на реките Места и Струма. Проектът се осъществява съвместно с Министерството на туризма. В България има над 300 изби, като виното на поне 200 от тях е с много високо качество, допълни още Порожанов. Продължава действието на лозаро-винарската програма, по която ще бъдат отпускани по около 26 млн. евро годишно до 2023 г. , каза още министърътнов при . По програмата за преструктуриране и конверсия на масивите през миналата година са сключени 123 договора за близо 50 млн. лв. Лозовите масиви у нас вече са над 604 000 дка, допълни министърът.", "date": "2018.02.15", "title": "Изнасяме 64 милиона литра вино"}
{"url": "http://www.classa.bg/%D1%81%D0%B2%D1%8F%D1%82/item/378634-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D1%89%D0%B5-%D0%B4%D0%B0%D0%B2%D0%B0-%D0%B8%D0%BD%D1%82%D0%B5%D1%80%D0%B2%D1%8E,-%D0%B2-%D0%BA%D0%BE%D0%B5%D1%82%D0%BE-%D0%BD%D1%8F%D0%BC%D0%B0-%D0%B4%D0%B0-%D1%87%D1%83%D0%B5%D1%82%D0%B5-33-%D0%B2%D0%B0%D0%B6%D0%BD%D0%B8-%D0%BD%D0%B5%D1%89%D0%B0", "text": "Вече така му викат на Бойко - Западните Балкани. Дори на сън говорел за тях, разказват някакви каки. Слънцето” също е в употреба. Нещо като: Над Западните Балкани грее Слънце. Сиреч, огрявам навсякъде. Та Западните Балкани ще дава интервю на бТВ. С микрофона ще е арменчето Хекимян. Датата 14 февруари е подбрана от пиарите: да поздрави хем за Св. Валентин, хем за Трифон Зарезан.   Ще ги „обедини“ в темата за Истанбулската конвенция, с намека, че любовта и виното като се смесят… нали? Ще спомене, че като малък е изял два-три шамара, които през годините изкристализирали като педагогическия аргумент днес да ни управлява. Ще „изпусне“ някаква шегичка и за джендърите.         1.    Грандиозните успехи в борбата с цигарената контрабанда.   2.    Икономическия растеж.   3.    Финансова и всякаква друга стабилност.   4.    Борбата с престъпността.   5.    Увеличението на заплати на полицаи, учители и пр.   6.    За новоприетите закони. Няма да спомене поименно тези на Пеевски и шайката му, но то е ясно.   7.  А-ха и влизаме в Шенген.   8.  Веднага след това и еврозоната.   9.  Европредседателството – грандиозен успех.   10.  Стабилността на Балканите, най-вече на Западните.   11.  Решаващата Му роля за срещата ЕС с Ердоган.   12.  Международното признание за неговата политика.   13.  Е, има и грешки, но взимаме моментално мерки и ги решаваме.   14.  С патриотите всичко е наред. Малко си изпускат нервите някои, но всички сме хора… Коалицията е по-здрава отвсякога.   15.  Опозицията е подла, манипулира, завижда. Опозицията БСП, а не ДПС. Не и „Воля“. Те са ОК.   16.  С президента се разбираме, ама… Четете между изреченията и ще усетите злобичката.   17.  Пламен Георгиев е най-подходящ да оглави новата мегаструктура „Антикорупция“. То няма и друг кандидат.   18.  С прокуратурата работим в синхрон. Резултатите са налице. (Налице са – 6% доверие, 94% недоверие.)   19.  Не знам защо ме свързват  нямам нищо общо.   :   1.  Корупцията във всички етажи на властта, най-вече във високите.   2.  За последните места, които заема България по доходи, стандарт на живот, заплати, пенсии и пр.   3.   За първите места по корупция, заболеваемост, смъртност, употреба на наркотици, домашно насилие, неграмотност, пушене, употреба на алкохол и пр.   4.   За това, че главният секретар на МВР Младен Маринов е работил за ъндърграунд героя Мето Илиенски.   5.   За това кой предупреди Златко Баретата и Ториното за задържането им във връзка с отвличането на Мариан Златков.   6.   За това, че в МВР отдавна са знаели за Ториното, но не са смеели да пипнат Баретата заради приятелството му с Младен Маринов.   7.   За корупционните схеми, в които са оплетени цели институции, министерства и общини.   8.   За задкулисните сделки при разпредлението на обществените поръчки. ( ) Всички знаят как се спазват и кой печели.   9.   За бруталното нарушаване на куп закони от хазартните босове. Кой какви пари прибира по веригата.   10.  Защо не се контролира и разследва ограбването на активите на фалираната КТБ.   11.  За повсеместния рекет срещу бизнесмени, фирми и медии.   12.  За „политическия“ чадър над фирми до властта.   13.  За убития данъчен, който събирал пари от едни хора за други хора и как на жертвите им писнало…   14.  За убития Петър Христов, който наистина щял да строи част от магистрала „Хемус“, но никога не е бил в руския Спецназ… Кой ще заеме мястото му.   15.  За отказа на инвеститори да правят бизнес в България.   16.  За двата милиона българи, които избягаха. За 40-50-те хиляди, които напускат всяка година, откакто  управлява ГЕРБ.   17.  За недостъпното здравеопазване за много българи.   18.  За нереформираното МВР, в което се наливат милиарди без грам полза.   19.  За осакатените кадрово служби, превърнати в маши и бухалки на управлението.   20.  За НАП, която преследва неудобните на властта.   21.  За трафика на хора, оръжие и наркотици.   22.  За контрабандата на китайско, турско, дубайско и пр. карго.   23.  За престъпленията в малките селища.   24.  За първенството по сива икономика.   25.  За върховната глупост наречена връщане на казармата.   26.  Защо се ремонтират бойни самолети в Русия, а сме член на НАТО.   27.  За тайните съглашателства с генералния прокурор на Русия Юрий Чайка.   28.  За обещанията към Кремъл.   29.  За обещанията към Ердоган.   30.  За тайните Му банкови сметки в Лихтенщайн, Саудитска Арабия, Катар, Азербайджан и др.   31. За притежаваните акции в медии.   32. За жените, които са били подложени на сексуално насилие от властимащи.   33. За тайните оръжейни сделки.   Всеки може да допълни този списък. Тогава за какво е това интервю? За кого? Зависимите от ГЕРБ и лично от Западните Балкани знаят на кого да се отчитат и за кого да гласуват. За другата част от населението лъжите отдавна не са забавни. Остават началниците в Брюксел, тайните шефове в Кремъл, явните във Вашингтон, Анкара и част от чуждите посолства в София. За тях е. От тях ще чака легитимация и подкрепа. От нас – пари и покорство. ", "date": "2018.02.15", "title": "Западните Балкани ще дава интервю, в което няма да чуете 33 важни неща"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378636-%E2%80%9E%D0%B1%D0%B5%D0%B7-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D0%BC%D1%8A%D0%BD%D0%B8%D1%8F-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0%E2%80%9C", "text": "Финансовият министър на германската провинция Бавария Маркус Зьодер отхвърли категорично възможността за разширяване на еврозоната към нови членове, като България и Румъния, предасе Ройтерс. Зьодер подчерта също че неговият Християнсоциален съюз, част от консервативната коалиция на канцлера Ангела Меркел, е и против идеите за емитиране на общи еврооблигаци и за създаването на длъжност финансов министър в рамките на еврозоната. Политикът, определен да стане следващият премиер на процъфтяващата германска провинция, спечели аплодисментите на около 4000 души на политически форум, като отбеляза, че неговият ХСС се е противопоставял преди години на идеята за членство на Гърция в еврозоната. „Не искаме още един подобен дебат и още мошеничества. Не желаем разширяването на еврозоната да включва страни като България и Румъния. Ние сме против общи еврооблигации и против въвеждането на европейски финансов министър\", допълни той. Неговите изказвания са на фона на активираните дебати в България през последните седмици за евентуалното скорошно подаване на молба за влизане в т.нар. \"чакалня\" на еврозоната. Те бяха подновени през януари, след като финансовият министър Владислав Горанов заяви, че се очаква България да кандидатства за присъединяване към Европейския валутен механизъм, известен като ERM-2, като предварителна стъпка към приемането на страната в еврозоната, до юни тази година", "date": "2018.02.15", "title": "„Без България и Румъния в Еврозоната“"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/378637-%D0%B8%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0-%D0%B2-%D1%81%D0%B0%D1%89-%D0%BF%D1%80%D0%B5%D0%B7-%D1%8F%D0%BD%D1%83%D0%B0%D1%80%D0%B8", "text": "Потребителските цени в САЩ се повишиха през януари по-силно от очакваното, което е нов сигнал за засилване на инфлационния натиск през последните месеци. В същото време продажбите на дребно се свиха за пръв път от пет месеца насам, което предполага слабо начало на новата година за този ключов сектор на американската икономика. Индексът на потребителските цени (CPI) се повиши през януари с 0,5% спрямо декември, когато нарасна с 0,2% (възходяща ревизия от предишна оценка за повишение с 0,1%), показват данни на Департаментът по труда. Това представлява най-солиден ръст на инфлацията от пет месеца насам и над осреднената прогноза на финансовите пазари за по-скромно повишение с 0,3 на сто. На годишна база американската инфлация нарасна за втори пореден месец с 2,1%, докато прогнозите бяха за нейно забавяне към 1,9 на сто. Основният CPI индекс (изключвайки цените на храни и енергия) се повиши през януари с 0,3% на месечна база (при прогноза за повишение с 0,2%) след нарастване с 0,2% през последния месец на 2017-а година. На годишна база основна инфлация се повиши за втори пореден месец с 1,8%, докато очакванията бяха за по-скромен растеж от 1,7 на сто. Трябва да се има предвид, че именно основният CPI индекс се следи от Фед като един от важните индикатори за състоянието на инфлацията в САЩ и на този етап все още остава под важното целевото ниво от 2 на сто. Днешните данни вероятно ще потвърдят опасенията на финансовите пазари, че инфлационният натиск в САЩ започва да става все по-интензивен, при това само пет седмици, преди следващото официално заседание на Федералния резерв на 20-ти и 21-ви март. Тези данни могат да засилят очакванията, че поредното повишение на федералната фондова лихва ще бъде факт именно през следващия месец. В същото време Министерството на търговията отчете изненадващо понижение на продажбите на дребно през януари с 0,3% спрямо декември, когато те се повишиха с 0,4 на сто. Това представлява най-солиден спад на търговията на дребно от 11 месеца насам, докато финансовите пазари очакваха повишение с 0,2 на сто. Търговията на дребно на годишна база нарасна в рамките на януари с 3,6% след повишение с 5,4% в края на 2017-а година. Продажбите на дребно, без тези за автомобили, останаха без промяна спрямо декември, когато се повишиха с 0,1% (низходяща ревизия от предишна оценка за повишение с 0,4%), докато продажбите на автомобили и на части за тях се свиха с 1,3 на сто. Продажбите на дребно, без тези за автомобили, бензин и строителни материали, също останаха на нивата от предходния месец, когато те се повишиха с 0,3%, докато финансовите пазари прогнозираха тяхно повишение с 0,3 на сто. Важно е да се отбележи, че именно този показател, известен като \"контролирана група\" на продажбите на дребно, се използва при калкулиране на данните за БВП на САЩ. Изненадващо слабите данни за януари са знак за влошаване на потребителските разходи в началото на новата година и сигнал, че те може да не бъдат основен двигател за растежа на американската икономика през първото тримесечие. Според някои анализатори обаче, по-слабите продажби на дребно се дължат отчасти на много студеното време и на ниските зимни температури в голяма част от Южното и Източното крайбрежие на САЩ на фона на доста топлото време в Западните щати.", "date": "2018.02.15", "title": "Инфлацията в САЩ през януари"}
{"url": "http://www.classa.bg/%D1%82%D0%B5%D1%85%D0%BD%D0%BE/item/378638-%D0%BF%D1%80%D0%BE%D0%B1%D0%B8%D0%B2-%D0%B2-%D1%81%D0%BA%D0%B0%D0%B9%D0%BF-%D0%B4%D0%B0%D0%B2%D0%B0-%D0%B4%D0%BE%D1%81%D1%82%D1%8A%D0%BF-%D0%B4%D0%BE-%D0%BA%D0%BE%D0%BC%D0%BF%D1%8E%D1%82%D1%80%D0%B8%D1%82%D0%B5-%D0%BD%D0%B8", "text": "Новооткрита уязвимост в Skype може да даде на хакери пълен достъп до компютъра на потребителя, съобщава онлайн изданието ZDNet, цитирано от vesti.bg. Пролуката е открита експерта по киберсигурност Стефан Кантак и се оказва доста сериозна. Коригирането ѝ ще наложи пренаписване на цялото приложение, което няма да стане скоро. Проблемът е свързан с начина на инсталиране на Skype. Програмата използва свой софтуер за инсталиране на ъпдейти, който се оказва уязвим на подмяна на файлове. Хакер може да \"излъже\" софтуера да изтегли зловреден код вместо съответния правилен файл при инсталацията на ъпдейти. Методът на атака не е особено \"чист\", т.е. нужни са няколко стъпки, за да се осъществи. Според Кантак обаче лесно може да се автоматизира и превърне в кибероръжие. Методът позволява да се атакуват не само компютри с Windows, но и машини с macOS и Linux. Чрез него хакерът може да получи достъп до компютъра на системно ниво и да прави каквото пожелае. Кантак казва още, че е открил проблема през септември миналата година и своевременно е уведомил Microsoft. Софтуерният гигант обаче отговорил, че отстраняването на проблема ще е сложно, защото ще изисква пренаписване на почти целия клиент на Skype. Затова компанията е решила да направи това с изцяло нова версия на Skype вместо като отделен ъпдейт. Засега новата версия все още се разработва. Допълнително уточнение е, че проблемът е свързан само с класическата десктоп версия на Skype. Мобилните приложения и специалната версия на Skype за Windows 10 в Microsoft Store не са уязвими на този проблем.", "date": "2018.02.15", "title": "Пробив в Скайп дава достъп до компютрите ни"}
{"url": "http://www.classa.bg/%D1%81%D0%B2%D1%8F%D1%82/item/378630-%D0%BF%D0%BE%D1%8F%D0%B2%D0%B8-%D1%81%D0%B5-%D1%88%D0%BE%D0%BA%D0%B8%D1%80%D0%B0%D1%89%D0%BE-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE-%D0%B7%D0%B0-%D1%81%D0%B5%D0%BA%D1%81-%D0%BE%D1%82-18-%D0%B2%D0%B5%D0%BA", "text": "Британският аукцион Hansons пусна за продажба \"Наръчник за секс тайни\", датиращ от 1720 г. Ръководството е било забранено до 1960, поради \"шокиращото му съдържание\", информира интернет страницата на организацията, която също публикува кратко резюме на наръчника. Работата ще бъде продадена на търг в Дербишир през март.   Книгата, озаглавена \"Шедьовър на Аристотел в две части, като първата съдържа тайните на поколението\", е ръководство за секс и семейни отношения, което включва елементи от религията, магьосничество и дори астрология.   Също така съдържа \"Съвети за двата пола за полов акт\". Така например, според книгата, момче се ражда само ако по време на секс жената \"гледа сериозно към мъжа и фиксира ума си към него.\" Първоначалната цена на книгата е между 80 и 120 паунда (110-165 долара).   Джим Спенсър, оценител на книги и ръкописи в Hansons, заяви \"Първото издание на тази книга е публикувано през 1684 и тя е била забранена до 1960\". \"Това се дължи на няколко причини. Например, включва илюстрации на чудовища в неестествена връзка между жени и животни. Ние трябва да помним, че тази книга е написана, когато хора все още са били изгаряни за магьосничество в Англия\", обясни Спенсър.", "date": "2018.02.15", "title": "Появи се шокиращо \"ръководство за секс\" от 18 век"}
{"url": "http://www.classa.bg/%D1%81%D0%B2%D1%8F%D1%82/item/378631-%D0%BF%D0%BE%D1%81%D0%BB%D0%B0%D0%BD%D0%B8%D0%B5%D1%82%D0%BE,-%D0%BA%D0%BE%D0%B5%D1%82%D0%BE-%D0%BD%D0%B0%D0%BA%D0%B0%D1%80%D0%B0-%D1%85%D0%B8%D1%82%D0%BB%D0%B5%D1%80-%D0%B4%D0%B0-%D0%B8%D0%B7%D0%B2%D1%8A%D1%80%D1%88%D0%B8-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B3%D1%80%D0%B5%D1%88%D0%BA%D0%B8-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0", "text": "Едно съобщение на разузнаването от нацистка Германия, което описва D-деня като \"отвличане на вниманието, целящо да отклони вниманието от атака по съвсем различен град\", ще се продаде на търг в английския град Лостуитиълl.   Това е една телеграма, изпратена от нацистки шпионин в Лондон, три дни след началото на десанта в Нормандия, която заявява, че \"истинската атака\" може да бъде в района на Па дьо Кале, най-близката точка между Франция и Великобритания.   Въз основа на тази информация, Хитлер прави един от най-големите гафове на войната, като забавя придвижването на танкове и допълнителни войски за Нормандия, в продължение на седем седмици след началото на операцията на 6 юни 1944 г., пише Daily Mail.   Това съобщение е принадлежало на бащата на настоящия собственик, който е работил в продължение на 30 години в Британската военна служба.   Освен това, в същия ден на изпращане на документа, един от най-важните двойни агенти в Обединеното кралство, испанският бизнесмен Хоан Пуйол Гарсия, известен като агент \"Гарбо\", също информира германците, че десантите са \" фалшива следа\". Пуйол Гарсия е водел мрежа от фиктивни шпиони, които предоставят на Германия неверни данни и допринасят значително за успешното развитие на десанта в Нормандия.   „Телексът показва, че германските шпиони са били подмамени от съюзниците\", каза Иън Морис от Jefferys Auctions, къщата, където ще бъде продаден документът.", "date": "2018.02.15", "title": "Посланието, което накара Хитлер да извърши \"една от най-големите грешки на войната\""}
{"url": "http://www.classa.bg/%D1%81%D0%B2%D1%8F%D1%82/item/378632-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%B2-%D1%81%D0%B2%D0%B5%D1%82%D0%B0-%D0%BD%D0%B0-%D0%BC%D0%B0%D0%B8%D1%82%D0%B5-60-000-%D1%81%D1%82%D1%80%D1%83%D0%BA%D1%82%D1%83%D1%80%D0%B8,-%D0%BE%D1%82%D0%BA%D1%80%D0%B8%D1%82%D0%B8-%D0%B2-%D0%B3%D0%B2%D0%B0%D1%82%D0%B5%D0%BC%D0%B0%D0%BB%D0%B0", "text": "Новата технология LiDAR направи революция в това, което досега се знаеше за света на маите. Консорциум от повече от 30 учени и археолози от САЩ, европейски и гватемалски институти, са открити наскоро десетки непознати градове и повече от 60 000 конструкции, направени от човека в джунглата на Гватемала. Това к потвърждава, че измерението на цивилизацията на маите е много по-голямо от досега вярваното.   Откритията в Гватемалската джунгла са разкрили специализирани обработваеми земеделски площи в състояние да поддържат почти по индустриализиран начин население, възлизащо на около 20 милиона души. Тази цифра е много по-висока от един или два милиона души, както се смяташе досега.   Откритието е станало възможно благодарение на технологията LiDAR за откриване на археологически структури чрез излъчване лазерни лъчи през джунглата, без отрязване на нито едно дърво. По този начин над 2000 километра от Биосферен резерват Мая са анализирани и представени в цифрови карти. LiDAR картите позволяват надеждни изчисления на обемите на сградите и повърхностните депресии.   Освен това е намерена пирамида с височина 30 метра в центъра на града на маите Тикал и сега е известно, че този град е три или четири пъти по-голям от очакваното. Площ около 20 километра в околностите му е била заета от ферми, способни да поддържат цялото население на региона. Сред над 60 000 открити индивидуални структури има къщи, големи царски дворци и пирамиди, както и четири големи церемониални центъра.   Според водещи изследователи, за проучването на всички тези нови открития ще са необходими няколко поколения.   Проектът е дело на Гватемалската инициатива, организирана от Фондация Pacuman (културно и природно наследство на Маите). Това е най-големият проект в историята на археологията на маите.   \"Преценени в тяхната цялост, терасите и области на култивация с напоителни канали, укрепени обекти и основни пътни артерии, разкриват промени на естествения ландшафт, направени от маите в невъобразим досега мащаб\", казва д-р Естрада-Бейи, от Университет на Ню Орлиънс и директор на проекта.   Тези открития предлагат напълно нова перспектива за мащаба и интензивността на селското стопанство, демографията, връзките и войните на маите.", "date": "2018.02.15", "title": "Революция в света на маите: 60 000 структури, открити в Гватемала"}
{"url": "http://www.classa.bg/%D1%81%D0%B2%D1%8F%D1%82/item/378633-%D0%BB%D0%BE%D1%88%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D1%81%D0%B0%D1%89-%D1%81%D0%B2%D0%B5%D1%82%D1%8A%D1%82-%D0%BC%D0%BE%D0%B6%D0%B5-%D0%B4%D0%B0-%D0%B2%D0%B8%D0%B4%D0%B8-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B0-%D0%B8-%D1%8F%D0%B4%D1%80%D0%B5%D0%BD%D0%B0-%D0%BA%D0%BE%D1%80%D0%B5%D1%8F", "text": "Зимните олимпийски игри през 2018 г. в Пьончан се превърнаха в сцена на забележително сближаване между двете Кореи. Доказателство за това е, че за Олимпийските игри в Република Корея са пристигнали не само севернокорейски спортисти, но и делегация на високо равнище, начело с председателя на Върховното народно събрание на Северна Корея, Ким Йонг Нам, а също и Ким Йо-хонг, сестрата на лидера Ким Чен-ун.   Миналата събота севернокорейският лидер покани южнокорейския президент Муун Дае-ин да посети Пхенян възможно най-скоро. Президентът прие поканата и ще посети столицата на съседната страна, след като бъдат направени необходимите подготовки.   Според анализатора Максим Соколов, особеността на момента е, че \"за първи път Пхенян има какво да предложи\".   \"По-специално, това са ядрените оръжия и средствата за доставката им. Обединяването на икономическия потенциал на Юга с военния потенциал на Севера може да направи Корея една от най-големите сили и да й гарантира пълен суверенитет\", пише анализаторът в статия, публикувана от РИА Новости.   Соколов признава, че въпросът няма да бъде решен в близко бъдеще, въпреки че \"перспективата за Велика Корея също е привлекателна за много хора на юг\".   Основното препятствие обаче за превръщане на това обединението в реалност, според анализатора, е \"страхът на всички участници\".   \"Един стар кошмар на Сеул е точно прибързано обединението на страната, след което тълпи от хора ще се отправят от север на юг\", пише Соколов. В същото време това, от което Северна Корея най-много се страхува, е да загуби властта.   Към това се добавят опасенията на други държави. \"Малко вероятно е САЩ да бъдат много ентусиазирани от симпатиите на Южна Корея към съседите си\", казва авторът.   \"Сегашният алианс между Сеул и Вашингтон има чисто прагматичен характер, свързан с липсата на решение на междукорейските отношения. А ако има конфедерация между Северна и Южна Корея, за какво ще служи съюз с американците? \", пита Соколов.   Съседните на Корея страни също няма да бъдат \"много ентусиазирани, когато се появи силна и единна ядрена мощ на техните граници\", добавя той. Следователно \"пътят на преговорите ще бъде мъчителен\", заключава авторът.   Въпреки всичко, анализаторът смята, че \"няма друг начин за решаване на проблемите на полуострова\", освен запазването на сегашното статукво.", "date": "2018.02.15", "title": "Лоши новини за САЩ: светът може да види обединена и ядрена Корея"}
{"url": "http://www.classa.bg/%D1%81%D0%B2%D1%8F%D1%82/item/378629-%D0%BD%D0%B0%D0%B9-%D0%BD%D0%BE%D0%B2%D0%BE%D1%82%D0%BE-%D0%BE%D1%82-google-%D0%B8%D0%BC%D0%B5%D0%B9%D0%BB%D0%B8,-%D0%BA%D0%BE%D0%B8%D1%82%D0%BE-%D1%81%D0%B5-%D0%B0%D0%BA%D1%82%D1%83%D0%B0%D0%BB%D0%B8%D0%B7%D0%B8%D1%80%D0%B0%D1%82-%D0%B0%D0%B2%D1%82%D0%BE%D0%BC%D0%B0%D1%82%D0%B8%D1%87%D0%BD%D0%BE", "text": "На 13 февруари Google представи предварителна версия на услугата AMP за електронна поща, която позволява на имейлите да предлагат непрекъснато актуализирана информация и по-голяма интерактивност.   Например, потребителите на тази услуга могат да виждат актуализираната информация за полета в имейла, който съдържа потвърждението за резервация за пътуване. В допълнение могат да бъдат завършвани проучвания, без да се излиза от имейла или да се разглеждат снимките на продукти на уебсайт, без да се отваря прозорец на браузъра.   Инструментът AMP за имейл вече е тестван от компании като Pinterest, Booking.com и програмата за програмиране на Doodle.   Google публикува спецификациите за работа с AMP за имейл и очаква да пусне услугата в Gmail през тази година. За да получат предварителен достъп до услугата, компаниите трябва да се регистрират на уебсайта на фирмата.", "date": "2018.02.15", "title": "Най-новото от Google: имейли, които се актуализират автоматично"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378624-%D1%82%D0%BE%D0%B7%D0%B8-%D0%BF%D1%8A%D1%82-%D0%BF%D0%BE%D0%BD%D0%B5-%D1%81%D0%B0-%D0%B8%D1%81%D0%BA%D1%80%D0%B5%D0%BD%D0%B8", "text": "Клинична е неспособността на БСП да осъди Народния съд и всички жестокости от комунизма. Дали от страх, че ще се наруши паметта на онова прекрасно, пурпурно време, в което са текли реки от злато, дали заради собствения си електорат, който сам не би направил подобно нещо, дали по някаква друга причина, никой не знае.   БСП просто отказва да признае, че Народният съд е бил нещо грозно и жестоко и е довел до смъртта на хиляди хора. Оттам ще пускат шегички за измъчване на нечии дядовци с агенти от ДС (по Крум Зарков), ще се пенявявят за борбата с фашизма, но официалното заклеймяване на насилието на този режим няма да дойде.       Затова се търсят и всевъзможни причини и начини да го оправдаят. Оправдания с повод и без повод.   Последният подобен опит е декларацията на червените срещу Луковмарш. В голямата си част тя не е толкова политически и идеологически отпор срещу личност с толкова спорна слава, колкото именно оправдание на Народния съд.   Съвсем спокойно може да се каже, че това е декларацията, която БСП не изкара в Деня за почит към жертвите на комунизма, защото щеше вече да е твърде нагло. Този път поне са искрени в позицията си и защитават насилието на онзи режим с пълна сила.   Според тях, именно заради такива хора като Христо Луков я е имало цялата тази смачкваща машина, осъдила и убила хиляди. Именно заради подобни фашисти са напълнени затворите и е вдигнат концлагера Белене. И така нататък червени опорни точки.     Факт е, че убийства и мъчения полицията е извършвала и преди 9 септември именно срещу комунисти, факт е, че има Закон за защита на нацията, който поставя евреите у нас в положение, което на практика ги лишава повечето им граждански права. Факт е и, че Христо Луков е един от разпалените поддръжници на Третия райх в България, а Съюзът на националните български легиони е доста повлиян от хитлеровия националсоциализъм.     Защото Луков е убит в атентат от комунисти, а не е съден от Народния съд. Под ударите на самия Народен съд попадат далеч не само близки до Третия райх българи, но и много обикновени хора, предприемачи, политици, журналисти и общественици, които просто имат свое мнение, различно от това на Отечествения фронт и комунистите. За да дойдат годините след това и БКП да се обърне срещу всичките си съюзници, участващи както в преврата, така и в Народния съд.   За да може днешните й наследници от БКП не просто да защитават със зъби и нокти жестокостите на онова време, но и да проповядват националистически послания, наподобяващи тази на ген. Луков и неговите легиони.     Подобен начин на отричане само би призовал нови хора да играят контра на социалистите, именно заради това фанатично крепене на Народния съд.   А когато крайнодесните излязат в събота с униформите и факлите си въпреки всички забрани (както правят всяка година така или иначе) всички политически приказки на заклеймяване ще звучат еднакво кухо.", "date": "2018.02.15", "title": "Този път поне са искрени"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378625-%D0%B1%D0%BE%D1%80%D0%B8%D1%81%D0%BE%D0%B2-%D1%89%D0%B5-%D0%BF%D1%80%D0%B8%D0%B5%D0%BC%D0%B5%D0%BC-%D0%B8%D0%BA-%D1%81%D0%B0%D0%BC%D0%BE-%D0%BF%D1%80%D0%B8-%D0%BF%D1%8A%D0%BB%D0%B5%D0%BD-%D0%BA%D0%BE%D0%BD%D1%81%D0%B5%D0%BD%D1%81%D1%83%D1%81-%D0%B2-%D0%BE%D0%B1%D1%89%D0%B5%D1%81%D1%82%D0%B2%D0%BE%D1%82%D0%BE", "text": "Истанбулската конвенция се връща на заден план за обсъждане до пълен консенсус по темата, премиер и президент нямат проблеми, но очевидно има проблем с човека, който пише речите на президента, оставки на министър и вицепремиер за Пирин няма да има, а целта на правителството е да направи средната заплата в страната 1500 лв. Това са основните моменти от интервюто на премиера Бойко Борисов пред  bTV, част от поредицата \"Питай премиера\". Интервюто беше анонсирано ден преди това като зрителите бяха призовани да задават въпроси към Борисов. Eдна от водещите теми беше именно Истанбулската конвенция.     \"Като партия и държава всички сме срещу насилието на жени и деца. Приемам, че може да има текст, който тревожи някого. В парламента текстът се дебатира и се отхвърля. Патриотите никога не са казали, че ще подкрепят такава Конвенция. На тях мога да им се сърдя само, защото няколко пъти има казах – колеги, ние няма да приемем Истанбулската конвенция в парламента с различни от нашите гласове“, каза Борисов.   \"Тази Конвенция няма да влиза в НС, сега е Конституционния съд. Никога не съм правил на инат, може би и затова толкова пъти хората ме избират\", коментира премиера. \"По-странно ми е как колегите от БСП, президентството заговориха за кукловоди, които искат да приемат тази конвенция, приета от 47 държави в Съвета на Европа. Явно поставяме под въпрос дали да членуваме в Европейския съюз?\", допълни той.   \"Казвам го като гражданин и премиер: \"Ние Истанбулската конвенция ще я приемем само ако има абсолютен консенсус в българското общество\", заяви категорично Борисов.     Той заяви, че референдум за хомосексуалните бракове у нас няма да се прави, тъй като \"имаме закони\".   \"Къде тук пише за еднополови бракове? Опасно нещо е, когато ксенофобия, страх, лъжи избуят и тръгнат да плашат хората. Връщаме дебата отначало\", каза Борисов.   Той отбеляза, че според него дебатът не е тръгнал от насилието над жени и деца и добави: \"Няма да дам възможност на Корнелия Нинова да си играе със страховете на хората\".     \"Чух се с Валери Симеонов след декларацията им за Ска Келер. Казах му, че такъв език в европейска България е недопустим. Това е причината правителството да се разграничи от декларацията на НФСБ\", коментира Борисов.   \"Зелените не могат да се оплачат от мен. Ясно е, че в планината няма да се строи. Протестите продължават, защото иначе кой ще види Христо Иванов и Радан Кънев. Аз се разбирам прекрасно с Белев, Боян Петров, Сандов\", каза премиерът.     \"От него зависи това което се случва в Банско. Няма да говоря повече, че може да ме осъдят. Имаме голям ръст на туризма там\", коментира премиерът.   \"Омразата между Цеко Минев и зелените дава повод за тези скандали. Собственикът да излезе и да се разкрие. Да си покаже картите и да приключим тази тема\", обяви Борисов по темата за втори лифт на Банско.   Министър-председателят коментира и отношенията си с президента Румен Радев. Според него те винаги са били добри. \"Ядосват ме хората, които му пишат речите. Съветвам го да не ги слуша много, както аз не слушам моите тенори и кукловоди. Неговите съпартийци от БСП също отправят обиди. Никога не съм заобикалял президента. Винаги го подкрепям, когато обикаля по света. Разбира се, че е добре дошъл във Варна при посещението на Реджеп Ердоган. Така стана и при посещението на Еманюел Макрон\", заяви той и допълни:     Премиерът коментира и темата със спора за името на Македония.   \"Разбрал съм, че ако на Балканите се месиш много, няма да постигнеш нищо добро. Не искам да се месим в отношенията между Скопие и Атина. Само мога да ги посъветвам да намерят консенсус, защото това ще е прекрасно за Балканите. Днес влезе в сила Договорът за добросъседство с Република Македония. Самите македонци казаха, че след подписването на договора са отчели 11% ръст в стокообмена и 10% увеличение на туристите\", заяви Борисов.     По темата за доходите в страната, Борисов заяви, че и той е недоволен от своята заплата, но ако тръгне да се оплаква, ще изглежда смешно в очите на хората.   \"Има много чиновници с по-високи заплати от моята, тези които договарят за еврофондовете също са с по-високи заплати, това е защото са на много отговорни позиции. Трябва да се стимулират. И аз искам да се вдигнат заплатите, подчертавам го. Имаме ръст на приходите. Обещали сме до края на мандата средната заплата да стане 1500 лева. В момента е 1135. Продължаваме да работим, докато не постигнем желаното\", посочи премиерът. За финал на въпрос кой празник празнува на 14 февруари, премиерът отговори, че обича Мадрид и Париж и ще гледа мача от Шампионската лига.", "date": "2018.02.15", "title": "Борисов: Ще приемем ИК само при пълен консенсус в обществото"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/378626-%D0%B2%D0%B5%D1%81%D0%B5%D0%BB%D0%B8%D0%BD-%D0%B8%D0%B2%D0%B0%D0%BD%D0%BE%D0%B2-%D0%BE%D1%82-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%E2%80%9C%D0%BE%D1%80%D0%B5%D1%88%D0%B0%D1%80%D1%81%D0%BA%D0%B8%E2%80%9D-%D0%BF%D0%BE%D0%B5%D0%BC%D0%B0-bit", "text": "Веселин Иванов ще стане управител на Би Ай Телевизия, показват внесени в Агенцията по вписванията документи от новия собственик. Той ще управлява телевизията заедно със Симона Ангелова.   Миналата седмица братята Павел и Румен Вълневи обявиха, че продават телевизията на “Интерактив ТВ Системс България” АД. Фирмата е регистрирана в края на миналия ноември. В съвета на директорите са Мирослав Янев и Албена Атанасова, както и дружеството “Интерактив ТВ Системс ООД”. “Рестартираме проекта BIТ, за да създадем първата телевизия от ново поколение в България, насочена към младата и активна аудитория”, каза в специално изявление Янев.     Първото действие на новия собственик бе да спре всички предавания. Пред екипа все още не са представени конкретни планове за бъдещето.   Единствената новина засега е името на Веселин Иванов, който ще стане част от ръководството. Той беше съветник в кабинета на Зинаида Златанова, министър на правосъдието в правителството на Пламен Орешарски (2013-2014). Този кабинет остана в историята с факта, че почти през цялото време срещу него имаше протести с искане за оставка. Те бяха предизвикани от избирането на Делян Пеевски за председател на ДАНС на 14 юни 2013 г.   Преди това Веселин Иванов е бил журналист в БНР и “България Он Ер”. Последно той ръководеше сайта “Правен свят”, където историята също е интересна.   Както се забелязва с просто око, метаморфозата на “Правен свят” беше рязка и забележителна след 9 октомври 2017 г. – датата, на която е обявено, че Веселин Иванов е новият главен редактор.. Екипът веднага след това е подменен изцяло В понеделник излиза поне някаква информация.  Така промяната е обявена, но… само донякъде, защото дописката, с която изданието съобщава, че има ново ръководство, вече я няма.   От 2003 до 2007 година Иванов е съдебно-криминален репортер в програма “Хоризонт” на БНР. През 2005-2007 г. е специален пратеник на БНР в Триполи, където отразява делото срещу българските медици в Либия. Автор е на статии за специализираното юридическо списание “Правен свят”.   Иванов е първият продуцент на предаването за разследваща журналистика “Код Криминално” на bTV Media Group. В периода 2011-2013 година отговаря за връзките с медиите на Меглена Кунева и партията й движение “България на гражданите”.", "date": "2018.02.15", "title": "Веселин Иванов от кабинета “Орешарски” поема BiT"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378627-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D0%B1%D0%BB%D0%BE%D0%BA%D0%B8%D1%80%D0%B0-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%BA%D1%82%D0%B1", "text": "Отсъствието на главния обвиняем по делото за източването на Корпоративна търговска банка (КТБ) Цветан Василев може да блокира процеса, стана ясно от изявления на адвокатите му. Делото за пореден път бе отложено, но заради отсъствието на друг обвиняем – бившият изпълнителен директор на банката Георги Христов, който не дойде заради бъбречно заболяване. Тъй като това бе второто му неявяване, съдът го глоби с 1000 лв. Назначена бе и медицинска експертиза, която трябва да установи състоянието му.     Василев е призован редовно и са му връчени книжата, отчете съдията Виржиния Петрова. Той обаче е заявил, че не може да се яви, тъй като в момента тече дело за екстрадицията му в Сърбия. Именно висящото дело може да стане причина за спирането на процеса у нас, обясни адвокат Константин Симеонов. Според него НПК предвижда подобна възможност.   “Този процес отдавна трябваше да бъде спрян поради отсъствието на основния обвиняем. Как може той да отсъства, даже не му дават възможност да даде обяснение по случая, и делото да си върви”, каза адвокат Христо Ботев. Другият защитник на Василев – Лазар Карадалиев – твърди, че призоваването му не било редовно.   Василев се укрива от правосъдието, заяви прокурорът Иван Гешев. “Той е в екстрадиция, защото не желае да дойде в България, не желае да дойде в ЕС, защото той, ако желаеше, щеше да остане в Австрия, а не да се крие в Сърбия”, заяви той.", "date": "2018.02.15", "title": "Цветан Василев блокира делото за КТБ"}
{"url": "http://www.classa.bg/%D1%81%D0%B2%D1%8F%D1%82/item/378619-%D0%BD%D0%B0%D1%82%D0%BE-%D0%B8%D1%81%D0%BA%D0%B0-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B5-%D0%B2%D0%BE%D0%B5%D0%BD%D0%B5%D0%BD-%D1%88%D0%B5%D0%BD%D0%B3%D0%B5%D0%BD", "text": "НАТО иска да създаде система за облекчаване придвижването на войски из Европа, подобна на Шенгенското пространство, заяви германският министър на отбраната Урсула фон дер Лайен, цитирана от ДПА. \"Искаме да създадем нещо като военен Шенген в рамките на Европа, който да предвижда да може бързо и лесно да се придвижват войски, без голяма бюрокрация, с голяма бързина\", каза Фон дер Лайен преди срещата на министрите на отбраната на НАТО.   Германия предложи да приеме на своя територия командния център на този военен Шенген, добави тя, отбелязвайки, че страната й \"не само географски е в сърцето на Европа, но и има и голям опит в логистиката и поддръжката\".", "date": "2018.02.15", "title": "НАТО иска да създаде военен Шенген"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378620-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D0%BE%D0%BD%D0%B8%D1%81%D0%B8%D0%BC-%D0%BE%D1%82-%D1%81%D0%B5%D0%B4%D0%B5%D0%BC%D0%B4%D0%B5%D1%81%D0%B5%D1%82%D1%82%D0%B5-%D0%B0%D0%BF%D0%BE%D1%81%D1%82%D0%BE%D0%BB%D0%B8", "text": "Във Фригия , област в Мала Азия , живеел един богат и знатен човек, на име Филимон. Когато   проповядвали Евангелието, Филимон повярвал и по-късно бил причислен към  .   Филимон, още до обръщането си, имал роб на име Онисим. Като се провинил в нещо пред господаря си, Онисим се побоял от наказание и избягал от него в Рим , където тогава проповядвал  . Множество римляни, като чули словото на светия апостол, се обръщали към Господа. И Онисим чул проповедта на апостол Павел. Думите му възбудили в него искрено разкаяние и пламенна вяра. Той последвал апостола. Когато Павел бил подложен на гонения и заточения, Онисим не се отделил от него, приел св. Кръщение и продължавал усърдно да му служи.       Павел обикнал Онисима и желаел завинаги да го задържи при себе си. Като узнал, че Онисим принадлежи на Филимон, той намерил, че няма право да го остави при себе си без волята на господаря. Павел пратил Онисима при Филимон с писмо, в което молил за него прощение и увещавал Филимона милостиво да приеме своя роб – като брат в Христа.   – е поместено между другите послания на апостол Павел в Новия Завет на Светата Библия.   Филимон не само простил на Онисим, но и му дарувал свобода. Онисим се върнал при св. апостол Павел и му служел с ревност и преданост. Той сам, научен от Павел, станал един от апостолите и след смъртта на своя учител, отишъл да проповядва Словото Божие в далечни страни. Той проповядвал в Испания, в много градове на Гърция и Мала Азия, и вече в дълбока старост бил поставен епископ в Ефес, след   и  .   споменава за него в едно от своите послания като за човек благочестив и деятелен, ревностно изпълняващ задълженията си.   Няколко години Онисим бил ефески епископ, обръщал езичници към Христа, укрепявал вярващите чрез поучения и пример на добродетелен живот.       В царуването на Траян (98-117 г.)  започнало гонение против християните и Онисим бил повикан в Рим. Доведен на съд при управителя Тертил, Онисим с твърдост изповядал Името на Христа. На въпроса, кой е и от какъв род е, той отговорил:   - Аз съм християнин. В младостта си бях роб на човек, а сега съм верен роб на Господа Иисуса Христа!   - За каква цена те е купил новият ти Господар? - запитал управителят.   - Синът Божий, Иисус Христос, със скъпоценната Си кръв ме е изкупил от гибел – отговорил Онисим.   На въпроса, какво се нарича суетен живот, Онисим изброил пороците, които ни отдалечават от Бога: сребролюбие, гордост, завист, злословие, лъжа и лицемерие, гняв, невъздържание и пиянство.   - Всичко това се нарича суетен живот – казал Онисим – и на всичко това източник и причина е поклонението на лъжливи богове. И теб увещавам, Тертиле, познай истината, остави временната суета, приеми Закона на любовта към ближния и се обърни с вяра към Създателя и Спасителя! Той ще те приеме, защото не иска гибелта на грешниците, но се радва на тяхното покаяние и им прощава предишните съгрешения.   Тия думи, пълни с кротост и любов, раздразнили управителя:   - Та значи ти не само самичък упорстваш в заблужденията си – извикал той. - но и нас желаеш да обърнеш към тях? Ти за това ще бъдеш подложен на мъчения.   - Мъченията не ме плашат – отговорил Онисим, - сред страданията надеждата за бъдещ живот ще ме утеши и силата Христова ще ме укрепи.   Управителят заповядал да отведат Онисима в тъмницата, където светият апостол прекарал осемнадесет дни. Той бил утешаван от честите посещения на християните и от тяхното съчувствие. На невярващите той проповядвал Словото Божие и мнозина от тях обърнал към истината.   След осемнадесет дни управителят изгонил Онисима от Рим и го пратил на заточение в Путеол. И там св. Онисим продължавал без страх да проповядва Евангелието и да обръща езичниците.    ", "date": "2018.02.15", "title": "Св. апостол Онисим от Седемдесетте апостоли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/378621-15-%D1%84%D0%B5%D0%B2%D1%80%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "360 г. - Осветена е първата църква на мястото на днешната „Света София\" от император Констанций II и по онова време е известна като Голямата църква в Константинопол.   538 г. - В англосаксонските хроники е описано първото слънчево затъмнение в Англия.   950 г. - Германският крал Ото I е избран и за крал на Италия.   1113 г. - Римският папа Паскалий II признава първият монашески орден, известен днес като Малтийския орден.   1637 г. - Фердинанд III става император на Свещената римска империя.   1804 г. - Ню Джърси става последният северен щат, забранил робството.   1835 г. - Приета е първата конституция на Сърбия.   1884 г. - Създаден е окръг Мороу в щата Орегон, САЩ.   1898 г. - Американският крайцер „Мейн\" е взривен на пристанището на Хавана, при което загиват 252 моряци. Това дава повод на САЩ да обяви война на Испания.   1902 г. - Открита е първата линия на метрото в Берлин.   1906 г. - Във Великобритания е създадена Лейбъристка партия.   1914 г. - Император Николай II издава указ за борба с алкохолизма в Русия.   1918 г. - Учреден е Медалът „Червен кръст\" с указ от цар Фердинанд I.   1919 г. - Излиза първият брой на вестник Борба - орган на Демократическата партия в Кюстендил.   1932 г. - Официално са закрити 3-те зимни олимпийски игри в Лейк Плейсид, САЩ.   1942 г. - Втората световна война: Сингапур е завладян от Япония.   1944 г. - Втората световна война: Соломоновите острови са освободени от японска окупация.   1945 г. - Създадено е Издателство \"Просвета\".   1946 г. - Започва да излиза вестник „Стършел\".   1948 г. - Провежда първото официално състезание на НАСКАР.   1950 г. - Отваря врати първата езикова гимназия в България в град Ловеч.   1960 г. - Състои се премиерата на българския игрален драматичен филм „Отвъд хоризонта\".   1961 г. - Американският отбор по фигурно пързаляне, техни близки и треньори загиват при самолетна катастрофа в Брюксел, Белгия, на път за световното първенство в Прага.   1971 г. - Великобритания въвежда десетичната система при паунда.   1976 г. - На референдум е приета новата конституция на Куба.   1976 г. - Официално са закрити 12-те зимни олимпийски игри в Инсбрук, Австрия.   1977 г. - Състои се първият полет на Космическата совалка Ентърпрайз.   1982 г. - Състои се премиерата на българския игрален драматичен филм „Лавина\".   1989 г. - Война в Афганистан (1979-1989): СССР официално съобщава, че всички негови войски са изтеглени от Афганистан.   1997 г. - Служебното правителство на Стефан Софиянски взема решение за въвеждане на валутен борд в България.   1997 г. - СДС от коалиция се преструктурира в политическа партия.   1999 г. - Писателят Антон Дончев печели наградата „Балканика '99\" за романа си „Странният рицар на свещената книга\".", "date": "2018.02.15", "title": "15 февруари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/378622-%D0%B2%D0%BB%D0%B0%D1%81%D1%82%D1%82%D0%B0-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%BD%D0%B0%D0%BA%D0%B0%D0%B7%D0%B0%D1%82%D0%B5%D0%BB%D0%BD%D0%B8%D1%8F-%D0%BA%D0%BE%D0%B4%D0%B5%D0%BA%D1%81-%D0%B2-%D0%B1%D1%83%D1%85%D0%B0%D0%BB%D0%BA%D0%B0-%D1%81%D1%80%D0%B5%D1%89%D1%83-%D1%87%D0%B0%D1%81%D1%82%D0%BD%D0%B8%D1%8F-%D0%B1%D0%B8%D0%B7%D0%BD%D0%B5%D1%81", "text": "    В опит да се намесят отново в частния сектор, управляващите смятат да покажат колко разтеглив може да направят Наказателния кодекс (НК). И това, докато от сутрин до вечер обясняват как се борят да намалят административната тежест на бизнеса.     Въпросните промени въвеждат чисто нови правила по отношение на престъпленията в частния сектор, разширяват неимоверно понятието “длъжностно лице”, вкарват търговията с влияние в търговската дейност като престъпление, посочват сред възможните субекти на НК почти всички от търговския оборот. Те могат да развържат ръцете на прокуратурата и да доведат до присъди и влизане в затвора на всеки търговец, който не изпълни свое задължение по договор   Още преди няколко месеца Върховният касационен съд (ВКС) разкритикува тези промени още докато те бяха пуснати за обществено обсъждане от правосъдното министерство. Върховните съдии посочват, че при наличието на пазарна икономика и свобода на договаряне криминализирането на длъжностни престъпления в частния сектор трябва да бъде много добре обмислено. Те настояват да се има предвид Хартата на основните права на ЕС, с която се признава правото на свободна стопанска инициатива, включваща    Според тях, за да се предприема такава мащабна наказателна репресия в частния сектор по отношение на множество корупционни прояви, тя трябва да е много добре мотивирана. ВКС посочва, че и в момента има достатъчно текстове в НК, по които може да се преследват престъпленията и нищо не налага разширяването им. Акцентира и на това, че в нито един от докладите на Групата държави срещу корупцията GRECО няма нито една препоръка към България за промяна на нормативната уредба. ВКС подлага на конкретни критики и отделните предлагани промени в НК. Като например обстоятелството, че всяко лице може да е субект на престъплението “подкуп”.   Предлаганите текстове категорично не са съобразени със стандартите – нито по линия на ЕС, нито по линия на международното публично право. Това твърди и проф. Пламен Панайотов, ръководител на катедрата по наказателноправни науки в Юридическия факултет на Софийския университет. В интервю за lex.bg той директно обяви, че   защото в противен случай всяко нарушение на служебните задължения в частния сектор би могло да се третира като престъпление. “Това са разпоредби, които не дават никаква яснота относно критериите за това кога дадено поведение ще се счита за престъпно”, заяви той. И още: “Ще създадем огромен проблем, тъй като правоприлагащите органи няма да имат ясен и точен критерий за разграничаване на основанията за наказателна отговорност от основанията за дисциплинарна и административна такава. Очевидно е, че това ще предпостави най-малкото недоразумения в тяхната практика, а взето по-общо, може да доведе и до произвол при осъществяването на наказателната репресия”   Той дава като пример предлаганата промяна в чл.221 от НК, който се предлага като огледален на чл.282 (престъпления по служба), но отнасящ се до частния сектор. Според него предвиждането на такава разпоредба поставя въобще под въпрос разграничаването на основанията за носене на наказателна отговорност от тези за носене на гражданска отговорност.   Панайотов дава пример: Да си представим, че има каквото и да е нарушение или неизпълнение на служебните задължения на управител на ООД или изпълнителен директор на АД. Ако някой от тях е сключил договор и той не се изпълнява, това ще е нарушаване на служебните задължения.   В гражданското право е известно, че неизпълнението на договорите влече гражданскоправни последици. А от начина, по който е формулирана разпоредбата в НК, ще излезе, че всяко  смята Панайотов. Като не е ясен дори механизмът, по който настъпват тези вредни последици. По негови думи това е недопустимо и означава на практика да криминализираме целия граждански оборот.   Според Панайотов самата идея е неоснователна. Тя поставя въобще под съмнение смисъла от наличието на свободен граждански оборот в условията на пазарно стопанство. А щом той вижда подобна опасност, то какво остава да си мислят хората неспециалисти. Професорът по наказателно право буквално съсипва от критики проекта.   Нещо, което направи дни по-късно и бизнесът, и то в рядко срещано единодушие между абсолютно всички представителни организации.   Според тях предлаганите промени не намират опора в Конституцията и прогласените в нея принципи на разграничение на собствеността на частна и публична. Двете форми на собственост са равнопоставени, доколкото за всяка от тях законът трябва да създаде еднакви правни условия за стопанска дейност, посочват те. Бизнесът твърди, че например част от предложените изменения инкриминират действия или бездействия на лица, които в частния сектор нерядко съчетават качеството на собственик на капитала или част от него с функции по управление на търговското дружество или са еднолични търговци.   съгласно която икономиката се основава на свободна стопанска инициатива. Действията по управлението на частната собственост са свързани със свобода на договаряне, свободно определяне на цени и безпрепятствен избор на партньори, насочени към взаимноизгодни условия на договарящите страни.   При харченето на публични средства сключването на договори трябва да се извършва в защита на обществения интерес. Степента на обществена опасност там е по-голяма, отколкото в частния сектор. Затова законодателният подход в двата случая трябва да е различен.   Работодателите сочат, че някои от текстовете дават възможност за разширително тълкуване, което може да доведе до наказателноправен произвол. Пренасянето на текстове от държавния към частния сектор пък те смятат за опасно и недопустимо. Тоест властта прави възможно използването на НК като бухалка срещу частния бизнес.  ", "date": "2018.02.15", "title": "Властта превръща Наказателния кодекс в бухалка срещу частния бизнес"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/378623-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%B7%D0%B0%D0%B2%D0%B5%D1%89%D0%B0-1,84-%D0%BC%D0%BB%D0%BD-%D0%BB%D0%B2-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B3%D0%B0%D0%BB%D0%B5%D1%80%D0%B8%D1%8F", "text": "  Маргарита Занеф емигрира в Австралия през 60-те години на XX век заедно със съпруга и сина си. В оставеното от нея завещание половината от сумата след продажбата на недвижимото й имущество се дарява на Националната галерия в София, а останалата половина – на намиращата се в Сидни Художествена галерия на Нов Южен Уелс. Българката е дарила половината от сумата на Националната галерия като родолюбив жест към родината си, останалата половина – на австралийската галерия, с признателност към държавата, която я е приела и в която е прекарала голяма част от живота си. Сумата по дарението е била преведена преди дни по сметката на Националната галерия.       По думите на адвокат Уоруик Дън от кантората  , изготвила завещанието и извършила разпоредителните действия с наследството, Занеф е била голям почитател на изкуството, съзнаващ значението му за обществото.", "date": "2018.02.15", "title": "Българка в Австралия завеща 1,84 млн. лв. на Националната галерия"}
{"url": "http://www.classa.bg/%D1%81%D0%B2%D1%8F%D1%82/item/378617-%D0%BA%D0%B0%D0%BA-%D0%B2%D1%81%D1%8A%D1%89%D0%BD%D0%BE%D1%81%D1%82-%D1%81%D0%B5-%D0%BE%D0%BF%D1%80%D0%B5%D0%B4%D0%B5%D0%BB%D1%8F%D1%82-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%B2-%D1%85%D0%BE%D0%BB%D0%B8%D0%B2%D1%83%D0%B4", "text": "Движението Time's Up в Холивуд - група активисти, подкрепящи равенството на половете - не е съществувало на 22 февруари 2015-а, когато Патриша Аркет се качва на сцената, за да получи \"Оскар\" за най-добра поддържаща актриса. От подиума тя казва, че сега е времето тя и колежките й да постигнат равенство в заплащането и то веднъж завинаги.     Но почти две години по-късно медиите все още констатират почти невъобразимо разминаване в заплащането - Марк Уолбърг е спечелил 1,5 млн. долара срещу по-малко от 1000 долара за Мишел Уилямс за 10-дневните презаснемания на \"Всичките пари на света\" на Ридли Скот.     В атмосферата на #MeToo крайното разминаване моментално превърна равенството в заплащането от деликатен проблем в мащабен скандал. Уолбърг, който най-вероятно няма никаква представа колко печели Уилямс преди да избухне скандалът, в крайна сметка дари на Time's Up заплащането си за презаснемането.   Но в суматохата се пропуска един простичък факт - заплащането на актьорите често се свежда не до дълбока предубеденост към нежния пол, а до система до \"ставки\" - начина, по който се изчислява първоначалната заплата на звездата. И често тази \"ставка\" е само началото на процеса, който определя колко ще спечели актьорът от даден филм.   На езика на Холивуд \"ставката\" означава базовия брой нули след първите цифри на хонорара, нужни, за да привлекат таланти \"над чертата\" - ангажираните в творческата част на кинопродукцията - да присъстват на снимачната площадка. Работниците \"под чертата\" са тружениците от снимачния екип и тези, ангажирани с техническите аспекти като фризура, грим и специални ефекти. Те получават заплата, базирана на профсъюзно договорени нива.   В изтеклите мейли от хакването на Sony Pictures през 2014-а тогавашният ко-президент по продукциита на Columbia Pictures Хана Мингела обмисля какво да предложи на Уолбърг за незаснет филм, наречен Uncharted.     Но блокбъстърите със снимачен бюджет от 210 млн. долара като Transformers са аномалии поради простата боксофис математика - филмът печели повече от 1 млрд. долара в световен мащаб, докато \"Ченгета в резерв\" не надминава 170 млн. долара.   Затова в този случай на Уолбърг е предложена предишната му рекордна ставка от 12 млн. долара. Мишел Уилямс от своя страна предпочита по-артистични филми и все още не е участвала в голям франчайз. Вероятно има ставка под тази на Уолбърг, въпреки репутацията си и четирите номинации за \"Оскар\". Престижът на наградите не означава непременно повече пари за актьорите.   Независимо колко е висока ставката, тя е число, което агентите на актьорите постоянно се опитват да повишат - безкраен резерв от пари и екстри, които винаги могат да бъдат надминати. Агентите пресмятат ставките и се борят за успешна сделка, която да се превърне в устойчива основа. Това е начинът, по който агентите, събиращи по 10% от печалбите на клиентите си, си изкарват прехраната.     През така наречената \"Златна епоха\" на Холивуд от 20-те до началото на 60-те години на XX-ти век всяко студио е развивало \"звездната система\" - процес на изграждане и експлоатиране на актьори с дългосрочни договори, в които е включена базова заплата. Магнатите са наричали изпълнителите на договор \"имущество\" - факт, който не оставя съмнение къде е бил балансът на силата.   Типичен пример е Мерилин Монро - обвързана с договор с 20th Century Fox, тя е спечелила 18 хил. долара. Обичайното й заплащане по договор за \"Джентълмените предпочитат блондинки\" е било 1500 долара седмично. Екранната партньорка на Монро, Джейн Ръсел, която е била на свободна практика, е спечелила $100 000.   Към края на 50-те години студийната система е в процес на свободно падане,като вакуумът скоро е запълнен от възхода на агентите. Хора като Лю Уосърман, председател на борда на някога всемогъщата агенция M.C.A., работят активно за пренаписване на клаузите в договорите в полза на клиентите си. През 1959-а изгряващата звезда Пол Нюман започва да се дразни от късата каишка, на която го държи студиото, и от заплатата си от $17 500 - особено когато е \"преотстъпван\" на други студиа за $75 000.   Уосърман, който е агент на Нюман, го насърчава да откупи договора си за $500 000 в стремежа си към творческа и финансова свобода и стратегията сработва. Уосърман помага на Нюман да договори $200 000 за \"Изход\". Скоро цял куп звезди се освобождават от плена на студията, ставките заменят договорите, и актьорите вече не са имущество, а \"таланти.\"     Конкурентните студия ожесточено си съперничат, но всяко има действащ без много шум \"бизнес-отдел\", който държи тясна връзка с конкурентите. Обикновено това са юристи, които разбират нюансите на това къде отиват парите. Работата също така включва установяване на общата заплата, която актьорът е получил за последната си роля - информация, която бизнес-мениджърите във всяко студио охотно разкриват.   Тайното сътрудничество на студията в системата на ставките може да се приеме за еквивалентно на фиксиране на цени. Мотивите за сътрудничество, независимо официално или не, могат да бъдат оправдани с колективна сигурност на работните места; мениджъри не могат да бъдат уволнени за това, че са платили на актьор колкото му плаща и друго студио.   Те обаче могат да изгубят работата си, ако повишат много ставката на актьорите, а филмът се провали. Това се случи през 1995-а, когато бившият шеф на Sony Pictures Марк Кантън увеличи ставката на Джим Кери до $13 млн. за провалилия се \"Кабелджията\" - ход, който допринесе за края на кариерата на Кантън в студиото.     Когато ставката не се променя и агентът иска повече за клиента си, преговорите обикновено включват договаряне на процент от \"бекенда\" на филма, сумарния боксофис след излизането му. Светият граал на подобни договорки е нещо, наречено \"сумарни точки\", измислено от Уосърман, което е донесло на Джими Стюарт почти шестцифрена сума през 1950-а. Тогава той става първият актьор, получил 4% от сумарните доходи от уестърна Winchester '73.   Сумарните точки като цяло вече са изчезнали наравно с уестърните; сега актьорите се борят за част от \"общите приходи\" - аморфна сума на печалбите след излизането на филма, която Холивуд осчетоводява доста креативно.   Дженифър Лорънс и Ейми Адамс получиха по-малко от общите приходи от \"Американска схема\" от мъжете актьори във филма - Брадли Купър, Джеръми Ренър и Крисчън Бейл, всеки от които получи по 9%. За Адамс и Лорънс бяха предвидени само 7%. Все пак други звезди си докарват допълнително извън ставките и точките. Друг изтекъл имейл от Sony за преговорите с Уил Смит за филма Concussion сочи ставка от $15 млн. плюс допълнителни $5 млн. бонуси, обвързани с различни световни боксофис резултати. И после идват неговите \"2 млн. екстри.\"     Но ако актьор не получи определени екстри - примерно достъп до частен самолет - студиото може да се наложи да добави още $200 000 към ставката му, което е известно в жаргона на бранша като \"вдигане.\" Тези допълнителни шестцифрени суми, добавени към ставката, стават на практика базова стартова сума на звездата за следващи проекти.   Въпреки шокиращо големите плащания в резултат на това, финансовите подбуди за възнаграждаването на актуален актьор чрез ставки, точки и екстри са очевидни. Осигуряването на позната, доказала се кинозвезда, е един от начините да се гарантират продажби на билети по време на решаващия за успеха или провала на филма премиерен уикенд, когато повечето филми изкарват до половината от сумарния си боксофис.   Но нарастващите ставки могат понякога и да намаляват за подходящ кинофилски проект или режисьор. Ставката на Уолбърг сега вероятно е достигнала $15 млн., сумата, която той получи за \"Денят на патриота\", но фиксираната му заплата за \"Всички пари на света\" е била $3.5 млн., вероятно защото е искал да работи с имена като Ридли Скот върху проект с амбиции да пожъне успехи на фестивали и в сезона на наградите.   Уолбърг естествено е имал и непарични екстри, които са включвали изискване за отделно договаряне на презаснемания - перфектен лост, необходим на неговия агент, за да му осигури допълнителни $150 000 на ден, когато снимките на нови сцени са станали жизненоважни.     На 1 януари 2018-а влезе в сила закон в Калифорния, който забранява на работодателите да питат потенциалните си служители за предишното получавано заплащане - опит да бъде преодоляно драстичното разминаване в заплащането на мъжете и жените.   Това може да се окаже най-голямата екстра за холивудските актриси, които вече няма да са обвързани с предишно заплащане, изкривено от традициите на недостатъчно пари за жените. Или мъжете актьори могат да се намесят и да се борят за равенство. Както каза Ема Стоун през 2017-а, \"Ако екранният ми партньор мъж, който има по-висока ставка от мен, но вярва, че сме равни, приеме да бъде намалено заплащането му, за да се изравня с него, това променя ставката ми за в бъдеще и променя живота ми\".", "date": "2018.02.15", "title": "Как всъщност се определят заплатите в Холивуд?"}
{"url": "http://www.classa.bg/%D1%81%D0%B2%D1%8F%D1%82/item/378618-%D0%BA%D1%8A%D1%80%D0%B2%D0%B0%D0%B2%D0%B0%D1%82%D0%B0-%D0%B8%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%BA%D0%B0%D1%81%D0%B0%D0%BF%D0%B8%D0%BD%D0%B0-%D0%BE%D1%82-%D1%80%D0%BE%D1%81%D1%82%D0%BE%D0%B2", "text": "На 14 февруари 1994 г. дуло е опряно зад дясното ухо на мъж, осъден за извършването на едни от най-ужасните престъпления в съвременната история на Русия и страните от някогашния Съветския съюз. Спусъкът е натиснат, куршумът пробива черепа на мъжа и слага край на кошмар, продължил повече от четвърт век.     Преди това чрез деянията си Чикатило вече е натрупал кървава слава не само в бившите съветски републики, но и по света. Познат е на мнозина, чели или чували историите за човека, убил по най-жестоки начини над 50 жени и деца в границите на някогашния Съветски съюз.     Издирван години наред, арестуван, освобождаван и най-накрая, след толкова погубени животи, изправен пред съда, осъден и убит.     Историята на един от най-страховитите серийни убийци започва на 16 октомври 1936 г. в село Яблучне, СССР (днешна Украйна). Тогава е роден Андрей Романович Чикатило. Той израства в бедно семейство, което като много други в Украйна се бори с последствията от Гладомор (1932-1932) – масов глад в съветската република, който според някои данни води до смъртта на милиони.   Според една непотвърдена история, още докато Чикатило е дете, майка му Анна редовно му е казвала, че той е имал по-голям брат, който е бил отвлечен едва 4-годишен и изяден от озверелите от глад съседи. Тормозен в училище, както и в дома си от своята майка, докато баща му е на фронта, Чикатило някак успява да преживее ученическите години, но преживяното от него изгражда личност с множество проблеми.     Невъзможността му да поддържа ерекция води до провал на първата му връзка с момиче. След военната си служба той се връща в родното си село, за да живее с родителите си, където започва връзка с млада, разведена жена. Именно от нея повечето хора там разбират за неговите сексуални проблеми.   Така Чикатило решава да избяга. Намира работа като телефонен инженер в град, намиращ се северно от Ростов-на-Дон. През 1963-а дори се жени за жена, с която го е запознала по-малката му сестра. Въпреки проблемите си успява да се сдобие и с две деца. През 1970-а Чикатило става учител по руски език и литература. Три години по-късно обаче той е принуден да напусне работата си след като родители на негови ученички подават оплакване, че за сексуален тормоз върху децата им от негова страна.     Първото документирано убийство, което се приписва на Чикатило, е от декември 1978 г. Тогава той примамва 9-годишно момиче на име   в стара къща, която тайно е закупил. Опитва да изнасили момиченцето, но не успява заради проблемите си с ерекцията. Детето се опитва да се освободи, поради което Чикатило започва да я души и три пъти я наръгва в корема. Хвърля тялото в река, като то е намерено два дни по-късно.   Множество доказателства свързват Чикатило с убийството, включително и разказите на свидетели, които казват, че е бил в къщата същата вечер. Въпреки това  Кравченков е арестуван и в крайна сметка, след незнайно какви „разпити“, признава вината си. Осъден е за убийството на 9-годишната Лена и е екзекутиран шест години по-късно - през 1984 г., плащайки с живота си за първото убийство, извършено от Чикатило.   След случая с малката Лена следва тригодишно затишие – или поне в този период няма официална информация за други сходни убийства. Кариерата на Чикатило като учител обаче достига своя край през март 1981 г., след като отново родители се оплакват от опитите му да опипва децата им.   Така преследваният от демоните си мъж, който впоследствие сам ще се превърне в жив дявол, започва нова кариера - снабдител за фабрика, намираща се в града Ростов на Дон. Сред задачите му е и това да обикаля из различни части на Съветския съюз, за да закупува материали за фабриката или да договаря доставките на такива. Нещо, което го улеснява в намирането на нови жертви.     Следващото убийство е това на 17-годишната  . На 3 септември 1981-а Чикатило я вижда на автобусна спирка в центъра на Ростов. Примамва я в гората близо до река Дон, където й се нахвърля. Души я и й нанася нанася жестоки рани с пръчка и със зъбите си. Дори вкарва земна пръст в устата й, за да заглуши плача й. Насилственият акт възбужда побъркания мъж и той започва да се фокусира върху млади представители и на двата пола.           Чикатило през този период достига до перверзни, нечовешки крайности. В някои от случаите той отрязва и дъвче половите органи на жертвите си. При други убийства премахва някои части на телата им – като върховете на носовете или пък езиците.   При по-ранните случаи се откроява и друг модел – нанесени са щети на очите, като често те са извадени от очните кухини. Години по-късно Чикатило ще обясни това си действие с вярването си, че жертвите му са пазели отпечатък на лицето му в очите си дори след като умрат.     В този период серийните убийци са почти непознато явление в Съветския съюз. Историите за серийни убийства или насилие над деца често биват пренебрегвани от контролираните от държавната власт медии, като целта е по този начин да се запази обществения ред. Премахването на очите обаче достатъчно ясно показва на полицаите, че случаите са свързани. Броят на телата продължава да расте, а с него и интересът и страхът на хората. Слуховете се прехвърлят от уста на уста, въпреки липсата на медийно отразяване.   През 1983 г. московски екип, оглавен от майор Михаил Фетисов, поема разследването на убийствата. Фетисов изпраща криминилистът Виктор Бураков да води разследването в района на град Шахти – там, където е убита Лариса. Фокусът на разслевдащите пада върху познатите на полицията сексуални насилници и душевно болни. Използваните върху тяг методи за разпит често водят до признания, зад които обаче не стои реална отговорност за престъпленията на Касапина от Ростов.   Самият Бураков се съмнява в чутото, а разследването върви бавно.    През 1984 г. към списъка са добавени още 15 жертви. Усилията на полицията стават много по-сериозни и започва 24-часово наблюдение на повечето транспортни връзки в района.   Чикатило е арестуван през същата година след като полицаи го виждат да заговаря млада жена близо до автобусна гара. В куфарчето му са открити дълъг нож и други съмнителни инструменти. Полицията обаче не успява правилно да определи кръвната му група и според тестовете им тя не съвпада с данните от семенната течност, намерени на едно от престъпленията.   Това, за което полицията не се досеща, е, че кръвната му група А се различава от тази, открита в другите му телесни течности (AB). Той е малка група хора, чиято кръвна група може да се определи точно само с кръвен тест. Полицията обаче няма следи от кръвта на убиеца, откъдето идва и разминаването. Така съмненията, че той може да е убиецът за момента отпадат.   Чикатило все пак попада в затвора – осъден е на една година затвор по обвинение за дребна кражба от негов бивш работодател. Освободен е обаче след едва 3 месеца зад решетките и си  намира нова работа в железопътна компания в град Новочеркаск. Остава в сенките до август 1985 г., когато в рамките на месец убива две жени.   Горе-долу по това време Бураков, бесен заради липсата на успех с разследването, търси помощта на психиатъра  . Той профилира убиеца като „некро-садист“ - някой, който страда от импотентност и изпитва сексуално удодлетворение от страданието и смъртта на други. Според психиатъра убиецът е на възраст между 45 и 50 години, т.е. Доста по-възрастен от предполаганото до момента, и използва ножа като заместител на нефункциониращия си пенис.   В началото на 1988-а Чикатило подновява своята кървава серия, този път далеч от района около Ростов. Той вече не подбира жертвите си на гари и спирки на обществения транспорт, тъй като полицията ги наблюдава. Броят на жертвите отново започва да расте – намерени са 19 тела за две години, повечето от които са на малки момченца.     На няколко пъти Чикатило успешно се изплъзва от ръцете на полицията. На 6 ноември 1990 г. той тъкмо е убил последната си жертва – 22-годишната , когато е забелязан от патрулиращи полицаи. Заради съмнителното му поведение те го спират и записват данните му. След като тялото на Светлана е намерено дни по-късно, името на Чикатило е свързано с предния арест от 1984-а и той е поставен под наблюдение.   Две седмици по-късно, на 20 ноември, Чикатило е арестуван повторно. Първоначално отказва да признае да е извършил което и да е от убийствата, макар налице да е възможно доказателство за вината му – на пръста си той има следи от ухапване. Те са от предпоследната му жертва – момче на име Виктор, което го е захапало, борейки се за живота си.     Чикатило твърди, че е убил 56 души. Само 53 от тези случаи са потвърдени. Въпреки това се оказва, че неговите жертви са много повече от 36-те, които полицията вече е свързала по някакъв начин и е преписала на един извършител.   Интересен факт е, че Чикатило е определен за вменяем. Така той е изправен пред съда на 14 април 1992 г. През цялото време е затворен в метална клетка. Нейната задача не е толкова да пази другите от него, колкото да пази самия убиец от близките на жертвите му.         Медиите го определят като „маниак“, а поведението му в съда варира – той ту е отегчен, ту пее и говори глупости. По време на процеса съдията е всичко друго, но не и безпристрастен. Често прекъсва защитника на Чикатило. Това, че арестуваният е признат за виновен изглежда е решено много преди официалното оповестяване на присъдата. Делото продължава до август същата година, а присъдата е обявена на 15 октомври 1992 г.   Обжалването на присъдата му се завърта около твърдението на защитниците, че неговото психично състояние не е преценено правилно и той не е бил годен да се изправи пред съда. Жалбата обаче е отхвърлена. След още 16 месеца се стига и до финалния куршум, който слага край на чудовището, родено като Андрей Чикатило и познато днес като Касапина от Ростов.   Шокиращата история обаче продължава да живее до ден днешен в различни формати. По темата има няколко филма - \"Гражданинът X\" (1995), \"Евиленко\" (2004) и базираният на художествен роман със същото име \"Дете 44\" (2015). Написани са и няколко нехудожествени книги с историята на Чикалито и неговите убийства, а тя е разказана и в три различни биографични филма.", "date": "2018.02.15", "title": "Кървавата история на Касапина от Ростов"}
{"url": "http://www.classa.bg/%D1%81%D0%B2%D1%8F%D1%82/item/378611-%D1%82%D1%80%D1%8A%D0%BC%D0%BF,-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8%D1%82%D0%B5-%D0%B8-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%BD%D0%B0-%D0%BD%D0%B5%D1%82%D0%B0%D0%BD%D1%8F%D1%85%D1%83", "text": "            Мнозина в редиците на управляващата в Израел партия Ликуд вярват, че мандатът на американския президент Доналд Тръмп създава уникална възможност да се върви към решение на палестинския въпрос, което ще бъде по вкуса им. Тръмп вече удовлетвори поне частично тези надежди, като призна Ерусалим за столица на Израел.     От същата гледна точка най-логичната следваща стъпка е да се утвърдят израелските селища на окупираните земи – не случайно израелският премиер Нетаняху иска да разговаря с Вашингтон по въпроса. Възможните последствия се виждат с просто око: още преди евентуалното мирно споразумение палестинските територии ще станат (юридически) още по-малки, размяната на територии ще се затрудни, а политическият климат между израелци и палестинци допълнително ще се влоши.       Трезвият поглед към реалностите в Близкия изток показва обаче, че особено с изграждането на по-големите селища Израел е сътворил свършени факти, които просто няма как да се отстранят. Тези селища създават огромно препятствие пред онова решение, за което толкова много се говори, и което европейците и до днес защитават: палестинци и израелци да живеят в две отделни държави.   Време е вече за нови идеи.    ", "date": "2018.02.15", "title": "Тръмп, палестинците и сметките на Нетаняху"}
{"url": "http://www.classa.bg/%D1%81%D0%B2%D1%8F%D1%82/item/378612-%D1%82%D1%8F-%D0%BB%D0%B8-%D1%89%D0%B5-%D0%B8%D0%B7%D0%B2%D0%B5%D0%B4%D0%B5-%D1%81%D0%BE%D1%86%D0%B8%D0%B0%D0%BB%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%BE%D1%82-%D0%BA%D1%80%D0%B8%D0%B7%D0%B0%D1%82%D0%B0", "text": "              Мартин Шулц сътвори много хаос в Социалдемократическата партия. Обаче някогашната голяма надежда на партията може би ѝ нанесе най-тежките вреди именно с оттеглянето си. Защото Шулц договори името на новата партийна лидерка в един много тесен кръг и буквално го наложи на партията, а това допълнително разгневи членската маса.   Да спуснеш отгоре нов председател тъкмо в момента, когато недоверието между обикновените социалдемократи и ръководството е достигнало възможния максимум? Мигар Шулц изцяло е загубил връзка с действителността? Той самият, а и новата председателка Андреа Налес би трябвало да имат усет за „душата\" на своята партия и добре да знаят какво ще последва...   Близко до ума е, че Налес иска да използва благоприятния момент и да сътвори свършени факти. А Шулц сигурно е действал, воден от най-добри намерения и от убеждението, че фракционната лидерка най-добре ще запълни вакуума, възникнал на върха на ГСДП. Но и двамата може би грешно са си направили сметката и тепърва ще видим дали Андреа Налес наистина ще бъде първата жена, оглавила ГСДП. До извънредния партиен конгрес на 22 април партията временно ще се ръководи от досегашния заместник-председател Олаф Шолц, а след една седмица започва и допитването до членската маса за коалиционния договор с християндемократите. И съществува опасността, натрупаните емоции да се излеят единствено в бурна дискусия за лидерството, а не в обсъждане на условията за бъдещата коалиция.     Затънала в спорове, без ориентация, в състояние на свободно падане – така изглежда Социалдемократическата партия в началото на 2018 година. Според последните допитвания, в момента по-малко от 17% от избирателите биха гласували за нея, а с това тя губи статута си на масова партия. Преднината ѝ пред крайно дясната „Алтернатива за Германия\" вече се е стопила до един процент. Същинска драма. Навремето Лявата партия дръпна електорат от социалдемократите, после християндемократите им отнеха важни социални теми, а накрая и популистите тръгнаха да бракониерстват из ловните полета на ГСДП.     Как ли Андреа Налес ще се справи с това положение? Често я сравняват с онези германски жени, които след Втората световна война разчистваха градовете, опустошени от бомбите. Защото Налес иска точно като тях да изгради наново своята партия. Но дали тази жена, която първо беше лидер на младите социалдемократите, после стана генерален секретар на партията, министърка и фракционен лидер, сега наистина ще бъде избрана на поста, за който беше номинирана вчера?     Тя самата вече на три пъти участва в смяната на партийни лидери, тоест – умее да дърпа конците и владее инструментите на властта. Тъкмо това обаче настройва подозрително мнозина социалдемократи, които мечтаят за истинско ново начало. Защото в нейно лице те виждат представител на партийния елит, тъкмо на онова ръководство, което съсипа партията им. И през следващите седмици Андреа Налес трябва да покаже, че може да обедини партията под своето ръководството. Всъщност, социалдемократите я обичат. Но въпреки това тя не може да бъде сигурна в победата си. Още повече, че вече има конкурентка за поста – кметицата на Фленсбург Симоне Ланге.   И все пак: Налес е боец. Открай време. И открай време се стреми именно към поста председател на ГСДП. И, кой знае, може би историята ще се повтори. Та нали преди 18 години една друга жена запретна ръкави да възстанови от руините своята партия, изпаднала в невиждана дотогава криза? Тогава, пак през февруари, партийният лидер се оттегли, а през април (пак през април!) тази жена беше избрана за партиен лидер. Пет години по-късно шефката на ХДС Ангела Меркел стана канцлерка.", "date": "2018.02.15", "title": "Тя ли ще изведе социалдемократите от кризата?"}
{"url": "http://www.classa.bg/%D1%81%D0%B2%D1%8F%D1%82/item/378613-%D0%B1%D0%B5%D1%80%D0%BB%D0%B8%D0%BD%D0%B0%D0%BB%D0%B5-2018-%D0%BF%D0%B5%D1%82-%D0%BF%D1%8A%D1%82%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "            \"Български филм участва на Берлинале за пръв път от 29 години\" - тaзи новина се появи в българските медии в края на януари. Тогава стана ясно, че лентата на българския режисьор Милко Лазаров \"Ага\" ще закрие престижната конкурсна програма на берлинския филмов фестивал. \"Ага\" е извън конкурса, а това означава, че няма да се бори за награда - Златна или Сребърна мечка. И все пак: успехът е голям. Български филм е попадал в основната програма на Берлинале за последно през 1989. Става дума за \"Иван и Александра\" на Иван Ничев. А и за първи път филм на български режисьор закрива основната програма на голям кинофестивал.   Филмът на Милко Лазаров е реализиран в копродукция с Франция и Германия и е заснет в Република Якутия в Руската федерация. \"Един особено добър любовен филм, заснет пред впечатляващата кулиса на вечния лед. Филм, който същевременно представлява студия за безмълвието и душевните тревоги, които могат да бъдат преодолени едва с настъпването на смъртта\", четем на уебсайта на Берлинале в краткото представяне на лентата. В основната програма на Берлинале участват общо 24 филма. 19 от тях ще се борят за Златната мечка.   Кадър от филма \"Уестърн\", чието действие се развива в Западните Родопи Божина Панайотова е вторият български режисьор, представящ тази година свой филм на Берлинале. Нейната документална лента \"Червено, твърде червено\" (Je vois rouge) е включена в секцията \"Панорама\", която представя 44 игрални и документални филма. \"През 1989, когато пада Желязната завеса, Божина е едва на осем години. Скоро след това баща й, който се занимава с изкуство, напуска България, за да заживее заедно с нея в Париж. 20 години по-късно младата жена се връща сама в София, за да документира всичко.    Тя усеща, че в семейството ѝ има нещо недоизказано. Защо винаги са можели да пътуват? Нима нейните родители са били привилегировани? Божина започва да конфронтира родителите си с неудобни въпроси (...) Това е едно пътуване в миналото, след което младата режисьорка може да се впусне по-добре в своето бъдеще\", пишат в представянето на филма критиците на страницата на фестивала.   Лентата на 36-годишната режисьорка, която е следвала философия и кино, е финансирана изцяло от Франция. Повечето имена в екипа също са френски - с изключение на композитора Емилиян Гацов.     На тазгодишното Берлинале са представени не само български режисьори, но и български актьори. Ирмена Чичикова и Георги Налджиев участват в дебютния филм на румънката Адина Пинтилие \"Не ме докосвай\" (Touch Мe Not). Лентата е копродукция на Румъния, Германия, Франция, Чехия и България и се състезава за Златна мечка в основната конкурсна програма.   \"Тя ни пренася в интимния свят на протагонистите Лаура, Томас и Кристиан (...) Te копнеят за близост, но същевременно изпитват огромен страх от нея. Затова се опитват да се научат да преодоляват обичайните защитни реакции и табута. (...) Филмът ни показва как можем да преживеем интимността по неподозиран начин и да се обичаме едни други, без да се загубим\", четем на сайта на фестивала.   Сцена от \"Жалейка\" - филмът на българската режисьорка Елица Петкова, който през 2016 спечели отличие на Берлинале   В 68-то издание на Берлинале е представена и една изцяло българска история, заснета от берлинския режисьор Ян Петер Хамер и финансирана от Германия и Норвегия. Става дума за 31-минутния документален филм \"DUG\", който ни позволява да надникнем в делника на българските златотърсачи.   Филмът е заснет в региона около село Телиш, където през 1977 археологът Венцислав Гергов открива останки от праисторическо селище от каменно-медната и ранно-бронзовата епоха. В лентата Ян Петер Хамер придружава археолога и неговия приятел, иманяра Петро до няколко разкопки. \"Тези излети ни отвеждат в една епоха между бъдещето и миналото, в която отчаянието от загубата на историята се сблъсква с гостуването на извънземни от праисторическата епоха\", пише в краткото представяне на документалния филм на сайта на берлинския филмов фестивал.   Петата българска следа в тазгодишното Берлинале е филмът \"Уестърн\" на германската режисьорка Валеска Гризебах, чието действие се развива в Западните Родопи. Премиерата на филма всъщност беше през 2017 в Кан. На 68-то Берлинале той не се състезава за награда, а ще бъде показан в рамките на \"LOLA at Berlinale\" – това е специална кинопрограма, състояща се от филми, влезли в предварителната селекция за номинации на Германската филмова награда (Deutscher Filmpreis). Тази година отличията се раздават на 27 април, а финалните номинации ще бъдат обявени през март.   В \"Уестърн\" германска строителна бригада работи в трудни планински условия по инфраструктурен обект някъде в Западните Родопи. Зад този екранен разказ стои темата за цивилизационния сблъсък между двете общности: от една страна, германците от бригадата и от друга – местните хора от околните села. Разделя ги не само езиковата бариера, а и културата, традиционните навици, чисто битовите нагласи. Филмът е финансиран от Германия, Австрия и България.", "date": "2018.02.15", "title": "Берлинале 2018: пет пъти България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/378614-%D0%BE%D0%B6%D0%B5%D1%81%D1%82%D0%BE%D1%87%D0%B0%D0%B2%D0%B0%D0%BD%D0%B5,-%D1%80%D0%B0%D0%B4%D0%B8%D0%BA%D0%B0%D0%BB%D0%B8%D0%B7%D1%8A%D0%BC,-%D0%B1%D1%80%D1%83%D1%82%D0%B0%D0%BB%D0%B8%D0%B7%D0%B0%D1%86%D0%B8%D1%8F-%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "              Нещо се случи. Няма военен конфликт, а медийните нрави се брутализираха до степен, която напомня 1950-те. Расизъм, реваншизъм, анархизъм, конспиративни ужаси, врагове навсякъде. Нервите са опънати до крайност и едно нападение с кухненски нож от неуравновесен човек над минувачи в Лондон непременно ражда умозаключения за залеза на западната цивилизация.   Първата причина е рязкото разширяване на медийния пазар. Размножаването на информационните канали достигна до пароксизъм с дигиталния обрат, който превърна в медия всеки един от нас. Да наддаваш в радикализма е безспорно начин да се бориш за внимание. Без скандал днес трудно си пробиват път нови гласове, камо ли политически проекти. Така е било и с авангардното изкуство, в ерата на интернет всеки е авангардист.   Втората е във възхода на популизма - подмяна на рационално дефинирани проблеми с емоционални дразнения около това от какво се гордеем и кой ни обижда, как да забраним гей браковете и да разрушим комунистически паметник. Тук слагам и външната политика, която рязко навлезе в електоралните дебати не само у нас, защото в мирно време международните събития са по-скоро медиен спектакъл. Културните войни отклоняват вниманието от неудобни за властта теми, но са и безопасен терен за страстни групирания и прегрупирания. Все по-трудно е да кажем коя политика е лява, и коя дясна, знаем обаче, че едните ще наругаят едно, другите - друго и веднага ще ги разпознаем.     Радикализация преживява и скучноватата иначе история. Алтернативно-десните не просто кълнат стари врагове и разчоплят зараснали рани. Те се борят за освобождение. От какво ли? Не само от доброто възпитание и демократичните норми. Подобни движения обещават да освободят народите си от отговорността за миналото, която тежи върху съвестта на поколенията. Австрийската партия на свободата например беше създадена от бивши нацисти, които твърдяха, че просто са изпълнявали дълга си. Във Франция колониализмът взе да се представя (както през 19 век) като даряване на цивилизация на примитивни народи. В България яростно се отричат золумите на царството във времето на Балканските войни, а спасяването на евреите скрива очевидния въпрос от кого точно сме спасили тези клети евреи и какво впрочем се е случило с тях в подарените ни от Хитлер територии. Военните геройства на генерал Луков скриват антисемитизма във втория период на живота му.   Брутално се разменят местата на силни и слаби. Традиционно привилегировани групи – бели, мъже, европейци – да се представят за жертви на дискриминация. У нас това спира всякаква възможна политика по отношение на ромите например, а колчем се заговори за насилие над жените, някой непременно изважда куриозен пример, където тъкмо жена набила мъжа си. Брекзитът беше до голяма степен мотивиран от борбата на английската идентичност да се освободи от гнета на подчинените й векове наред ирландска, уелска, шотландска. Америка на Тръмп пък се оказа изнасилена, експлоатирана, унижавана от глобализацията, която беше наложила и управляваше.     Но вижте, ако беше само до просташко перчене, само до фалшификациите и небивалиците, с които да се печелят избори – нямаше да си заслужава чак такова внимание. Ожесточаването на нравите е знак за нещо далеч по-опасно: политиката почва да се милитаризира. Използвам тази силна дума - надявам се все още метафорично! - за да посоча тенденцията да се чертаят граници, да се вдигат стени, да се делим на приятели от врагове.   В мирно време политиката е изкуството на компромиса. В общо място е се е превърнало разбирането, че търговският обмен обвързва страните една с друга и прави конфликтите по-малко вероятни (либералният френски икономист от 19 в. Фредерик Бастиа пише: „Където стоките не пресичат границите, ще ги пресекат войниците\"). Новата радикализация на политици и оратори, търсещи бърза изява, започва с милитаризация на езика, но не спира там. Успоредно с обидите към мексиканците, че били изнасилвачи и бандити, Тръмп тръгна да разваля договора за свободен търговски обмен НАФТА. Ругателствата срещу ЕС на източноевропейските популисти постепенно преминаха към отказ от изпълнение на колективно взети решения за преразпределения на бежанци.   Българските алтернативно-десни не остават назад. Сидеров почна патриотичната си кариера с антисемитски книги, Симеонов – с искането да се върнат съветските ракети СС по границата с Турция, ВМРО громи ромската престъпност, а всички заедно се хвърлиха да бранят страната от новия враг - бежанеца, - обявен за нашественик, джихадист, носител на заразни болести, а напоследък и – извратен джендър (каквото и да значи това). И съвсем логично стилът на управление започва да се брутализира. Инвалидите се оказаха престъпници, виновни за дефицитите. При всеки проблем първото, за което се говори, е затвор, забрана, конфискация, първото, което се сещат е нахлуване, качулки, показни акции. Има проблем с ромите – веднага се събарят няколко незаконни къщи.   Някой критикува властта – ами ще го обявим за чуждестранен агент, ще го спукаме от проверки. Евродепутат застава на страната на екопротестите, НФСБ заявява, че ще я изхвърли с камионетка на турската граница, насред европредседателството... Наместо да се търси съгласие за трайно решаване на проблемите, конфликтите се изострят целенасочено, защото именно те са хранителната среда на новите политически актьори.       Новата брутализация разбира се не прилича на онази от първата половина на ХХ век: мястото на екзалтираните маси са заели мрежи от също така екзалтирани, само че самотни потребители. Но заплахата е вече видима, милитаризмът от метафора се превръща в реалност в Украйна, Сирия, може би скоро Корея – навсякъде се търси радикалният ход, сблъсъкът, заплахата, забраната. Помните как се управлява обществото на Океания от „1984\" – перманентна война, причините на която вече всички са забравили; непрекъснато се случват някакви терористични атаки, които подозираме, че е организирал самият режим – целта е да се поддържа извънредното положение. Милитаризацията в мирно време почва не с истински, а с медийни бомби: тя превръща мисълта в пропагандна машина, думите - в тояги, медиите - в бухалки.   Голямата дилема пред демокрацията днес е какво да правим? Регулацията на езика е трудна работа - табуизираните думи намират начин да мутират, понякога успяват да станат още по-обидни. Най-логично изглежда това, гражданите да се убедят, че милитаризирането на политиката ги води в погрешна посока. Но можем ли да си позволим още една катастрофа като тази от идеологическия ХХ век с една такава педагогическа цел?   Трябва да показваме, че трансгресивното поведение скрива политики, които, увлечени в културните войни, пропускаме да дискутираме сериозно. Да разопаковаме политическия продукт, който ни предлагат. По времето на соца имаше едни такива подаръчни пакети, в които дефицитни книги бяха пакетирани заедно със застоели руски парфюмчета. Сега комбинират медийни страсти с непопулярни решения. Зад туитовете на Тръмп стои намаляването на данъци за милиардери като самия него; зад битката с джендъри и таласъми нашите алтернативно десни опитват да подарят Пирин на една офшорка, а зад защитата на честта на кирилицата - тихи стъпки за присвояване на военни заводи. Връщането на собствено политическото в публичния дебат май изглежда единственото добро лечение.", "date": "2018.02.15", "title": "Ожесточаване, радикализъм, брутализация. И в България"}
{"url": "http://www.classa.bg/%D1%81%D0%B2%D1%8F%D1%82/item/378615-%D1%85%D0%B8%D0%BB%D1%8F%D0%B4%D0%B8-%D1%81%D0%B0%D0%B9%D1%82%D0%BE%D0%B2%D0%B5-%D0%B7%D0%B0%D1%80%D0%B0%D0%B7%D0%B5%D0%BD%D0%B8-%D1%81%D1%8A%D1%81-%D1%81%D0%BE%D1%84%D1%82%D1%83%D0%B5%D1%80-%D0%B7%D0%B0-%D0%BA%D1%80%D0%B8%D0%BF%D1%82%D0%BE-%D0%BA%D0%BE%D0%BF%D0%B0%D0%B5%D0%BD%D0%B5", "text": "Хиляди сайтове от цял свят, включително много правителствени страници, са били заразени от хакери, използващи изчислителната мощ, за да „копаят“ критповалути. Атаката е първият мащабен инцидент от този вид, който става достояние на общствеността. В него група хакери са проникнали в голям брой уебсайтове, за да добиват криптовалути от типа на Биткойн, използвайки чуждата изчислителна мощ.     Атаката е разкрита през уикенда от британския изследовател по сигурността Скот Хелм. Повече от 4000 уебсайта са заразени със софтуера за „копаене“. Сред жертвите са и сайтове на британската Агенция за защита на данните и неприкосновеността на личния живот и американската Федерална съдебна система.   За разлика от традиционните атаки, новата порода инфекции не съдържат елементи на саморазкриване и изнудване. Вместо това кодовете работят тихомълком в „стелт“ режим, за да трупат печалби за собствениците на криптовалути. обясни в блога си Хелм.   Това е софтуер, който помага на сайтовете да работят по-добре. Хакерите използват измамния код, за да добиват монети от „Monero“ – една от няколкото нови криптокомпютри, които бурно навлизат на финансовите пазари.   обясни специалистът.   Създателят на плъгина – британската софтуерна фирма TextHelp – заяви, че е свалила от интернет засегнатия софтуер, след като е открила „опит за незаконно генериране на криптовалута“.   се казва в изявление на компанията.   Изследователите предупреждават, че през последните седмици е налице мащабно разпространие на този вид атаки. Злонамереният софтуер е предназначен да носи печалба на заинтересованите, без да е очевиден за потребителите на заразените системи.   Новият вид зарази се увеличават експоненциално, предупредиха и от Cisco Talos. Заради огромните финансови печалби от криптовалутите новият вид зараза вече е „основна цел за хакерите”.  ", "date": "2018.02.15", "title": "Хиляди сайтове заразени със софтуер за крипто-копаене"}
{"url": "http://www.classa.bg/%D1%81%D0%B2%D1%8F%D1%82/item/378616-%D0%B2%D0%BB%D0%B0%D1%81%D1%82%D0%B5%D0%BB%D0%B8%D0%BD%D1%8A%D1%82-%D0%BD%D0%B0-%D0%B1%D1%8A%D0%B4%D0%B5%D1%89%D0%B8%D1%82%D0%B5-%D0%B2%D0%BE%D0%B9%D0%BD%D0%B8", "text": "Според твърденията на хората в отбранителната промишленост въпросът за появата на хиперзвуково оръжие в Русия е въпрос на време – такова трябва да се появи в близките 10 години. Дори американците скромно признават, че руснаците имат по-голям напредък в тази област от тях. Нещата обаче не са толкова прости, колкото изглеждат.      Това е крайно оптимистична прогноза. Напълно разбираемо е да има желание тя да бъде огласена. Тъй като американската концепция за мълниеносен глобален удар предвижда използването на високоточно хиперзвуково оръжие, руските инженери няма как да не се занимават с подобни проекти и съсредоточават вниманието си върху разработката на „високоскоростни оръжия с повишена далекобойност, точност и безшумност”.   По-рано Китай също анонсира покоряването на хиперзвуковите скорости, но в малко по-различен ракурс.   При това апаратът е прост и лесен за работа, а обслужването му ще бъде сравнимо с подготовката за полет на обикновен самолет. Планира се екипажът да се състои от трима души.   В настоящия момент със създаването и изпитването на хиперзвуково оръжие се занимават само трите гореспоменати страни – Русия, САЩ и Китай.   За хиперзвука се говори като за някаква техническа подробност, тъй като се знае, че бойните глави на междуконтиненталните балистични ракети влизат в атмосферата и летят към целта с хиперзвук. Космонавтите също се приземяват със своите апарати с хиперзвукова скорост, а същото правят и совалките. Не съществува обаче „летателен апарат”, за който хиперзвуковият режим на полета да е нещо обичайно.   Като цяло си струва да говорим за хиперскоростта с думите на учените, а и на чиновниците, които вместо конкретни ракети и самолети използват загадъчния термин „летателни апарати”, под което често се подразбира именно ракети. Ако обаче поставим самолет и ракета пред някой и го помолим да покаже летателния апарат, той най-вероятно ще избере самолета. Летателният апарат е машина и по-нататък ще изхождаме от това разбиране.   Сега да обърнем внимание на свръхвисоките скорости. Полетът със скоростта на звука се определя като полет от един мах. Един мах представлява скоростта на звука в определена среда. На височина до 11 километра над морското равнище един мах е приблизително равен на 340 метра в секунда или 1224 километра в час. Най-съвременният самолет – американският изтребител бомбардировач от пето поколение F-35, развива скорост от 1,2 маха. Руският изтребител Су-35 лети със скорост от 1,1 маха. И в двата случая става дума за свръхзвукова скорост.   Ракетите летят по-бързо от самолетите. Активно използваните в Сирия ракети „Калибър” достига скорост от 3 маха, а средната скорост на съвременните ракети е около 2,5 маха.   При това от Корпорацията за тактическо ракетно въоръжение обещават да създадат ракета, надминаваща скоростта на звука 12-13 пъти.   В казуса с китайския ХЛА по един или друг начин става дума за ракета. В КНР смята да разположат своето чудо на техниката върху специална ракета ускорител с дължина от 85 метра. Първата степен на изстрелване включва 6 водородно-кислородни и метаново-кислородни ракетни двигатели с течно гориво, всеки от които с тегло от 40 тона, а също така и 8 водородни въздушно-реактивни двигатели. Втората степен представлява самият въздушно-космически самолет, който е снабден с 4 водородно-кислородни двигателя с тегло от по 2 тона всеки.   При компютърно моделиране се получават следните резултати: при скорост на полета на ХЛА от шест маха температурата на неговия водещ ръб достига около 1400 градуса по Целзий. Когато скоростта е осем маха, температурата вече е 2527 градуса. При това върху летателния апарат въздейства не само температурата. Въздухът става гъст и еластичен, като се опитва да смачка и преобърне летящия апарат.   Всички тези подробности са нужни, за да стане ясно колко сложно се работи в условията на хиперзвук. В допълнение към специалната обшивка са нужни и различни двигатели – едни работят само на прости и свръхзвукови скорости, а други могат да оперират само при хиперзвукова скорост. Колкото до материалите, китайците твърдят, че използват въглеродно-силициева сплав. Въпреки това група руски учени – на основата на изчисления под скучното заглавие „Числено решение на проблема с хиперзвуковата аеродинамика и термомеханиката на термодеструктуриращите конструкции” – пишат следното: „Вследствие на високите температури на нагряване на аеродинамичната конструкция, съставена от полимерни композиционни материали в тях, може да последва терморазрушение поради термодеструкция на полимерните фази и образуване на интензивно вътрешно газообразуване в материалите на конструкцията.”    При скорост от пет маха се появяват значителни физически изменения в обкръжаващата среда и в самите материали.    Известно разбиране за това какво представлява един полет с хиперзвукова скорост може да даде следната схема. Въз основа на този принцип летят совалките и руският космически кораб „Буран”. При приземяване отначало корабът прави маневра за намаляване на скоростта. След това навлиза в атмосферата и лети в плазма като комета. След това излиза от плазмата и едва тогава започва да захожда и да се готви за кацане.  След нея плазмата и металите започват да си взаимодействат.    Когато оръжейниците разказват, че скоро ще се появят крилати ракети със скорост над 12 маха, физиците отбелязват, че такава ракета просто ще изгори.    Между другото ракетата „Циркон” достига своите рекордни скорости едва в последния прав участък, непосредствено преди попадането в целта. При това в предприятието „НПО Машиностроения”, в което се произвеждат ракетите „Циркон”, отдавна витаят легенди за загадъчния „летателен апарат” Ю-71 („продукт 4202”). На височина от 100 километра, където почти няма въздух, Ю-71 достига скорост от 15 маха, след което апаратът просто пада върху целта. Експертите от отбраната уверяват, че „Ю-71 има защита срещу прегряване и претоварване, поради което може лесно да сменя направлението на полета без да се разруши”. Въпреки това досега никой не е виждал нито един модел от Ю-71. Също така остава неясно как да се класифицира апаратът. Оръжия – това са всякакви механизми, които можете да използвате по ваша преценка. Фактът, че бомбите падат надолу говори, че по-скоро става дума за боеприпаси.   От 50-те години на миналия век се правят опити за създаване на хиперзвукови двигатели.   Можем да споменем проекта за хиперзвуков апарат Ту-130 (6 маха), самолетите „Аякс” (10 маха) и „Спираль” със самолет ускорител, както и самолетите на въглеводородно гориво, но всички те са единични случаи.    В същото време корпусът на машината „пораства” с няколко сантиметра вследствие на разширяването на метала, а всички електрически мрежи, кабели и тръби трябва да се правят с предвиждания за разширение.   Тъй като при свръхзвукова скорост гравитационната сила силно се измества, самолетът трябва постоянно да изпомпва гориво от една част на машината в друга.   Дори простото повдигане на задкрилките би довело до катастрофа.   Това са само част от постоянните проблеми при скорост от два маха. Но при скорости от пет или десет маха те са несъпоставимо повече.    Един учен по-рано сравни създаването на хиперзвуков самолет с „това да се запали кибритена клечка в сърцето на ураган, а след това нейното горене да се поддържа”. Засега никой не е успял да го стори.", "date": "2018.02.15", "title": "Властелинът на бъдещите войни"}
{"url": "http://www.classa.bg/%D1%81%D0%B2%D1%8F%D1%82/item/378609-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D0%BE%D0%BF%D0%B0%D1%81%D0%BD%D0%B8%D1%82%D0%B5-%D0%BF%D1%80%D0%BE%D1%84%D0%B5%D1%81%D0%B8%D0%B8", "text": "          През миналата година са били убити 65 журналисти, 54 са били отвлечени, а общо 326 са държани зад решетки, по данни на неправителствената организация \"Репортери без граници\". Ужасяващи, но и трезви цифри, които само загатват за съдбите и личните трагедии, криещи се зад тях.   Какво конкретно означава това за работата на журналистите показва написаното от мексиканската разследваща журналистка Лилия Перес за ДВ: \"Пиша от една от най-опасните за журналистите страни, в която и без да се води война загиват толкова много журналисти, колкото и в Афганистан, Либия, Ирак или Сирия.\" Перес и колегите ѝ в Мексико са на прицела на наркокартелите и корумпирани служители, които с всички средства се опитват да затворят устата на критичните журналисти.   Перес разказва как въпреки това отговорно и независимо упражнява професията си, и как не е позволила да бъде подкупена. За това обаче е трябвало да заплати висока цена: била е подложена на \"заплахи, агресии, съдебно преследване и какво ли още не\", посочва тя за ДВ. През 2012 г. успява да избяга от Мексико в Германия.   Мексико, Сирия и Афганистан са страните, в които е особено рисковано да си журналист, казва също за ДВ Кристиан Мир от \"Репортери без граници\". Особено тежко е положението в Мексико и Сирия - две иначе много различни страни, в които обаче държавността е в разпад. В някои региони на Мексико държавата де факто не съществува, посочва той: \"Организираната престъпност всъщност държи властта, а програмите за защита на журналистите не работят, тъй като властите са корумпирани и забъркани в организираната престъпност.\" В Сирия, където почти не са останали работещи държавни структури, положението не е много по-различно, добавя той.   В някои страни и най-дребният повод може да послужи за агресия. \"През септември 2014 г. бях пребит от пътни полицаи\", казва журналистът Привилег Мусванхири за ДВ. Прегрешението му се състояло в това, че фотографирал как полицаи се разправят с шофьора на автобус, който спрели уж заради някакво транспортно нарушение. \"Налагаха ме с палки, макар да знаеха, че съм акредитиран журналист\", разказва той.   Журналисти, фоторепортери и активисти протестират срещу убийствата на журналисти в Мексико   Китай, Иран и Русия от години водят класацията на страните, в които се потъпкват журналистическите свободи. Но също и в някои европейски страни, като Полша и Унгария например, журналистите се подложени на засилващ се натиск. В индекса на \"Репортери без граници\" за свободата на печата Северна Корея е на последното, 180-то място, след Еритрея (179) и Туркменистан (178). Че за независимата и свободна журналистика няма никакви гаранции, пределно ясно показва развитието в Турция, където след неуспешния опит за преврат през юли 2016 година са арестувани над 150 журналисти, а близо 150 медии са закрити. В същата класация Турция се е сринала до едно от последните места - фигурира под номер 150.     През февруари миналата година в Турция беше задържан кореспондентът на германския вестник \"Ди Велт\" Дениз Юджел. Арестуването му влоши отношенията между Германия и Турция. 44-годишният германски гражданин от турски произход е обвинен в тероризъм. Като журналист Юджел неведнъж е посочвал в публикациите си, че в Турция свободата на печата се ограничава. Според Кристиан Мир от \"Репортери без граници\", Юджел е жертва на външнополитическия натиск, който Турция е искала да упражни над Германия чрез задържането му.   Степента на свободата на пресата в страните по света през 2017 година, според \"Репортери без граници\"   Мир посочва и други случаи, при които журналисти са използвани като политически заложници. В Иран американският репортер Джейсън Резаян от \"Вашингтон пост\" прекара в затвора цели 18 месеца. \"Той беше политически заложник на Иран\", казва Мир. През 2010 година, също в Иран, за 4 месеца бяха задържани двамата репортери на германския вестник \"Билд\" Маркус Хелбих и Йенс Кох. Те също са жертва на опит за оказване на външнополитически натиск, посочва представителят на \"Репортери без граници\".     Подобни случаи показват как недемократичните правителства и диктатури ограничават и потискат свободата на медиите. Техните подходи са сходни: критичните информации най-често биват заклеймявани като опасност за националната сигурност или като пропаганда на тероризма. При тези режими независимата журналистика като контролна инстанция, която разкрива и разобличава нередности, измами и манипулации, няма никакъв шанс. Известни случаи като този с Дениз Юджел ясно показват обаче не само на журналистите, а и на обикновените хора, \"колко ценна е свободата на печата и това, че журналистиката е изложена на натиск и постоянна заплаха\", обобщава Кристиан Мир.", "date": "2018.02.15", "title": "Една от най-опасните професии"}
{"url": "http://www.classa.bg/%D1%81%D0%B2%D1%8F%D1%82/item/378610-%D0%BD%D0%B5,-%D1%80%D0%B0%D0%B4%D0%B8%D0%BE%D1%82%D0%BE-%D0%BD%D0%B5-%D1%83%D0%BC%D0%B8%D1%80%D0%B0-%D1%82%D1%8A%D0%BA%D0%BC%D0%BE-%D0%BE%D0%B1%D1%80%D0%B0%D1%82%D0%BD%D0%BE%D1%82%D0%BE", "text": "Всеки го познава, даже притежава; мнозина го обичат, с него стават, лягат и се забавляват. И повечето му се доверяват. На 13 февруари отбелязахме Международния ден на радиото. Затова нека \"послушаме\" малко ЗА радиото.         На пръв поглед радиото е медиа от миналия, 20-и век, когато музиката, новините и спортните събития за пръв път влизат директно в домовете на хората. И наистина, радиото дотолкова доминира през първата половина на миналия век, че не случайно през 1938 г. една радиопиеса от Хърбърт Уелс всява масова паника и изкарва на улиците милиони хора, които мислят, че марсианци наистина са нападнали Земята. После обаче идва телевизията, а преди повече от две десетилетия се появява и интернет... Ако не знае фактите, като нищо човек може да си помисли, че радиото умира.   Всъщност, вярно е точно обратното: радиото е супер-живо и популярно. В Германия хората слушат средно по 4 часа радио дневно – нито една друга медиа не се използва толкова интензивно. Радиото е първенец и по доверие. Според едно проучване на Европейската комисия, както сред цялата публика, така и във възрастовата група на 15-24-годишните три четвърти от хората имат най-голямо доверие тъкмо в радиото като източник на благонадеждна информация.     Само програмите на обществените радиостанции в Германия, които са над 70 на брой, дневно се слушат от 37 милиона души. Тази година обществените радиа, заедно с 33 частни радиостанции, стартираха и специална програмна акция под мотото „Моето радио – моя родина\". По повод на Деня на радиото Ви предлагаме и още любопитни факти за тази всепризнато любима медиа:   Прочутото бразилско „гоооооол\", на което от години подражават безчет футболни радиокоментатори по цял свят, за пръв път излиза в ефир през 1946 година от устата на коментатора Ребело Жуниор. В Германия рекорда за най-дългото „о\" във възклицанието „гоооол\" държи един футболен запалянко, който по радиопрограмата СПОРТ1.фм успява да проточи думата цели 43,56 секунди.   Радиото е особено любима медиа на пътуващите с автомобил. Три четвърти от германските шофьори дори винаги си припяват, когато по радиото върви тяхно любимо парче, а 52% си тактуват върху кормилото – това показва представително национално изследване. И голямата изненада: всяка четвърта жена дори... танцува зад волана, когато музиката я мотивира за това. Как става това и дали не е опасно – не питайте...   37 млн. души в Германия всеки ден слушат програмите на обществените радиостанции   Първото автомобилно радио е произведено в САЩ през 1930 година от фирмата „Галвин Манюфакчъринг Корпорейшън\". Първите автомобилни радиоапарати, които са огромни и доста тромави, получават името „Моторола\", съставено от „мотор\" и „ола\" - испанската дума за „вълна\". Автомобилните радиоапарати под това име стават толкова популярни, че в крайна сметка цялата фирма се прекръства на „Моторола\", както се казва и до днес.   И накрая – още един рекорд. Швейцарският радиоводещ Лари Люшер решава да влезе в Книгата с рекорди на „Гинес\", като остане пред микрофона цели осем денонощия. След пет дни и пет часа обаче Люшер е принуден да прекрати опита си за рекорд. Просто силите му изневеряват, независимо от кратките, регламентирани паузи, и въпреки помощта на специален психолог, плюс специалното снабдяване с допълнителен кислород.   Мило радио, честит празник! Да си живо и здраво още много години!", "date": "2018.02.15", "title": "Не, радиото не умира. Тъкмо обратното."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378607-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B8-%D1%81%D0%B5%D0%BA%D1%81%D0%B8-%D0%B4%D1%83%D0%BF%D0%B5%D1%82%D0%B0-%D0%B1%D0%B5%D0%B7-%D1%81%D0%B8%D0%BB%D0%B8%D0%BA%D0%BE%D0%BD", "text": "Любителката на едрите задни части Ким Кардашиян твърди, че никога не е вкарвала в тялото си силиконови имплантанти. Други знаменитости, притежаващи фигурата на \"пясъчен часовник\" също твърдят, че красотата им е напълно естествена. Но можем ли да им вярваме?          Известната на всички светска лъвица и съпруга на рапъра Кани Уест твърди, че никога не е използвала силикон, за да увеличи задните си части. Но почитателите на звездата постоянно се удивляват как е възможно нейната тънка талия да е толкова непропорционална на долната част на тялото. Според думите на Ким, тя носи спортен пристягащ корсет.        Кайли Дженър не само смята фигурата на Ким за пример за подражание, но също така и тя отрича да използва услугите на пластичен хирург. Въпреки че всички почитатели на красавицата забелязаха, че преди година Кайли изглеждаше съвсем различно.         Звездата на Instagram, Деми Роуз, твърди, че цялата й красота е естествена. Според англичанката тази нейна зашеметяваща визия се поддържа от треньор от \"Найк\".        През 2011 г. британската телевизионна звезда Холи Хаган си вложи ботокс в устните и промени формата на лицето си. Трансформацията й не завърши само с това. През октомври тази година феновете на Холи забелязаха увеличаване на задника й. Холи отрича, че има импланти, но признава, че при операция са вкарали мазнина в бедрата й.        Роб Кардашиян, с когото се срещаше американската певица Блек Чайна, твърди, че след раждането тя е похарчило $100 хиляди за възстановяване на фигурата. Но певицата казва, че тялото й изглежда така заради кърменето и изцеждането на мляко.", "date": "2018.02.15", "title": "Най-големите и секси дупета без силикон"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378608-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D1%84%D0%B5%D0%B2%D1%80%D1%83%D0%B0%D1%80%D0%B8", "text": "Днес, ще се чувствате добре. Опитайте се, обаче да не прекалявате и бъдете по-внимателни с новите тенденции и идеи. Направете задълбочени планове за времето, което възнамерявате да отделите за забавление. Ако сте усвоили някои умения или изкуства, може да опитате да ги използвате на практика. Днес условията са отлични, за планиране на пътуване, нов цикъл на образование, интересни срещи и брак. Личния ви живот, може да бъде подложен на промени. Звезди ви призовават за пестеливост и мъдро изразходване на парите ви. Нуждата ви от нестандартни решения, ще се увеличи. Способността ви, за творчески подход към увеличение на дохода и съхранението му, ще е много удобна. Запазете спокойствие в лицето на промените. Не бързайте с някакви конкретни действия в избраната посока - безопасността е на първо място. Ще ставате, все по-общителни и активни. Но, въпреки вашата общителност, ще бъдете склонни да криете текущите си нужди и намерения и да ги показвате само на вашите близки или ще ги споменавате, само когато е абсолютно необходимо. Приятелите ви, могат да се възползват от вашата щедрост и уникалността на вашите възгледи. Ако имате репутацията на щедър човек, не се изненадвайте, ако изведнъж се наложи да се грижите за партньорите си или напълно да подкрепите развитието и напредъка на съвместен неформален проект. Днес амбициите, апетитите и желанията ви, ще стават все по-силни, това може да подхранва ентусиазма ви, но трябва да имате предвид, че ще бъдете в състояние да реализирате целите си, само с активна и упорита работа. Деня насърчава бизнес предприятията, далечните пътувания и участия в спортни мероприятия. Може да станете лидер и да реализирате стари мечти, благодарение на активните си стъпки, оптимистичната нагласа и ярките творчески идеи. Вашият успех, ще е възможен, благодарение на помощ от учител, ментор или надежден партньор. Днес, не е ден да бъдете стиснати. Това е ден, в който да вземете или всичко или нищо. Може да изберете да рискувате, в името на ваша цел, кариерата или бъдещето. Няма нещо, което да не може да направите, но цената за удоволствията и радостите, които получавате, може да се окаже доста висока.   Уверете се, че управлявате времето си добре, само тогава, ще бъдете в състояние да се справите с всичко, дори и с голям обем на работа. Това е добър момент за организиране на семейния ви живот. Може да има някои идеологически, религиозни или юридически конфликти с ваши колеги или партньори. Днес, лесно, ще съчетаете ентусиазмът с дисциплината и може да постигнете много. Всякакви действия, базирани на предишни познанства и споразумения, ще се окажат ефективни. Активните стъпки в областта на спорта, търговията, маркетинга и забавленията обещават да бъдат успешни. Ако сте погълнати от усилия, за подобряване на условията си на живот, ремонтирате и разширявате жилището си, трябва да се опитате да следвате определен план. Не прехвърляйте финансовия си лимит, който е бил създаден от безмилостните обстоятелства. Днес може да почувствате нужда от промяна, свързана с домашния ви живот. Стриктното ви придържане към принципите, очевидно ще бъде много подходящо днес. Някои от миналите ви планове - както индивидуални, така и съвместни – най-накрая, ще имат шанс за реализация. Все пак, това ще бъде невъзможно без задълбочено координирани съвместни действия, дисциплина, творческа страст, свеж подход и ентусиазъм.", "date": "2018.02.15", "title": "Дневен хороскоп 15 февруари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378604-%D0%B5%D0%BB%D0%B5%D0%BD-%D0%BA%D0%BE%D0%BB%D0%B5%D0%B2%D0%B0-%D0%B6%D0%B8%D0%B2%D0%BD%D0%B0", "text": "Актрисата Елен Колева най-сетне преодоля депресията след тежката раздяла с майонезения бос Александър Найденов. Красавицата, която нашумя покрай филма „Шивачки\", буквално разцъфна, и го направи по доста запомнящ се начин.      Елен публикува свое фото в социалната мрежа, на което позира по ефирно прозрачно бельо. През дантелките прозират гърдите ѝ задните й части. Очаквано, мъжката аудитория буквално полудя по снимката и коментарите – прилични и не чак толкова - заваляха.      Припомняме, че Колева и Найденов се разделиха преди близо 4 години, като майонезеният бос поведе медийна война срещу бившата си възлюбена. Бизнесменът гостуваше в няколко тв предавания, в които разказа шокиращи истории около връзката си с актрисата, пише „Галерия\".      По думите му, тя му е изневерявала многократно с различни мъже.  Разкритията на Найденов сринаха емоционално Елен и тя се впусна в поредица от скандални връзки. Нейни близки са категорични, че вече всичко това е в миналото и актрисата е нов човек. Съдейки по снимките, напълно им вярваме.", "date": "2018.02.15", "title": "Елен Колева живна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378605-%D1%81%D0%BF%D0%B8%D0%BF%D0%B0%D1%85%D0%B0-%D1%87%D0%B5%D1%80%D0%BD%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0-%D0%B2%D0%B8%D0%B7%D0%BC%D0%B0%D0%BC%D0%B0", "text": "Снимките на Черната Златка, които достигат до феновете й в социалните мрежи, са всъщност доста добре обработени с Фотошоп, пише hotarena.net. Истината лъсна миналата седмица, когато Злати Димитрова бе един от участниците в кулинарното шоу „Черешката на тортата\".      Няколко стоп кадъра показват, че онова стегнато тяло на плеймейтката, което ни показва в Интернет, всъщност е една илюзия. Всъщност се оказа, че кожата й е поотпусната, особено в коремната област.      Брюнетката се показва в мрежата така, както й се иска на нея да изглежда.  Естествено допускаме, че когато е заснета седмицата от кулинарното шоу, в която Златка е гост, тя не се е намирала все още в топ форма и общо взето предаването е заснето отдавна.      Другата предполагаема причина за набъбналия й корем, който е в разрез с коремната преса, с която Димитрова се фука от месеци в Интернет, е храненето.    Всички добре знаем, че в „Черешката на тортата\" през цялата звездна седмица много се хапва и е трудно стомахът да не увеличи многократно обема си.      Защо, обаче, никоя звездна дама не публикува фотоси, когато коремът й се е подул от ядене?", "date": "2018.02.15", "title": "Спипаха Черната Златка визмама"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/378606-%D0%B1%D0%BB%D0%B5%D0%BA-%D1%87%D0%B0%D0%B9%D0%BD%D0%B0-%D1%80%D0%B0%D0%B7%D0%B2%D1%8F-%D0%BC%D0%BE%D1%89%D0%BD%D0%B0", "text": "На Блек Чайна не й трябват подаръци за Свети Валентин – тя си има предостатъчно от Майката Природа, които щедро показа на плажа, пише tmz.com. Певицата се появила на плажа в Малибу за гореща фотосесия на тема „Свети Валентин\". Носела доста оскъдни бикини и празнични балони.      Задните й части, обаче, се оказали значително по-големи от балоните. Блек Чайна неизменно попада във всички класации за знаменитости със сочни дупета. Нейна конкуренция са само семейство Кардашиян, а тя дълго време излизаше с Роб Кардашиян. Дупето на Ким, обаче, има наистина сериозна конкуренция.", "date": "2018.02.15", "title": "Блек Чайна развя мощна...."}
