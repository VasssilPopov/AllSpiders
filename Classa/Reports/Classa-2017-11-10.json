{"url": "http://www.classa.bg/%D0%BD%D0%B0%D1%83%D0%BA%D0%B0/item/375042-%D0%B0%D0%BA%D0%BE-%D0%BB%D1%83%D0%BD%D0%B0%D1%82%D0%B0-%D1%81%D0%B5-%D0%B2%D0%B7%D1%80%D0%B8%D0%B2%D0%B8-%E2%80%93-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE-%D0%B7%D0%B0%D0%B3%D0%B8%D0%B2%D0%B0", "text": "Американски учени са на мнение, че ако Луната се взриви, ще загине цялото човечеството, съобщи \"Лайф\". Според създаден компютърен модел, ако естественият спътник на Земята например се взриви, това ще обрече на гибел всяко живо същество на нашата планета. Първо, отсъствието на Луната ще ускори ротацията на Земята. Това ще доведе до изчезване на земната атмосфера. Освен това повлияният от Луната наклон на земната ос ще се промени и в резултат Земята ще се наклони встрани. В такъв случай климатът драстично ще се промени и моретата ще залеят сушата. Вследствие на измененията на земната ос климатът на екватора ще стане по-студен, а на полюсите - по-топъл. Трябва също да се отбележи, че след взривяването на Луната нейни отломки ще паднат на Земята и ще предизвикат ядрена зима. Все пак засега няма никакви предпоставки за гибел на Луната и за последващо унищожаване на живота на Земята.", "date": "2017.11.10", "title": "Ако Луната се взриви – човечеството загива"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375036-%D0%BC%D0%BD%D0%BE%D0%B3%D0%BE-%D0%B5-%D0%B2%D0%B0%D0%B6%D0%BD%D0%BE-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D0%B8%D1%82%D0%B5-%D0%B4%D0%BD%D0%B5%D1%81-%D0%B4%D0%BE-22-36-%D1%87%D0%B0%D1%81%D0%B0", "text": "След като вече разбрахте какво ви готвят звездите за днес, то трябва да знаете и че, Луната е в знак Лъв. Повечето дела ще ви се отдават с лекота. Нараства увереността в собствените сили. Енергийният потенциал в това време е висок.    Подходящо за приятелски срещи, флиртове, затова не се лишавайте от радостните мигновения на живота. Ако снаха и свекърва обитават едно жилище, може да се разгори спор между тях за надмощие.      Лошо става, ако към този спор се присъедини и синът - съпруг, затова е най- добре да се общува тактично или жените да се разделят една от друга. За тъщата е също по-здравословно да не посещава дома на дъщеря си днес.    А ако младите живеят у нейната къща, то този ден може да бъде твърде неприятен за нейния зет. Уязвимо е сърцето. Препоръчва се лечение на коленете, ставните заболявания, при болести на очите. 22 лунен ден продължава днес до 23:36 часа – Ден на мъдростта. Заемете се със самообразование.    Засилват се умствените способности. Дори най-сложния материал може да се усвои без труд. В главата ви могат да нахлуят нови идеи и свежи оригинални решения. Най-добрият ден за постигане на нови знания. Знанията трябва да бъдат споделени. И те и енергията са дадени от Вселената, за да може човекът да създава, да помага щедро на другите и на целия свят.    Време, когато пред човек се откриват широки перспективи за достигане до щастието, но от които е и нужно да се възползвате. Отговори на различни въпроси може да бъдат получени от там, от където не сте очаквали. Препятствията, които застават пред вас, не са големи проблеми, а служат само един вид за тренажор. Необходимо е да видите положителната страна на всичко, което се случва с вас и да осъзнаете, че изхода от сложната ситуация е там, където е и входа.    Не бързайте веднага да се разстройвате и да приемате неуспеха. Опитайте се да погледнете на събитието отстрани и ще видите, че решението ще изплува, ако проявите творчески подход и особено, ако мислите нестандартно. Даденият период обикновено преминава без ексцесии, но не е напълно изключено да възникнат и непредсказуеми ситуации. Например, ако един е потънал в тъга и печал, а другия е в емоционален подем, при такива стълкновения на противоположностите често се стига до скандал или конфликт.    Пътуването трябва да бъде отложено, както и началото на нова дейност. Да се работи много през този лунен ден не се препоръчва. Желателно е повече да почивате и да се наслаждавате на живота. Ако нямате такава възможност, то прекарайте повече от времето си като се заемете с повишаване на квалификацията, четене на книги, учебници. Благоприятно за всички видове покупки. Неблагоприятно за търговия.    Здраве - Обърнете внимание на кръста и таза. По никакъв начин в това време не трябва да се травмират и натоварват. Подходящо за оздравителни процедури, свързани със заболявания на костите и гръбначния стълб. Отделете достатъчно време за медитация и разходка на чист въздух. Не се ограничавайте откъм храна. Стомахът трябва да бъде пълен. Секс - Сексът в този лунен ден може да бъде спокоен, бавен и не толкова активен. Бизнес - Може да подписвате документи, подписване на контракти, внимателно изучаване на договорите.    Подстрижка – Не се подстригвайте много късо! Може след подстрижката в този ден да придобиете нещо ново, но също така може да се сдобиете с няколко излишни килограма. Покупки - Благоприятно е за покупки на дрехи и украшения, за неща доставящи удоволствие.    Сънища – в съня си ще видите символи, които ще ви помогнат да разберете в коя част от своята Душа трябва да внесете светлина и радост. Опирайки се на символите на вашия сън, нужно е да видите къде постоянно допускате грешки и кое ви пречи да усетите пълноценно радостта от битието. Сънищата само на разсъмване имат значение.", "date": "2017.11.10", "title": "Много е важно какво правите днес до 22:36 часа"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375037-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-10-%D0%BD%D0%BE%D0%B5%D0%BC%D0%B2%D1%80%D0%B8", "text": "Днес е необходимо да направите преглед на личния си живот. Трябва да сложите по местата, не само емоционалните си заключения, но също така и да кажете \"сбогом\" на някои настойчиви ухажори. Промените в работата, трябва да контролирате. Ако пропуснете малките неща, големите грешки, няма да могат да бъдат избегнати. Трябва да се съсредоточите върху хората с приятелско отношение спрямо вас, а не да преследвате тези, които ви отбягват. Ако сте необвързани, има шанс да се срещнете съдбата си. Главно, се оглеждайте за вече познати хора. Здравето ви, ще е добро, но не трябва да се преохлаждате. Възможни са настинки. Необходимо е, да въведете порядък в делата и мислите си. Вие твърде сериозно подхождате към неща, които не са от голямо значение. В кариерата ще си проправите път към целта. Важно е да не се губите увереност и ентусиазъм. Финансите ви, ще се подобрят до такава степен, че е възможно да си позволите луксозно пътешествие. Очаквайте капани и конкуренция, по пътя към постигане на целите ви. Разбира се, ако помолите за помощ приятелите си, ситуацията ще се облекчи. Опитайте се вашите думи, да са в хармония с действията. В противен случай, враговете ви, ще се държат по същия начин. Хубавото е, че в любовта всичко ще бъде забележително- признания, подаръци и комплименти. Трябва да запазите предимството си пред конкурентите. Ако покажете слабост, след това ще изпаднете в лошо положение. В личния живот, трябва да обобщите резултатите. Разбира се, това звучи сухо, но е важно. Креативните от вас, толкова свободно ще \"плуват\" в своето вдъхновение, че към края на вечерта, ще създадат истински шедьовър. Днес използвайте цялата гама от налични възможности. Ако покажете активност, само ще спечелите и ще се приближите до успеха. Спечелените пари, не крийте под дюшека, а ги харчете за най-близките си хора. В личния живот, ще може да създадете по-искрени взаимоотношения и ще изненадате всички с решителността си. Днес трябва да намерите поддръжници в работата и личните си дела. От това, ще зависи репутацията ви, в семейството и обществото. Работата, ще бъде по силите ви, така че не я отстъпвайте на друг. Възможни са пречки при получаване на пари, но не се опитвайте да ускорите процеса, тъй като има вероятност за загуби.   Не чакайте печалби от там от където е невъзможно. Надявайте се повече на себе си и собствените си сили, в противен случай ситуацията ще забуксува. В семейния живот, е по-добре да решите всички битови проблеми с вашия съпруг. Ако искате независимост, може да я използвате във финансовата област.   Днес може да разчитате на подкрепата на приятелите си, ако имате трудности в работата. Конфликти по време на работа е по-добре да избягвате или ще се изложите пред шефа. Денят е добър, за предварително планувано пътуване. Ако имате затруднения в получаването на пари, е най-добре да потърсите помощта на банкови служители. Днес може да се сблъскате с различни ограничения, както в работата, така и в личен план. Но ако разумно подходите към въпросите свързани с кариерата ви, само ще спечелите. Поведението ви в семейството, трябва да бъде разумно и приятелски настроено. С възрастни роднини е по-добре да не спорите, особено ако въпросите са свързани с всекидневния живот, наследство или ремонт. Днес е възможно, да възприемате много от нещата по отрицателен начин. Но помнете, че ако се успокойте, ще имате възможност да увеличите капитала си и да се докажете като един истински майстор. Днес, също има вероятност да получите скъп подарък от влиятелен човек. В личния живот, за необвързаните е добре да анализират ситуацията в детайли. Денят обещава значителен напредък в работните дела. Ще имате възможност така да напреднете, че ще изненадате дори и шефовете. За отдих и пътуване, деня е перфектен, така че не се колебайте и стягайте багажа. В семейството не се очаква напрежение, а само идилия, сюрпризи и разбиране.", "date": "2017.11.10", "title": "Дневен хороскоп 10 ноември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375038-10-%D0%BD%D0%BE%D0%B5%D0%BC%D0%B2%D1%80%D0%B8-%D0%BF%D1%80%D0%B5%D0%B4%D0%B8-28-%D0%B3%D0%BE%D0%B4%D0%B8%D0%BD%D0%B8-%D1%80%D1%83%D1%85%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8%D1%8F-%D1%80%D0%B5%D0%B6%D0%B8%D0%BC-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "            Всичко започва на 9 ноември - денят, в която пада Берлинската стена. Свидетелствата разказват, че тогава висшите партийни функционери ген. Добри Джуров, проф. Йордан Йотов и Димитър Станишев отиват в кабинета на Живков, за да го убедят сам да се оттегли от властта и това да бъде съобщено на заседанието на Политбюро на ЦК на БКП. Причината е натиск от Москва.    С идването на Михаил Горбачов на власт в СССР започва процес на перестройка и България също обявява курс към преустройство. За първи път обаче се появяват различия между Тодор Живков и съветски ръководител. Така, неочакваното събитие става факт - Тато, както народът го нарича, пада от власт след цели 35 г. По време на онзи разговор пред партийните си другари той казва, че ще подаде оставка. Но на пленума, който започва сутринта на 10 ноември, Живков очевидно се надява да му се размине. Произнася доклад за преустройството на икономиката „по посока на пазарния механизъм, съчетан с планово начало\" и дори не изглежда притеснен.    В залата цари пълно мълчание, а Тато не изглежда на себе си, очевидно осъзнавайки, че срещу него има истински заговор. За нов генерален секретар на БКП е предложен Петър Младенов - най-дългогодишният външен министър на страната - от 1971 г. От трибуната той благодари на Живков.    В редакцията на сп. \"Социологическа мисъл\" се събират 50-на души от Клуба за подкрепа на гласността и преустройството и \"Екогласност\". Сред тях е бъдещият първи демократично избран президент - д-р Желю Желев.    На 17 ноември, на заседание на Народното събрание, предавано пряко по националната телевизията, Младенов е избран за председател на Държавния съвет. Още на другия ден се провежда първият свободен митинг, организиран от КТ „Подкрепа\" и „Екогласност\", на площада пред храм-паметника „Свети Александър Невски\". В тези условия Петър Младенов поема курс към пълно отричане на режима, към който е бил част дотогава.    Провеждат се първите свободни и демократични избори след над 45 години комунистически режим.    Междувременно - през януари 1990 г., вътрешният министър ген. Атанас Семерджиев дава строго секретна заповед - да бъдат унищожени досиетата на Държавна сигурност. Тайната операция цели БКП да запази контрола на своя агентурен апарат и да прочисти архивите от компрометиращи материали. В същото време новата стара власт продължава да се опитва да се разграничи от Тодор Живков, който само два месеца се радва на оставените му екстри - персонална пенсия, охрана, мерцедес и вила.    На 18 януари 1990 г. той е арестуван.   На 4 септември 1992 г. Върховният съд му налага присъда от 7 години затвор за незаконно раздаване на пари за представителни нужди на държавния апарат - за жилища, коли и др.    На 9 февруари 1996 г. обаче Общото събрание на наказателните колегии на Върховния съд признава на Живков статут на бивш държавен глава и прекратява делото срещу него.    На 5 август 1998 г. Тодор Живков умира.    След смъртта му са прекратени и другите дела, заведени срещу него - за фонд \"Москва\", за раздадени помощи на компартии и държави от Третия свят и за Възродителния процес.    Плахи стъпки към демокрацията На 7 декември 1989 г. е създаден Съюзът на демократичните сили (СДС). Месец по-късно започват консултации между представители на опозицията и ръководството на БКП за свикването на \"кръгла маса\" за мирен преход. \"Кръглата маса\" заседава от 16 януари до 15 май 1990 г. и приема споразумения за политическата система, за изменения и допълнения на Конституцията и законопроекти за политическите партии и изборите за Велико народно събрание (ВНС).    На 3 април 1990 г. парламентът избира Петър Младенов за президент (председател) на България. В този ден БКП се преименува на Българска социалистическа партия (БСП). Изборите за седмо ВНС през юни са спечелени от БСП. СДС оспорва резултата и започва протести, подкрепени и от студентите, които в крайна сметка водят до свалянето на Младенов. Под натиска им и заради прословутата реплика \"По-добре е танковете да дойдат\", той подава оставка на 6 юли 1990 г.    На 1 август 1990 г. ВНС избира Желю Желев за президент. Две години по-късно той печели първите демократични избори. Немалко българи и до днес не мислят, че преходът е завършил успешно, някои дори си спомнят с носталгия за Тодор Живков.", "date": "2017.11.10", "title": "10 НОЕМВРИ: Преди 28 години рухна комунистическия режим в България"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375040-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D1%81%D1%8A%D1%80%D1%87%D0%B0%D0%B2%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%B8%D1%82%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8", "text": "България е готова да насърчи инвестициите в проекти, който имат добавена стойност за българската икономика и за развитието на обществото. Това заяви президентът Румен Радев, който разговаря днес на \"Дондуков\" 2 с представители на Американско-Централноевропейската бизнес асоциация (АСЕBA), съобщиха от прессекретариата на държавния глава. В първата за изминалите 14 години мисия на АСЕBA в България участват едни от най-големите компании от САЩ в сферата на информационните технологии, отбранителната индустрия, земеделието и производството на храни, се отбелязва в съобщението. На срещата президентът е подчертал преимуществата на страната ни като част от общия пазар на ЕС, ключовото разположение в Югоизточна Европа, изграждащите се енергийни и транспортни коридори, свързващи ни със съседните региони, атрактивното данъчно облагане и квалифицираната работна ръка. Държавният глава е откроил също стратегическото партньорство на България и САЩ в сферата на сигурността и отбраната, в борбата срещу тероризма и в правосъдието, и е призовал за увеличаване на нивото на икономическия и инвестиционния обмен между двете държави. \"Премахването на визовите ограничения за българските граждани, пътуващи в САЩ, е фактор, който несъмнено ще улесни комуникацията между бизнеса и ще допринесе за увеличаването на търговския обмен\", е подчертал Румен Радев. Държавният глава е добавил, че страната ни изгражда редица икономически зони и през последните години се утвърждава като център за развитие на информационните технологии в нашия регион, което е добра предпоставка за привличането на повече образовани млади хора. Представителите на бизнеса са посочили, че редица компании от САЩ са инвестирали в България и техният успех е пример за повече американски фирми да изберат страната ни за установяване на производствени мощности, за технологичен обмен и търговия. Представени са били и идеи за модернизация на Въоръжените сили на България, за сътрудничество във фармацевтичната промишленост, земеделието.", "date": "2017.11.10", "title": "България насърчава сериозните инвеститори"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375041-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D0%B5%D0%B2%D1%80%D0%BE%D1%82%D0%BE", "text": "Еврото поскъпна за кратко спрямо щатския долар и британската лира, намирайки подкрепа от добра възходяща ревизия на прогнозите на ЕК за икономическия растеж в еврозоната през настоящата година. В оповестен по-рано днес есенен доклад, Комисията вече очаква нарастване на БВП на еврозоната с 2,2% през 2017-а година при пролетна прогноза за доста по-анемичен растеж от 1,7 на сто, като това би представлявало най-солидна експанзия в региона от десетилетие насам. За 2018-а година вече се очаква икономически растеж от 2,1% вместо експанзия с 1,8%, каквито бяха предходните прогнози на ЕК. Подкрепа за днешния отскок на единната валута оказва и рязкото повишаване на доходността на еврооблигациите. Трябва да се има предвид, че през последните две седмици доминираха покупките на държавни облигации от еврозоната след решението на ЕЦБ от 26-и октомври да намали от началото на 2018-а година наполовина месечния размер на покупките си на активи (до 30 млрд. евро от 60 млрд. евро), но в същото време банката удължи действието на програмата за \"количествени улеснения\" до септември догодина. Последвалите покупки на облигации на европейския дългов пазар доведоха до понижаване на тяхната доходност, което от своя страна допринесе и за спада на еврото по-рано тази седмица до 4-месечно дъно от 1,1554 щатски долара. Днес обаче има продажби на еврооблигации и скок на тяхната доходност, като доходността на 10-годишните немски облигации нараства с 4 базисни пункта към 0,37%, изтласквайки се от вчерашното двумесечно дъно около 0,31%. Доходността на 10-годишните португалски книжа пък нараства с 8 пункта към 2,09%, на испанските книжа - с 6 пункта към двуседмичен връх от 1,55%, а на 10-годишните дългови книжа на Италия - със 7 базисни пункта към 1,81%, отскачайки от техни едногодишни дъна. Това допринесе за внезапно поскъпване на еврото с около 0,4% към тазседмичен връх от 1,1644 долара, след което обаче единната валута върна назад към 1,1600 нивото. Единната валута нарасна и към тридневен връх от 0,8874 британски лири. Днешното напрежение на азиатските и на европейските пазари на акции обаче доведе до поскъпване на японската йена с оглед на нейния статут на \"валута-убежище\". Щатският долар се понижи до най-ниско ниво от началото на ноември около 113,24 йени, докато еврото отправи поглед към двумесечното дъно около 131,40 йени, достигнато по време на търговията в сряда. Вниманието на инвеститорите остава насочено към новини около данъчната реформа в САЩ с оглед на факта, че днес републиканските сенатори ще трябва да представят техния данъчен законопроект, който може да се различава от този на законотворците - републиканци от Конгреса. Има притеснения, че различията между двата данъчни законопроекта могат да се окажат толкова големи, че да попречат на скорошното приемане и въвеждане на дългоочакваното съкращаване на данъчните ставки.", "date": "2017.11.10", "title": "Поскъпване на еврото"}
{"url": "http://www.classa.bg/%D1%81%D0%B2%D1%8F%D1%82/item/375032-%D0%B0%D0%BB%D0%B5%D0%BD-%D0%B4%D0%B5%D0%BB%D0%BE%D0%BD-%E2%80%93-82-%D0%B3%D0%BE%D0%B4%D0%B8%D0%BD%D0%B8-%D0%B6%D0%B8%D0%B2%D0%BE%D1%82-%D0%BA%D0%B0%D1%82%D0%BE-%D0%BD%D0%B0-%D0%BA%D0%B8%D0%BD%D0%BE", "text": "Най-магнетичният мъж на всички времена, любимецът на няколко поколения жени, мъжът с невероятните сини очи –  , на 8 ноември празнува рожден ден.    е роден на 8 ноември 1935 година в Со, Франция.   През месец май легендарната филмова звезда обяви, че е приел да изиграе последната си филмова роля, след която възнамерява да се оттегли окончателно от снимачната площадка.           Красотата е запазена марка за семейството на Ален Делон. Доказва го внучката му  , която грее с ослепителен чар. Алисън е извънбрачна дъщеря на Антони Делон и танцьорката Мари Хелен льо Борж.", "date": "2017.11.10", "title": "Ален Делон – 82 години живот като на кино"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375033-%D1%80%D1%83%D1%81%D0%BE%D1%82%D0%BE-%D0%B8%D0%B7%D0%BA%D1%83%D1%88%D0%B5%D0%BD%D0%B8%D0%B5-%D0%BD%D0%B0-btv-%D0%BD%D0%B0%D1%82%D0%B0%D0%BB%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2%D0%B0-%D0%BF%D0%BE%D0%BA%D0%B0%D0%B7%D0%B0", "text": "Красивата синоптичка на bTV Натали Трифонова изненада почитателите си, като публикува снимка на майка си, която изглежда като нейна по-голяма сестра.   Въпреки че гони 50-те, госпожата определено младее и може да се конкурира по красота с щерка си, пише „Уикенд\". Тези дни родителката на Натали отпразнува рождения си ден и блондинката не пропусна възможността да я поздрави по случай празника.      Подтикната именно от майка си, преди 4 години хубавицата започнала работа в телевизията и днес е много благодарна за подкрепата й.        „Навремето тя ме записа на кастинг и така попаднах във вече несъществуващата ТВ7, после продължих професионалния си път в bTV. Дължа всичко на майка ми, която не спира да вярва в мен\", разказвала е Трифонова.", "date": "2017.11.10", "title": "Русото изкушение на bTV Натали Трифонова показа..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375034-%D0%B2%D0%B5%D1%80%D0%B0-%D0%B1%D1%80%D0%B5%D0%B6%D0%BD%D0%B5%D0%B2%D0%B0-%D1%80%D0%B0%D0%B7%D0%B1%D1%83%D0%BD%D0%B8-%D0%B4%D1%83%D1%85%D0%BE%D0%B2%D0%B5%D1%82%D0%B5-%D0%B2-%D0%BC%D1%80%D0%B5%D0%B6%D0%B0%D1%82%D0%B0", "text": "Руската поп-певица Вера Брежнева публикува на страницата си в социалната мрежа Instagram своя снимка, с която не остави феновете си безразлични, пише рен.тв. На снимката популярната певица е с черна рокля и изразително деколте. Потребителите отбелязаха, че Брежнева отново им доставя удоволствие с красотата си.      Абонатите оценяват публикацията, която вече е събрала почти 150 000 харесвания.", "date": "2017.11.10", "title": "Вера Брежнева разбуни духовете в мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/375035-2-%D0%B1%D0%B5%D0%B4%D0%BD%D0%B8,-%D0%BD%D0%BE-%D1%81%D0%B5%D0%BA%D1%81%D0%B8-%D0%B4%D0%B5%D0%B2%D0%BE%D0%B9%D0%BA%D0%B8-%D0%BE%D0%B1%D1%8F%D0%B2%D0%B8%D1%85%D0%B0-%D0%BD%D0%B0-%D1%82%D1%8A%D1%80%D0%B3-%D0%B4%D0%B5%D0%B2%D1%81%D1%82%D0%B2%D0%B5%D0%BD%D0%BE%D1%81%D1%82%D1%82%D0%B0-%D1%81%D0%B8", "text": "20 хиляди евро начална цена са поискали от мераклии да им отнемат девствеността две млади жителки на заможна Холандия.      Както съобщава Daily Mail на един от сайтовете, публикуващи обяви на девойки за интимни услуги, са се появили две нови оферти с еднакво съдържание.      20-годишната Моника и 18-годишната Лола вадят на търг своята девственост. Студентките изтъкват и еднакви мотиви за решението си - недостиг на пари, които им трябват да продължат учението си.      \"Харесва ми, че живеем във време, когато всеки е свободен да постъпва със своето тяло така, както му харесва. За мен е важно да чувствам, че именно аз се разпореждам със себе си\", споделя брюнетката Моника.      \"Колко момичета остават с човека, с който са правили за първи път секс? Малко!      Затова ще постъпя така не само заради парите, а за да не може никой да рани сърцето ми\", откровена е едрогърдата Лола. Девствеността на девойките се проверява от агенцията за интимни услуги Cinderella Escorts. Купувачът, който спечели търга трябва да внесе 10% депозит и да пристигне на първа среща в Германия.", "date": "2017.11.10", "title": "2 бедни, но секси девойки обявиха на търг девствеността си"}
{"url": "http://www.classa.bg/%D1%81%D0%B2%D1%8F%D1%82/item/375031-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D0%B1%D1%83%D1%80%D0%BA%D0%B0%D0%BD-nutella", "text": "Кой не е изпитвал леката загуба на илюзии след страхотна почивка? В един момент похвпвате на божествена паста с песто в Италия, а в следващия консумирате нудъли с босилек и зехтин у дома, което просто не е същото.       А хрупкавата багета с осолено масло и мед, на която сте се радвали на терасата на вилата в южна Франция и е имала вкус на апетитна свобода, сега е просто обикновен стар мед върху бял хляб.   Естествено, различните държави имат различни специалитети. Всеки, който е консумирал герменаски еклери от бутер тесто и френски кроасан, знае, че те са различни.   Но понякога човек се пита има ли и други фактори, допринасящи за това определени храни да имат толкова различен вкус в зависимост от това къде се намирате. Дали е от гледката? От въздуха? Или от настроението ви?   Когато говорим за храна, произвеждана индустриално за целия европейски пазар, рецептите рядко се различават. Добър пример е Nutella - голям буркан Nutella (обикновено 750 г) съдържа 1% повече захар в Италия и Австрия, отколкото в Германия. Иначе съставките са абсолютно еднакви: захар, мазнина, лешници и шоколад.     В Германия килограм Nutella струва средно 5,06 евро. Във Франция ще ви струва около 5,45 евро, а във Великобритания - около 5,78 евро. Но в Италия, родното място на течния шоколад, изобретен от Пиетро Фереро през 1946, килограмът Nutella струва най-скъпо - 6,65 евро.     Покупателната способност на жителите на съответната страна-членка, например.   Ценообразуването може да ни покаже аспектите, в които страната се справя добре, доколко успешно функционира единният пазар, кои части от инфраструктурата му са остарели, как е оформено потребителското поведение във всяка страна и какво влияе на потребителите като цяло.   Икономиката на Nutella е донякъде подобна на индекса “Big Mac”, изобретен от The Economist през 80-те години. Той се е използвал за определяне на паритета на покупателната способност в различните държави като използва за стандарт едноименния бургер.   Теоретично задачата би трябвало да бъде лесна и цената за определен продукт в хомогенен единен пазар като ЕС да бъде еднаква навсякъде, тъй като съставките и крайният продукт могат да се транспортират през границите без митническо облагане.   Ако Nutella от Италия е твърде скъпа, търговците биха могли просто да я доставят от Германия. Или поне така би трябвало да функционират нещата в една идеална икономика.   Но в реалността само туристи и хора, живеещи близо до границата, могат да се възползват от по-ниските цени от другата страна. Повечето от останалите никога няма и да разберат, че някои продукти са по-евтини в други държави.   Даниел Цимер, бивш шеф на Европейската комисия по монополи и сливания и експерт по моделите на икономическа конкуренция, проучва феномена на различното ценообразуване. Според него конкуренцията е единствената причина някои стоки да струват повече в една държава, отколкото в друга.     Продуктите често са по-евтини в държави, където на много търговци им се налага да се конкурират за клиентите, обяснява Цимер. Но в страните с ограничена конкуренция търговците определят по-високи цени за същите стоки.   Той допълва, че е полезно за потребителите едва няколко големи играчи да се борят да ги привлекат, но до определена степен на пазарна концентрация. Ако тази степен бъде надскочена, става по-лесно за търговците да координират пазарното си поведение и цените се вдигат.   Поглед към статистиките може да илюстрира тази тенденция.   В Скандинавия, начело с Норвегия и Финландия, пет големи търговци на хранителни стоки контролират над 75% от пазара. Същото важи за пазара в Белгия и Люксембург. Съответно продуктите там са скъпи.   И въпреки че комбинираният пазарен дял на големите търговци в Германия също достига около 62%, дискаунт супермаркети като Aldi и Lidl играят по-важна роля там, отколкото в други държави. Техният дял е 42%, което служи като внезапна спирачка срещу вдигането на цените.   Това обяснява и защо бурканът Nutella е относително евтин в Германия.   Ако важаха правилата на идеална и рационална икономика, Nutella би трябвало да е по-евтина в Италия, където няма съюз на големи вериги супермаркети и търговци на хранителни продукти и където пазарното насищане на по-големите търговци е само 30%.   Но храната като цяло е по-скъпа в Италия, отколкото в Германия. И индексът “Nutella” доказва това, като Nutella е с 30% по-скъпа в Италия, отколкото в Германия.   Защо обаче се случва това? Цимер обяснява, че по-голямата наситеност на пазара може да бъде предимство за потребителите, защото стимулира конкуренцията като цяло. Така че конкуренцията е водещ фактор за ценовите разлики в Европа, но далеч не е единствената причина.   Германците, италианците и норвежците също спомагат за определянето дали даден продукт да е по-скъп или по-евтин, отколкото в други държави. Като купуват един продукт вместо друг, те насърчават или възпират конкуренцията между търговците.   Това, което е от значение, е колко те са готови да платят за даден продукт, и как оценяват съотношението цена/полза. Такова поведение пряко влияе на съответните национални пазари.   “Ако клиентът е склонен да плати повече, в резултат на това търговците могат да определят по-висока цена за продуктите си”, обяснява Цимер.     Германците например харчат само 10% от разполагаемия си доход за храна; французите и италианците харчат много повече.   “Германия е “възпитана” от възхода на дискаунт супермаркетите като Aldi. Германците са научили, че могат да получат добро качество срещу много малко пари”, коментира Бьорн Дамен от Simon Kucher & Partners.   Като консултант той съветва компаниите как да определят цените на продуктите си за най-голям възможен марж на печалба, което е особено трудна задача в Германия по думите на Дамен. Културата на харчене е много различна в другите държави.   “Във Франция например, потребителите са убедени, че трябва да харчат много пари, за да получат добро качество”, казва той. Там е напълно разумна стратегия за супермаркет да постави на витрината няколко скъпи марки шунка като всяка опаковка с 4-5 резена струва 5 евро.   “Това би било нещо немислимо в Германия, където шунката струва около 2 евро за същия грамаж”, пояснява той. Този подход към харченето има последици за целия европейски пазар.   Всъщност бурканът Nutella струва повече във Франция, отколкото в Германия, дори и когато в двете страни се продава от същия търговец, например Lidl.   “Целта ни е да осигуряваме най-добро съотношение цена/качество във всяка държава”, казват от веригата магазини. За да постигне това, компанията взема предвид основно “икономическите условия на местния пазар”.   Но пазарите на отделните членки на ЕС не са пряко сравними помежду си. \"Базовите условия за сравнение на цените между отделните пазари са налице само когато всички пазарни фактори, влияещи на нивата на цените, също са на приблизително еднакви нива\", казват от компанията. А това определено не е така.     Докато държави като Германия печелят от общата валута и са в състояние да разширяват бизнесмодела си, други са по-слабо конкурентоспособни и остават с празни ръце.   Затова и Nutella е скъпа в родината си. Италия винаги е била “проблемното дете” на еврозоната и досега не е успяла да намери своя път в европейския паричен съюз.   Индексът “Nutella” обяснява защо италианците трябва да плащат с една трета повече от германците за същия продукт. За да постигнат цени като тези в Германия, италианците би трябвало да девалвират валутата си, но това е невъзможно при членство в паричен съюз.     “Много малко са компаниите, които осигуряват толкова изчерпателна прозрачност на цените в много държави в степента, в която го прави Amazon”, казва Дамен.   Това вече е очевидно на пазара на електроника.   И все пак Дамен казва, че е трудно да си представим как ниските цени в Германия ще се разпространят в цяла Европа и килограм Nutella ще струва само 5,06 евро навсякъде. Той смята, че промени трябва да се правят и в двете посоки, така че цената на Nutella да спадне в някои държави, но леко да се повиши в Германия, където някои хора ще са склонни да плащат повече.   “Доста е трудно да се предскаже дали и кога ще се случат тези промени”, завършва той.", "date": "2017.11.10", "title": "Икономиката на буркан Nutella"}
{"url": "http://www.classa.bg/%D1%81%D0%B2%D1%8F%D1%82/item/375023-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D0%B8%D0%B7%D0%BF%D1%80%D0%B0%D1%89%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D1%82%D0%B0%D0%B9%D1%84%D1%83%D0%BD-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%80%D0%B0%D1%81%D1%82%D0%B2%D0%B0%D1%89%D0%BE%D1%82%D0%BE-%D1%81%D0%B0%D0%BC%D0%BE%D1%87%D1%83%D0%B2%D1%81%D1%82%D0%B2%D0%B8%D0%B5-%D0%BD%D0%B0-%D1%80%D1%83%D1%81%D0%B8%D1%8F", "text": "Великобритания, в светлината на \"нарастващото самочувствие\" на Руската федерация, ще изпрати четири изтребителя Typhoon в Румъния да патрулират над Черно море, съобщи в сряда новият министър на отбраната, Гавин Уилямсън. \"Гледайки към факта, че Русия има все повече самоувереност, Великобритания видимо увеличи усилията си за гарантиране на сигурността на Европа\", каза политикът по време на срещата на министрите на отбраната на НАТО в Брюксел. \"Днес обявявам нов пакет от мерки, който показва, че продължаваме да играем ключова роля в гарантирането на европейската сигурност\", каза той. Четирите изтребители ще се преместят в Румъния следващото лято, каза Уилямсън. В допълнение, британският министър обясни, че пакетът за подпомагане на съюзниците на Обединеното кралство включва продължаване на действията по опазването на мира в региона на Косово (Сърбия) и връщането на HMS Ocean, универсален десантен кораб, в постоянната група на НАТО Също така от следващата година Обединеното кралство ще формира специален блок за бързо реагиране в Западните Балкани. \"Това означава, че 600 войници ще бъдат готови да отидат бързо в региона\", каза британският министър. Гавин Уилямсън замени Майкъл Фалън, който подаде оставка миналата седмица заради спор за тормоз. Великобритания ще се оттегли от Европейския съюз през март 2019 г. Лондон обаче настоява, че това не ще повлияе на неговата роля в НАТО и гаранциите, давани за сигурността на Европа.", "date": "2017.11.10", "title": "Обединеното кралство изпраща изтребители \"Тайфун\" в Румъния заради \"нарастващото самочувствие\" на Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375026-10-%D0%BD%D0%BE%D0%B5%D0%BC%D0%B2%D1%80%D0%B8-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0", "text": "През 1444 г. - в битка при Варна кръстоносците, водени от крал Владислав III, претърпяват поражение от османците на Мурад II, a самият Владислав е убит.     През 1928 г. - принц Хирохито става 124-ти император на Япония.     През 1940 г. - Уолт Дисни става таен доносник на ФБР.     През 1942 г. - по време на Втората световна война нацистка Германия нахлува във Франция.     През 1952 г. - се е състояла премиерата на филма \"Под игото\".     През 1961 г. - Сталинград е преименуван на Волгоград.     През 1969 г. - в САЩ започва излъчването на детската програма \"Улица Сезам\".     През 1970 г. - по време на програма \"Луна\" е изстрелян съветският спускаем апарат \"Луноход 1\".     През 1989 г. - Ноемврийският пленум на ЦК на БКП приема оставката на Тодор Живков след 35-годишното му управление на Народна република България като генерален секретар на Българската комунистическа партия.     През 1994 г. - Ирак признава суверенитета на Кувейт.      ", "date": "2017.11.10", "title": "10 ноември в историята"}
{"url": "http://www.classa.bg/%D1%81%D0%B2%D1%8F%D1%82/item/375024-%D1%80%D1%8F%D0%B4%D0%BA%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82-%D1%81%D0%B0%D1%89-%D0%BF%D0%BE%D1%82%D0%B2%D1%8A%D1%80%D0%B6%D0%B4%D0%B0%D0%B2%D0%B0%D1%82-%D0%B2%D0%BE%D0%B5%D0%BD%D0%BD%D0%BE%D0%BC%D0%BE%D1%80%D1%81%D0%BA%D0%B8-%D1%83%D1%87%D0%B5%D0%BD%D0%B8%D1%8F-%D0%B2-%D1%82%D0%B8%D1%85%D0%B8%D1%8F-%D0%BE%D0%BA%D0%B5%D0%B0%D0%BD-%D1%81-3-%D1%81%D0%B0%D0%BC%D0%BE%D0%BB%D0%B5%D1%82%D0%BE%D0%BD%D0%BE%D1%81%D0%B0%D1%87%D0%B0", "text": "Три американски самолетоносачи ще извършват военноморски маневри в западната част на Тихия океан, по време на обиколката на президента Тръмп в Азия, според американския флот, цитиран от Ройтерс. \"Това е уникална възможност - да се тренира с два самолетоносачи заедно, а още по рядко е да се направя с три\", каза адмирал Скот Суифт, командир на Тихоокеанския флот. Упражненията ще се стремят да \"демонстрират уникалната способност на американския флот да координира множество атакуващи групи\", заяви в изявление Седмият флот на САЩ. Военноморските учения ще се проведат между 11-14 ноември и ще съберат заедно ядрените самолетоносачи USS Nimitz (CVN-68), USS Роналд Рейгън (CVN-76) и USS Теодор Рузвелт (CVN-71), със съответните им атакуващи групи. За пръв път от 2007 г. насам три американски самолетоносачи ще имат съвместни маневри. Четиридневните обучения в международните води ще се съсредоточат върху провеждането на въздушна отбрана, морското наблюдение и морски снабдявания и ще включват отбранителни полети и маневри. В същото време, Тръмп засили реториката срещу Северна Корея, с твърдението, че \"ерата на стратегическото търпение дойде към своя край.\" В речта си пред южнокорейските парламентаристи президентът заяви, че иска \"мир чрез сила и съветва севернокорейските лидери да не подлагат САЩ на тест\". Пхенян предупреди, че продължаващият престой на американските самолетоносачи във водите близо до Корейския полуостров увеличава \"сериозността на ситуацията\" и каза, че посещението на Тръмп в Сеул \"цели да възпламени ядрена война.\"", "date": "2017.11.10", "title": "\"Рядка възможност\": САЩ потвърждават военноморски учения в Тихия океан с 3 самолетоносача"}
{"url": "http://www.classa.bg/%D1%81%D0%B2%D1%8F%D1%82/item/375025-%D0%BA%D0%BE%D0%BD%D0%B3%D1%80%D0%B5%D1%81%D1%8A%D1%82-%D0%BD%D0%B0-%D1%81%D0%B0%D1%89-%D0%BE%D0%B4%D0%BE%D0%B1%D1%80%D0%B8-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%BA%D0%B5%D1%82%D0%B8-%D1%81%D1%8A%D1%81-%D1%81%D1%80%D0%B5%D0%B4%D0%B5%D0%BD-%D0%BE%D0%B1%D1%81%D0%B5%D0%B3-%D0%BD%D0%B0-%D0%B4%D0%B5%D0%B9%D1%81%D1%82%D0%B2%D0%B8%D0%B5", "text": "Конгресът на САЩ одобри всички необходими подробности, за да разпредели средства за разработването на ракети със среден обсег. Мярката е част от бюджетния проект за отбрана за 2018 г. Според военния бюджет е предвидено разпределение на 58 милиона долара за развитието на ракетата. Според американските власти, това решение е в отговор на предполагаемото нарушение от страна на Русия на Договора за ракети със среден и малък обсег (INF). Както е видно от документите, публикувани на интернет страницата на Сенатската комисия по въоръжените сили, финансирането ще бъде използвано за \"мерки в отговор на руското неизпълнение на Договора INF, включително изследователска програма за развитие на земни ракети със среден обсег\". Според документа, тази стъпка \"за САЩ не означава нарушаване на договора\", защото законодателите позволяват, но не задължават Пентагона да се развие тази ракета, като технически това не е нарушение на Договора INF. От своя страна руският външен министър Сергей Лавров многократно заяви, че всички американски обвинения, повдигнати срещу Москва по INF са безпочвени. Договорът INF бе подписан от Съветския съюз и САЩ. през 1987 г. и забранява двете страни да притежават балистични и круизни ядрени или конвенционални ракети с обхват между 500 и 5500 км.", "date": "2017.11.10", "title": "Конгресът на САЩ одобри финансирането на ракети със среден обсег на действие"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/375039-%D0%B5%D0%BA-%D0%BF%D0%BE%D0%B2%D0%B8%D1%88%D0%B8-%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F%D1%82%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0", "text": "Европейската комисия (ЕК) повиши очакванията си за растежа на българската икономика до 3,9 на сто през 2017 г. и 3,8 на сто през 2018 г., в сравнение с очакван ръст съответно от 2,9 на сто и 2,8 на сто според пролетната прогноза, съобщава Министерството на финансите. Ревизията се дължи както на доброто представяне на икономиката през първата половина на годината, така и на ревизията на данните за БВП за 2016 г. Вътрешното търсене ще има основен принос за растежа на БВП през 2017 г., подкрепено от силното представяне на частното и публичното потребление и възстановяването на растежа на инвестициите. Вътрешното търсене ще остане водещо за ръста на БВП през целия прогнозен период, като се очаква забавяне на растежа на частното потребление през 2018 г. и 2019 г. По-високият внос, движен от силното вътрешно търсене, ще доведе до намаление на излишъка по текущата сметка през 2017 г. до 3 на сто от БВП. Тази динамика на вноса се очаква да продължи през 2018 г. и да се пречупи през 2019 г. В резултат се очаква свиване на положителното салдо по текущата сметка до 2,4 на сто от БВП през 2018 г. и 2,3 на сто през 2019 г. През 2017 г. ЕК очаква средногодишната инфлация в България да достигне 1,0 процент, като сред основните фактори за това са посочени силното вътрешно търсене, поскъпването на комуналните услуги и възстановяването при цените на енергийните стоки и основните суровини. Прогнозата е средногодишната инфлация да се ускори до 1,5 на сто през 2018 г. и 1,6 на сто през 2019 г. Очакванията на ЕК са положителните развития на пазара на труда да се запазят в средносрочен хоризонт. Растежът на заетостта през 2017 г. се прогнозира да бъде 0,7 на сто, подкрепен от вътрешното търсене и най-вече инвестициите. За следващите две години ЕК очаква темпът на нарастване на заетите да се забави до 0,4 на сто и 0,3 на сто, поради ограниченото предлагане на труд. Нивото на безработица се очаква да се понижи до 6,4 на сто през 2017 г. и постепенно да достигне 5,7 % през 2019 г. В условията на намаление на безработицата, растежът на доходите от труд ще остане висок, като повишението на заплатите в публичния сектор няма да окаже риск за бюджетната позиция на икономиката. Оценката на Комисията за бюджетното салдо на сектор \"държавно управление\" съвпада с целите на фискалната политика, заложени в тригодишната бюджетна прогноза 2018 - 2020 г., а именно: балансиран бюджет през 2017 и 2018 г. и излишък през 2019 г. Предвижда се доброто приходно изпълнение да компенсира повишеното ниво на разходите за персонал и инвестиции, посочват от МФ. През настоящата година Комисията очаква дългът на сектор \"държавно управление\" да се понижи съществено (от 29 на то от БВП през 2016 г. до 25,7 на сто от БВП), в резултат от реализираните първични бюджетни излишъци и изплащането на дълг в размер на 2 процентни пункта от БВП. Като се има предвид превишението на приходите над разходите в първичния баланс, както и ниската цена на дълга, прогнозата е индикаторът да продължи да се свива до 24,3 процента и 22,8 процента от БВП, съответно през 2018 и 2019 г.", "date": "2017.11.10", "title": "ЕК повиши очакванията за българската икономика"}
{"url": "http://www.classa.bg/%D1%81%D0%B2%D1%8F%D1%82/item/375027-%D0%B7%D0%B0%D1%89%D0%BE-%D0%BA%D0%B0%D0%B7%D0%B0%D1%85%D1%81%D1%82%D0%B0%D0%BD-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D0%BA%D0%B8%D1%80%D0%B8%D0%BB%D0%B8%D1%86%D0%B0%D1%82%D0%B0", "text": "Казахстан се отказва от въведената по съветско време кирилица като официална азбука за своя тюркски национален език, предприемайки опит за глобализация под егидата на държавата, който със сигурност ще намали руското влияние в средноазиатската страна.     “Не би следвало Русия да диктува на своите някогашни колониални субекти от времената на Руската империя (и бившите съюзни републики в състава на СССР) как да говорят или каква азбука да използват за националния си език”, каза преподавателят по тюркология в престижния университет “Назарбаев” в Астана Ули Шамилоглу.   Университетът, който вече почти три десетилетия носи името на лидера на бившата съветска република Нурсултан Назарбаев, е основан през 2010 г. и в него се преподава основно на английски.   Замяната използваната в Казахстан на официално равнище азбука с такава, която да е съвместима с английския, представлява пример за завоя на страната към Запад при оформянето на своята идентичност.   “Кирилицата и руският език създадоха трудности за казахския да се утвърди като силен официален език. Това е проблем за бъдещето на Казахстан като национална държава”, каза Шамилоглу в коментар по имейла. Сходни промени е имало и в няколко други тюркоезични страни.", "date": "2017.11.10", "title": "Защо Казахстан се отказва от кирилицата?"}
{"url": "http://www.classa.bg/%D1%81%D0%B2%D1%8F%D1%82/item/375028-%D1%81%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB-%D0%B8-%D0%B3%D0%B0%D1%84%D0%BE%D0%B2%D0%B5-%D0%BF%D0%BE%D1%81%D1%82%D0%B0%D0%B2%D1%8F%D1%82-%D0%B2-%D1%82%D1%80%D1%83%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9", "text": "          Фразата звучи като жестока ирония в момента, след като няколко високопоставени членове на кабинета на Мей бяха подложени на критики за гафове или се оказаха обект на разследване за предполагаеми сексуални злоупотреби.   Още преди последните проблеми Мей беше лидер на нестабилно правителство, срещащо затруднения. Тя е изправена пред предизвикателството да изведе Великобритания от ЕС, начело на правителство, разделено между противници и привърженици на Брекзита. Позициите й освен това са отслабени, след като рискованото свикване на предсрочни избори през юни, с цел да увеличи мнозинството на Консервативната партия в парламента, доведе до обратен на желания резултат и тя остана начело на правителство на малцинството.   “Имаме премиерка, която е загубила авторитета си и контрола над класната стая”, заяви във вторник опозиционната депутатка от Лейбъристката партия Кейт Осамор, представяйки кабинета като група непослушни деца.   За Мей седмицата на все по-разрастваща се криза започна миналата сряда, когато министърът на отбраната Майкъл Фалън подаде оставка, заявявайки, че поведението му в миналото “може да е било под високите стандарти”, които се очакват от него. Той бе обвинен от журналистка, че на церемония през 2002 г. неведнъж е докоснал коляното й. Друга журналистка заяви, че неочаквано я е целунал, без тя да го желае.   Фалън бе един от най-стабилните помощници на Мей, често изпращан да говори от името на правителството на интервюта. Оставката му е удар за Мей - който стана още по-тежък, след като тя разочарова мнозина консерватори, заменяйки го с Гавин Уилямсън, на когото мнозина нямат доверие. Бившият организационен секретар на групата на консерваторите в Камарата на общините е известен с това, че държи на бюрото си домашен любимец тарантула.   Фалън може да не е последният министър, принуден да напусне заради набиращия сила скандал за сексуалния тормоз и злоупотреби в британската политика.   След появилите се разкрития за холивудския могул Харви Уайнстийн, помощници на политици и журналисти започнаха да отправят обвинения. Няколко депутати бяха отстранени временно от своите партии, а двама министри от правителството са обект на разследване.   Първият министър Деймиън Грийн, който на практика е вицепремиер, е изправен пред разследване от държавните служби, след като млада партийна активистка го обвини в нежелани докосвания и текстови съобщения. Бивш високопоставен полицай добави, че през 2008 г. на компютър в офиса на Грийн е била открита особено отвратителна порнография - нещо, което той категорично отрича.   Министърът на международната търговия Марк Гарниър е разследван поради твърдения, че е изпратил секретарката си да купува вибратори от сексшоп. Гарниър нарече случая “лудория”, но призна, че в миналото може да е показвал отношение “от отминала епоха”.   В опит да потушат скандала, Мей и други партийни лидери се съгласиха да бъдат разработени нови мерки, за да бъде помогнато на работещите в парламента да съобщават за злоупотреби.   Шумният британски външен министър Борис Джонсън никога не е бил известен с тактичността си и мнозина бяха изненадани, когато Мей го избра за топ дипломат на страната.   Сега той е обвинен, че със свободния си начин на изразяване е изложил на опасност жена от британско-ирански произход, хвърлена в затвора в Иран.   Съпругът и работодател на Назарин Загари-Ратклиф, която излежава петгодишна присъда за заговор за “тихо сваляне” на иранския режим, казва, че тя може да получи по-дълга присъда, след като миналата седмица Джонсън заяви пред депутати, че преди ареста си миналата година тя е обучавала ирански журналисти.   Съпругът й Ричард Ратклиф и благотворителната фондация “Томсън Ройтерс” казват, че Загари-Ратклиф е била на почивка при семейството си. Според тях иранските власти са използвали изявлението на британския външен министър като доказателство, че тя е въвлечена в пропаганда срещу режима.   Във вторник Джонсън призна, че “забележките ми можеха да бъдат по-ясни”.   “Британското правителство не се съмнява, че тя е била на почивка в Иран миналата година, когато бе арестувана, и че това е била единствената цел на нейното посещение”, каза той в изразяващо разкаяние изявление пред Камарата на общините.   Последните лоши новини дойдоха, след като тази седмица стана известно, че министърката за международното развитие Прити Пател е провела 12 срещи с израелски групи и представители на властите, включително с премиера Бенямин Нетаняху, докато е била на почивка в Израел през август - и не е казала за тях на премиерката или колегите си.   Когато новините за пътуването станаха известни, Пател настоя, че “Борис (Джонсън) знаеше за посещението”. По-късно нейното министерство бе принудено да внесе яснота в изявлението, казвайки, че “външният министър е разбрал за визитата, но не предварително”.   Пател се извини и каза, че срещите “не са спазили обичайната процедура”. Други стигнаха по-далеч, заявявайки, че тя очевидно е нарушила кодекса за поведение на министрите. В крайна сметка Пател подаде оставка в сряда вечерта.   Стивън Филдинг, преподавател по политически науки в Университета на Нотингам, заяви, че при нормална политическа обстановка както Джонсън, така и Пател биха били уволнени. Сегашната обстановка обаче не е нормална.   “Това е криза на множество равнища”, заяви Филдинг. “Имаме партия, която е разделена що се отнася до най-важното решение, което страната трябва да вземе, с премиерка, която няма авторитет, и правителство, което няма мнозинство в Камарата на общините”.   Той обаче предсказа, че правителството ще продължи напред “залитайки”, защото се опасява да не загуби срещу Лейбъристката партия, ако се стигне до избори. “Те знаят, че са загубени, ако си позволят да се оттеглят, преди Брекзитът да бъде завършен”, заяви Филдинг.", "date": "2017.11.10", "title": "Секс скандал и гафове поставят в трудно положение Тереза Мей"}
{"url": "http://www.classa.bg/%D1%81%D0%B2%D1%8F%D1%82/item/375029-%D0%BA%D0%BE%D0%B9-%D0%B8%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "Тунел беше взривен под границата между Газа и Израел, изненадваща оставка хвърли Ливан в смут, серия от политически промени в Саудитска Арабия и битката срещу „Ислямска държава“ в Сирия и Ирак затихва – всичко това приключва със серия от дрънкане на оръжие между Израел и Иран и техните марионетки.     Приказките за война между елементи от водена от Иран коалиция и малко възможния антиирански съюз между Израел и Саудитска Арабия е широко разпространено, но много по-малко се говори за правдоподобен сценарий за това, че една от двете страни ще направи стъпка към такъв съюз. И двете страни биха искали да видят другата да предприеме инициатива, но никоя от страните не се намира в ситуация, в която е в неин интерес да го направи сама.    – През последните шест и половина години ислямското революционно ръководство в Техеран сериозно инвестира в подкрепата на режима на Асад в Сирия. Тази подкрепа има множество форми – “военни съветници” от иранската “Quds Force”, разполагането на хиляди бойци от “Хизбула”, чести оръжейни доставки на оръжия до летището в Дамаск, набирането на десетки хиляди граждани (главно афганистански бежанци) в шиитските милиции и поне един милиард долара кредит, за да се позволи на Асад да остане платежоспособен. Нито едно от тези неща не беше достатъчно, за да даде възможност на евентуалната победа на сирийския президент, но това го задържа над повърхността, докато руснаците не пристигнаха през септември 2015 г. Сега, след като оцеляването на Асад бе осигурено, Иран възнамерява да получи възнаграждението си под формата на минни концесии за ценни минерали и правата за изграждане на авиационна база на сирийска територия и военно пристанище на брега на Средиземно море.   Израел упражнява дипломатически натиск и заплашва да използва военната си сила, за да попречи на Иран да създаде постоянен бастион в Сирия (този натиск си използва и в борбата за власт в Техеран, където съперничещите си фракции спорят дали допълнителните милиарди, които ще бъдат необходими за изграждането на тези бази, не трябва да се използват за укрепване на иранската икономика у дома).    Точно сега Техеран няма интерес от война между неговите марионетки и Израел в Сирия и Ливан, което би застрашило придобивките, в които Иран инвестира толкова много. Вместо това, би предпочел да види Израел ангажиран другаде и най-удобното място това да се случи е по южната граница на Израел с Ивицата Газа. Делегация на „Хамас“ понастоящем е в Техеран, това е втората такава делегация в рамките на няколко седмици. „Хамас“ и Иран имаха несъгласия по време на сирийската война, когато Иран помагаше на режима на Асад в убийството на стотици хиляди сирийски сунити, включително и съюзници на “Хамас” от сирийското „Мюсюлманско братство“. Но сега, когато войната свършва, връзките се възстановяват.    По време на войната подкрепата на Иран за съперниците на “Хамас” в Газа, по-войнстващия „Палестински ислямски джихад“ (ПИД), се засили. Сега Иран би бил щастлив „Хамас“ и ПИД да обединят усилията си, за да провокират някакъв хаос на границата на Газа и да отклонят вниманието от Сирия.    – въпреки настоятелните искания на Иран, Газа има свои собствени проблеми и докато Хамас има удоволствието да възстанови връзките си с Техеран, интересите на движението в момента се намират в Кайро, където беше подписано миналия месец споразумението за помирение с „Фатах“. Египет иска „Хамас“ да запази мира в Газа и да се увери, че Ивицата Газа не обслужва бойците от ИД в Синай като логистичен център. Ако няма никакво съмнение, особено в Израел, че помирението е още едно обречено на провал упражнение, на 30 октомври дойде разрушаването от Израел на минаващ под границата тунел на ПИД тунел, убивайки най-малко 14 бойци от ПИД и “Хамас” под земята. В миналото не би имало съмнение, че такава операция няма да бъде последвана от някаква форма на отмъщение от страна на “Хамас” и ПИД. Но вместо това, след една седмица, все още не сме видели ескалация. „Хамас“ принуди ПИД да запази неофициалното примирие, което е в сила с Израел от лятото на 2014 г.    – Управляващото движение в Ивицата Газа не се е обърнало към ционизма, но поради продължаващото затваряне на Газа и влошаващата се икономическа ситуация – засилена от санкциите, въведени през последните няколко месеца от доминираната от „Фатах“ Палестинска власт (ПВ), доведе новия “премиер” в Газа Яхя Синуар до неизбежното заключение, че трябва да намери начин за сътрудничество както със съседен Египет, така и с ПВ. Въпросът е или това, или да загуби всякаква възможност да поддържа контрол в ивицата. Синуар е твърдолинеен, който дълго време лежа в израелски затвори, но е роден в Газа и разбира местната политика. Салех ал-Арури, заместник-началник на политическото бюро на „Хамас“, съперник на Синуар и водач на делегациите в Техеран, не носи никаква отговорност за Газа.   „Хамас“ не се отказва от своя ракетен арсенал или от мрежата от тунели в Ивицата Газа, но спешно се нуждае от облекчаване на хуманитарните условия там и единственият начин за това е чрез съюз с Египет и несигурно сближаване с ПВ. Друг кръг от разрушителни бойни действия с Израел ще застраши споразумението и Синуар, засега, няма да позволи това да се случи и междувременно ще въздържа ПИД от отмъщение. Независимо какво иска Иран.    – Не много отдавна Египет би бил считан за основен арабски елемент в регионалната антииранска коалиция. Но неговата продължаваща политическа и икономическа слабост го принуди да ограничи по-широките си проекти и да се съсредоточи главно върху сблъсъците с ИД в Синай, където няколкостотин от бойците на войнстващата организация все още ангажират голяма част от огромната и добре оборудвана армия на Египет. Египет е може би единствената нация, която е на път да не спечели, както го направиха другите в твърдините на ИД в Ирак и Сирия. Остатъците от ИД се преместват в съседна Либия и организацията може да съсредоточи повече от останалите си ресурси в Синай. Кайро щеше с радост да гледа други да продължават да воюват, и да се съсредоточи върху неща, които са по-близо до дома. Подобно на Газа, например.   Всъщност Египет е отстъпил от историческата си мисия да води арабския сунитски лагер, оставяйки саудитците да поемат отговорност.    – Събитията от последните няколко дни в Рияд учудиха ветераните наблюдатели на дома на Сауд. Множество арести по обвинения в корупция на едновремешни висши служители, включително редица принцове; назначения на ключови позиции на мъже, близки до престолонаследника принц Мохамед Бин Салман (известен още като МБС); мистериозна катастрофа на хеликоптер; както и привикването на саудитски клиенти като ливанския премиер Саад Харири, който избра в събота да обяви оставката си от Рияд и палестинския президент Махмуд Абас – зад всичко това стоят умни глави, опитващи се да се изработи общ мотив, отделно от просто още една стъпка на МБС, за да укрепи контрола си над кралството.   Една популярна теория за оставката на Харири е, че той е избягал в Рияд или му е било наредено, така че да не бъде замесен в предстояща военна атака на Израел в Ливан, със саудитската подкрепа, или нападение срещу главната марионетка на Иран в Бейрут – „Хизбула“. Фактът, че „Хизбула“ е обвинена в опит за убийство на Харири, подкрепя тази теория. Саудитците със сигурност биха искали иранските им съперници да бъдат наказани по този или друг начин, а „Хизбула“ би била добра мишена. Режимът в Рияд не е в състояние да започне сам война срещу Иран. През последните две и половина години саудитците водят война срещу подкрепяните от Иран хутити в Йемен, която е толкова неуспешна, че в петък вечер хутитите се оказаха в състояние да отправят предизвикателство към саудитците с изстрелването на балистични ракети по летището в Рияд. Саудитците едва ли ще рискуват офанзива през Персийския залив с много по-мощните иранци. Особено когато МБС е толкова зает с вътрешната политика. Но дали „Хизбула“ ще реагира по някакъв начин на обвиненията?    – След като се бие повече от шест години в Сирия като авангард на Иран, „Хизбула“ успя да се окичи с някои впечатляващи победи и има натрупан значителен опит – както в използването на модерно оръжие, така и в командването и контрола на военните формирования с численост на бригада. Но движението изгуби поне 800 души в битките и още хиляди са били ранени – като цяло около една четвърт от първоначалните сили на „Хизбула“ в началото на войната. Хиляди нови военнослужещи са били обучени и изпратени в Сирия, но както това разшири редиците, то също така предизвика възмущение у дома в Ливан, където мнозина, включително някои от шиитската общност, смятат, че „Хизбула“ отдавна е престанала да служи като сила на ливанската “съпротива” и в момента, служейки на Иран, държи страната като заложник.   Във военно отношение, „Хизбула“ не е в състояние да започне атака срещу Израел. Движението все още се сражава на много места в Сирия и трябва да възстанови своите сили, преди да започне нова война.   Осемнадесет месеца след смъртта на своя военен командир Мустафа Бадреддин – почти сигурно убийство, извършено от лидера на „Хизбула“ Хасан Насрала с подтикване от Иран – все още няма обявен негов заместник. Насрала загуби позицията си, на която се радваше в арабския свят след Втората ливанска война през 2006 г. Той вече не се смята за боец на съпротивата, а за убиец на сирийските бойци от съпротивата. Друга война с Израел, с перспективата да се реабилитира имиджа му може да изглежда изкушаваща, но Насрала знае, че неговите хора не са готови и че унищожителният отговор на Израел, насочен към ливанската цивилна инфраструктура, всъщност може да доведе до обратния резултат, и той да обвинен от ливанците за още повече техни страдания. Но ако „Хизбула“ е в такова уязвимо положение, може ли Израел да бъде изкушен да се възползва?    – Едно нещо е почти сигурно: дори Харири и саудитците да смятат, че израелската атака срещу Ливан е предстояща, това няма да се случи през следващите няколко седмици. Израел понастоящем е домакин на най-голямото международно военно учение, което някога се е провеждало в страната, в което участват седем чуждестранни военновъздушни сили от три континента. Това е демонстрация на военна дипломация, която е била планирана повече от година, и израелските военновъздушни сили имат малко време точно сега за нещо друго. Войната няма да започне поне до края на месеца и дотогава напрежението може да отшуми.   Засега обаче Израел се интересува от запазването на спокойствието около Газа: Новата му подземна отбранителна система срещу атаките на „Хамас“ и ПИД все още се разгръща и няма да бъде напълно функционираща още 12 месеца. Освен това Израел не иска да се намесва в опитите на Египет да се опита да успокои Ивицата Газа.   Положението с „Хизбула“ по северната граница на Израел е по-сложно. Израел редовно атакува сирийски цели, обикновено конвои на “Хизбула”, които се опитват да контрабандират модерни оръжия обратно в Ливан или военни изследователски съоръжения. Сирия многократно е опитвала напоследък да изстреля доста неефективни ракети по израелски самолети, но освен това не е имало отговор от режима Асад или от „Хизбула“. Има няколко гласа в израелския отбранителен елит, които са в подкрепа на превантивен удар срещу ракетните позиции на „Хизбула“ в Ливан в момента, но те са в малцинство.   Бенямин Нетаняху, с цялата си антииранска реторика, не желае да разшири враждебността с основната марионетка на Иран, извън хирургични въздушни атаки. Уроците от 2006 г. все още са живи в съзнанието на израелските военни стратези и така или иначе Нетаняху е далеч по-несклонен към рискове от неговия войнствен образ и никога не е бил фен на широкомащабни операции, които налагат мобилизирането на цялата армия. Той, разбира се, ще бъде повече от щастлив да види някой друг да тръгне челно срещу Иран – например американците, но въпреки че не липсва и антииранска риторика от администрацията на Тръмп, във Вашингтон няма апетит за отиване отвъд войната на думи.   Бившият държавен секретар на САЩ Джон Кери заяви в понеделник в Chatham House, че лидерите на Израел, Саудитска Арабия и Египет са призовали президента Барак Обама да бомбардира Иран в началото на мандата му. Но никой от тях не се опита да го направи сам. Ситуацията все още изглежда такава.  ", "date": "2017.11.10", "title": "Кой иска война в Близкия изток?"}
{"url": "http://www.classa.bg/%D1%81%D0%B2%D1%8F%D1%82/item/375030-%D0%BF%D0%BE%D0%BB%D1%88%D0%B0-%D1%81%D0%B5-%D0%BE%D0%BF%D1%8A%D0%BB%D1%87%D0%B8-%D0%BD%D0%B0-%D0%B1%D1%80%D1%8E%D0%BA%D1%81%D0%B5%D0%BB-%D0%BD%D1%8F%D0%BC%D0%B0-%D0%B4%D0%B0-%D1%82%D1%8A%D1%80%D0%BF%D0%B8%D0%BC-%D0%B8%D1%81%D0%BB%D1%8F%D0%BC%D1%81%D0%BA%D0%B0%D1%82%D0%B0-%D0%B8%D0%BD%D0%B2%D0%B0%D0%B7%D0%B8%D1%8F-%D0%B2-%D0%B5%D0%B2%D1%80%D0%BE%D0%BF%D0%B0", "text": "        Полският министър-председател Беата Шидло заяви, че страната ѝ иска християнските традиции да не са обект на „идеологическа цензура“ в ЕС. Тя добави, че нейната управляваща партия „Право и справедливост“ е против мюсюлманската миграция на континента, предава Reuters, цитирана от \"Фокус\".  По-време на своя реч Шидло заяви, че християните в Европа не трябва да се чувстват неудобно или засрамени да демонстриран вярата и традициите си. „Ние сме за ЕС, където християнските традиции не са обект на идеологическа цензура“, заяви тя.  Министър-председателят добави, че страните като Полша трябва да имат по-голяма роля при вземането на решения в ЕС.  „Принципът на ЕС за уважение на правата на гражданите ще престане да бъде празно понятие, едва когато дебатът за бъдещето на Съюза се провежда с участието на всички заинтересовани, а не с участието на три-четири столици“, заяви тя.  Шидло потвърди, че Полша ще остане в ЕС, но добави, че нарастващият евроскептицизъм в някои държави е белег, че „някои политици“ не искат да признаят наличието на проблеми в Съюза.   \r\n  ", "date": "2017.11.10", "title": "Полша се опълчи на Брюксел: Няма да търпим ислямската инвазия в Европа!"}
{"url": "http://www.classa.bg/%D1%81%D0%B2%D1%8F%D1%82/item/375021-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B7%D0%B0%D0%B2%D0%B7%D0%B5-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D0%B3%D0%BE%D0%BB%D1%8F%D0%BC-%D0%B3%D1%80%D0%B0%D0%B4,-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0%D0%BD-%D0%BE%D1%82-%D0%B8%D0%B4", "text": "Сирийските войници и шиитските бойци са победили терористите от ИД в град Абу Камал, близо до границата със Сирия с Ирак, съобщава Ал Майадин. Абу Камал е град със стратегическо значение, който беше последният бастион на терористичната група в Сирия. Градът, разположен в провинция Deir ez Zor, е бил обсаден от правителствени сили. Хеликоптерите на иракските военновъздушни сили дадоха подкрепа на сирийските части, а шиитските формации се бореха срещу терористичните групи, блокирайки пътя им за отстъпление. На 3 ноември иракските проправителствени сили освободиха граничния град Ал Кайм, разположен близо до Абу Кемал. Сега те извършват операция срещу аванпоста на ислямската държава в Рава, в провинция Анбар. Според политическия анализатор Диего Оливера Евия, триумфът на сирийската армия в Абу Кемал представлява поражение за Съединените щати. и НАТО, които не постигнаха контрол над територията, но ще продължат да се преструват, че го имат. Миналата седмица сирийските войски придобиха пълен контрол върху Deir e Zor, най-големият и най-важен град в източната част на страната, като изгониха бойците от ислямска държава. Борбата на правителствените войски бе подкрепена от Русия, Иран и шиитските милиции. На 14 октомври сирийските въоръжени сили си възвърнаха пълния контрол над града Маядин, бивша крепост на терористичната група, с подкрепата на руските военновъздушни сили. Експертите заявяват, че \"офанзивата в Абу Камал трябва да сложи край на войната с ИД\".", "date": "2017.11.10", "title": "Сирийската армия завзе последния голям град, контролиран от ИД"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/375013-%D1%87%D0%B5%D1%81%D1%82%D0%BD%D0%BE-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%BD%D0%B8%D0%BA%D0%BE%D0%B9-%D0%BD%D1%8F%D0%BC%D0%B0-%D1%81%D0%BC%D0%B5%D0%BB%D0%BE%D1%81%D1%82", "text": "          Първият вот на недоверие към кабинета \"Борисов 3\" ще бъде в началото на европредседателството, но по неясна тема. Това се разбра след първите официални разговори между БСП и ДПС по темата. В рамките на една седмица и двете партии решиха, че поемат курс към свалянето на властта на ГЕРБ и Обединените патриоти. Социалистите, защото се обявиха за алтернатива на Борисовата партия, а ДПС - защото искат да демонтрират т.нар. патриоти от управлението.     Въпреки че първоначалната идея на левицата бе вотът на недоверие да бъде по темата \"корупция\", след първата официална среща между двете формации депутатите им обявиха още няколко теми: национална сигурност и отбрана, демографска политика и здравеопазване.   Фокусът на исканата оставка щял да бъде уточнен в последващи разговори, но от думите на ДПС стана ясно, че елементът \"корупция\" може да присъства във всяка една от темите. От редицата официални и неофициални обяснения в парламента пък се разбра, че опасението на опозицията всъщност е следното: тя самата е толкова уязвима по корупционните казуси, колкото и властта.   В този ред на мисли е редно да се отбележи, че вотът на недоврие за корупция се получава винаги на избори. Партиите в България отдавна са наказвани от избирателите само за това. А не за политики в различни сектори - просто защото подобни липсват. Формациите нямат визия за бъдещето, в техните програми няма разказ как би изглеждала страната след години. За сметка на това за тях управлението се е превърнало в един безкраен източник на постове, назначения и сфери на влияние.   Избирателят съзнателно или не разбира страстта за власт и наказва политиците. Да, той често ги преизбира, в по-редки случаи – размества конфигурацията в парламента, но в крайна сметка резултатите от всеки вот са печални. Защото показват големия брой хора, отвратени от политиката в България – негласуващите. Всъщност, именно те са истинското разобличение на корупцията в България. Те са вотът на недоверие. В буквалния смисъл на тази дума, защото просто няма на кого да вярват.   Ето защо подобен дебат в парламента би бил комичен. Тъй като, за да стигне политическият разговор до КУМ-гейт, той започна от \"батко и братко\". А \"батко и братко\" е патент не на ГЕРБ, а е продукт на Тройната коалиция – управление символно и за ДПС, и за БСП.   Впрочем, такъв разговор от най-високата трибуна в страната няма да е само смешен. Той би бил и арогантен. Защото ако се състои, той ще бъде употребен за опаковка на темата на политическия сезон – борбата срещу корупцията, която едновременно се оказа цел и на управляващи, и на опозиция. Таймингът - непосредствено преди председателството и поредния мониторингов доклад - също не е изненада.   И не на последно място подобен разговор ще бъде циничен. Защото в него няма да стане дума за две имена. Колкото и разпалено да се говори за корупцията, част от която е политиката на натиска и изнудването в България, препирнята в Народното събрание ще остане заключена до няколко селски (или градски) кметове, един или двама депутати и няколко емблематични случая, с които ще се замерват мнозинство и опозиция. Но нито едните, нито другите ще съберат смелост да изговорят имената на символите на корупцията в страната.    Нито управляващите, нито опозицията имат куража да започнат разобличването на гнилите ябълки в съдебната система – проблем, който се корени в безконтролната фигура на главния прокурор. Защото, който се осмели да го стори, има вероятност рязко да се окаже едно от първите знакови дела в специализирания съд. А делото още по-символно нищо чудно да бъде за корупция по високите етажи на властта.   А кой ще назове имената на символите на корупцията в България?     Именно загниването на законността в страната е в основата на всепоглъщащата корупция. Тъй като липсата на адекватно прилагане на закона е в основата и на батко и братко, и на санирането в Хасково, и на възможността \"той да си го избере\" (от разговора в Банкя). Това загниване е в основата на стремителното развитие на Пеевски – от 20-годишен стар автомобил до бизнес империя няколко години по-късно.   Така би изглеждал честният разговор за корупцията в България. Но няма кой да го проведе, защото тези, които са излъчени в парламента именно за това, са брънки от него. Те са част от корупционната култура в България (да, създадохме си такава). И тя се вижда в гласуването за политическа квота във Висшия съдебен съвет. Вижда се и в липсата на отговори на доста повече въпроси, произлезли от онова символно \"КОЙ\" през 2013 година.   Впрочем, от вот на недоверие няма нужда. Защото нито БСП може да бъде алтернатива на ГЕРБ, нито ДПС на Обединените патриоти. Всички те са взаимно заменяеми. И получават вот на недоверие от онези, които няма на кого да се доверят на избори и не отиват да гласуват. А дори и за останалите – те отдавна са се превърнали в едно и също, пихтиеста политическа маса, която създава корупцията, а не се бори с нея.", "date": "2017.11.10", "title": "Честно за корупцията? Никой няма смелост."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375014-%D1%85%D0%B0%D0%BD%D0%B5%D1%81-%D1%81%D0%B2%D0%BE%D0%B1%D0%BE%D0%B4%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B5-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BB%D0%BE%D1%88%D0%BE-%D0%BC%D0%BE%D0%BC%D1%87%D0%B5", "text": "            Още преди приемането си в ЕС България имаше огромен проблем с организираната престъпност - нещо, което в съседна Румъния не бе изразено в такава степен. Тогавашният български вътрешен министър Румен Петков обеща да обяви война на три големи престъпни групировки, което беше важно за приемането на страната в ЕС. Тези три групировки обаче никога не бяха назовани поименно. Оттогава измина доста време. Как смятате, беше ли изпълнено това обещание на Румен Петков?   : Много добре си спомням един от разговорите ми с тогавашния вътрешен министър в София. Още тогава ми беше ясно, че това няма да е никак лесно и че проблемът не може да бъде решен за няколко години. И все пак ни се струва, че борбата срещу корупцията не се води достатъчно задълбочено и най-вече - не е безпристрастна. Непродуктивно е левите сили да се борят с корупцията вляво, а десните - с корупцията вдясно. Както в Румъния, така и в България тази задача остава неизпълнена. Не искам обаче да слагам двете страни под общ знаменател. Така че нека да кажем: тази задача не е довършена.   Но и други страни-членки имат сериозни проблеми. Например Полша, срещу която ЕК откри наказателна процедура за нарушение на принципите на правовата държавност. Унгария пък в момента е пример за \"нелиберална демокрация\".      : Прав сте, че не бива да разглеждаме България като единственото \"лошо момче\". В Средна Източна Европа продължаваме да наблюдаваме една изостаналост, която води до разделение. А това създава лошо впечатление - включително когато става въпрос за приобщаването на балканските страни към ЕС. Впрочем Балканите ще бъдат една от водещите теми по време на българското председателство на ЕС. Във всеки случай България не е единственият проблемен случай. В тази връзка не изключвам и моята страна Австрия. Само че въпроси от рода на \"Защо ни обвинявате за неща, с които и други страни имат проблеми?\" не могат да служат за извинение.       България има малко странно отношение скъм Москва - от една страна е благодарността към руснаците за освобождаването на страната от османско владичество; а от друга са враждебни забележки, вкл. от най-високи инстанции. Имам предвид най-вече бившия президент...    Да, виждам много ясно тези залитания в България - между приятелските и по-скоро неприятелските забележки. Разбира се, че руският народ заслужава нашите приятелство и подкрепа. А ние не бива да забравяме, че Русия е дала най-много жертви в борбата срещу нацистите.    В същото време обаче при управлението на Путин наблюдаваме политически развития, които са напълно неприемливи. Имаме нужда от това да продължим диалога с гражданите, с представителите на интелигенцията. Смятам, че ще е вредно да прекъснем контактите с Русия. И тъкмо България е в много добра изходна позиция за воденето на диалог: двете страни поддържат добри отношения, имат близки езици и еднаква вяра. Важното е с Русия да се разговаря на равна основа.    Не искам да правя лични коментари. Но в момента ситуацията е такава, че много правителства са ръководени от странни хора. Може би Европа трябва да им посочи границите, да ограничи действията им.   Надявам се, както и цяла Европа се надява, че България ще се превърне в добър пример - вкючително защото все още съществуват много предразсъдъци спрлямо Блъгария, и защото обстановката на Балканите си остава критична.    Ако България не се представи добре по време на своето председателство, много хора биха си казали, че ЕС не трябва да приема другите балкански държави, защото те няма да оправдаят доверието. Но без значение какво ще се случи и какви дискусии ще се водят, е изключитело важно българското председателство да се превърне в успех, за да се подобри имиджът на България и за да може целият регион да блесне в по-положителна светлина.   Интервюто на журналиста Георги Готев с австрийския социалдемократ и експерт по темата за Балканите Ханес Свобода е публикувано на сайта на euractiv.de и на уебстраницата, посветена на българското председателство на ЕС bulgarianpresidency.eu. Ханес Свобода многократно е посещавал България, особено преди присъединяването ѝ към ЕС.", "date": "2017.11.10", "title": "Ханес Свобода: България не е единственото \"лошо момче\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375015-%D1%80%D0%B0%D0%B1%D0%BE%D1%82%D0%B0-%D0%BF%D0%BE-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D0%B8-%D1%81-%D0%BB%D0%B8%D0%BC%D0%BE%D0%BD%D0%B0%D0%B4%D0%B0-%D0%BD%D0%B5-%D1%81%D0%B5-%D0%B2%D1%8A%D1%80%D1%88%D0%B8", "text": "         е управляващ партньор на консултантската компания за имоти от най-висок клас Unique Estates. Притежава две магистърски степени - по Международен маркетинг и продажби от УНСС и по Corporate Real Estate, Finance and Strategy от City University London. Илиева е сертифициран специалист по жилищни имоти и член на RICS (Кралски институт за одобрени експерти).    е началник на Клиниката по чернодробно-панкреатична и трансплантационна хирургия във Военно-медицинска академия (ВМА). Почетен член е на Френската академия по хирургия. Специализирал е във Франция и в Италия, практикувал е и в хирургичната клиника на Районната болница в град Божа, Тунис. Избран е за \"Лекар на годината - 2016\".    е главен изпълнителен директор на Dentsu Aegis Network България и член на Изпълнителния борд на Dentsu Aegis за Северна, Централна и Източна Европа. На българския пазар в момента тя отговаря за управлението на медийните агенции Carat и Vizeum, компаниите за дигитален криейтив и дигитален маркетинг Isobar и iProspect, звеното за програматик решения Amnet и подразделението за инвестиционен и медиен мениджмънт Amplifi. От началото на 2017 г. Мария Грашнова отговаря за развитието и на 11 пазара в региона.    е актьор, режисьор, драматург и хореограф, Известен е с авторските си моноспектакли „Възгледите на един учител за народното творчество\", „Възгледите на един учител за всеобщата просвета\" и \"Сватбите\". Завършва „Актьорско майсторство\" в НАТФИЗ, в класа на проф. Крикор Азарян и доц. Тодор Колев. През 2000 и 2001 г. участва в телевизионната поредица на режисьора Теди Москов - „Улицата\".         : Преди две седмици гледах спектакъла на Камен Донев \"За сватбите\", препоръчвам ви го.   : Те са цикъл от лекции. Първата беше \"За народното творчество\". Втората е \"За всеобщата просвета\". \"За сватбите\" е третата и сега пиша четвъртата.   : В \"За сватбите\" виждате един човек, който танцува невероятно, пее невероятно и играе невероятно. Бях изключително впечатлена. Всичко това минава в страхотно темпо - играят се народни танци, говори се, пее се. И това три часа!   : Как решихте да направите толкова мащабно шоу и то в Арена Армеец?   : „Сватбите\" е замислено да е такова. Поканих и оркестъра на Бобан Маркович - той писа музиката за един мой филм и станахме приятели. Поканих го да участва и в спектакъла. 60 човека са на сцената, музиканти, танцьори и певици - 20 танцьора, 7 певици, 30 музиканта. Доста хора сме. Замислено е да е мащабно и стои добре като е така разположено.   : Кажи ни нещо за себе си.   : Аз се занимавам с недвижими имоти като последните 10 години направих компания, специализирана в сферата на луксозните имоти. Цялата ми професионална кариера е свързана с имотите.   : Имам предложение за край на нашата вечеря. Искам Камен да каже за всеки един от нас коя е пиесата, която му отива. Весела да ни каже кой е имотът, който ни подхожда. Аз ще кажа за бранда ... Само не мога да измисля за професора, защото не върви да ми каже кой черен дроб ще ми отива.....           : Може да е някакво уиски, рафинирано ... да ни каже кое ще ни върви с черния дроб.   : Може, да, кой алкохол би отивал на всеки от нас. Това е интересно.   : Камене, кажи ти, като чуеш клишето \"успял човек\", какво ти изниква пред очите?   : Там е работата, че мен никога не ме е занимавала идеята да успея в живота. За мен решаващото усещане винаги е било да удовлетворя някакво свое вътрешно желание, да кажа нещо и то да бъде разбрано, да стигне до хората. Когато това се случи, пак е успех, но по-скоро е душевно удовлетворение: казал съм това, което искам, то е въздействало и най-важното - хората са го харесали. Разбира се, това има и своето финансово измерение, но основното е работата да бъде вършена с любов.   : Колко е важна публиката, защото ти можеш да правиш нещо за себе си пред огледалото вкъщи и това да ти носи удовлетворение?   : Тя е решаващият фактор. Енергията от публиката, това което получаваш като реакция, фактът, че идват да те гледат по два, по три, по десет пъти.   : \"Сватби\" колко пъти се е играло?   : Сега ще бъде четвъртият.   : Какво ни казва всъщност Камен - че удовлетворява едно голямо его, без да казвам, че егото е лошо.   : Камене, ти как издържаш физически на това?   : От малък тренирам много неща и се поддържам. Много пъти са ме питали и винаги отговорът ми е бил абсолютно честен, че не си давам сметка.   : Това е някакъв адреналин, който те обзема на момента.   : По същия начин може би, по който лекарите издържат 7-8 часа операция.   : При нас е много интересно, защото ние работим с едни увеличителни лупи. И ти се фиксираш в това поленце. Има операции по 12 часа. Адреналинът те държи, а след това си като парцал. И понякога - на другия ден пак имаш операция и трябва да си във форма.         : Твоите постановки могат ли да се преведат и да станат продукт за чужда публика?   : По-скоро не. Те са много наши неща, много балкански, но сега замислям спектакъл изцяло на английски, който да пробвам в Щатите..   : Знаеш ли толкова много английски?   : Не, но имаме феноменално произношение. (смее се)   : За мен най-феноменалното нещо е, когато хората играят по няколко пиеси едновременно.   : Аз съм играл 15.   : Е, как знаеш в кой текст влизаш?   : В нашата професия интересното е, че когато текстът мине през ума и през сърцето, той се помни по друг начин - емоционално. Понякога не знам биохимия ли е, какво е. Има някаква магия, организмът ти усвоява текста, усвоява думите на друг принцип. Не както например адвокат учи право или както се учи стихотворение.   : А триеш ли после файловете?   : Няма и една седмица и всичко съм забравил и не можеш да я върнеш. Самият факт, че са казали \"пада пиесата\" и вече след една седмица си \"чао\".           : Като бяхме много малки - бяхме аз, Марио Бакалов и Руши Виденлиев, и ни питат: \"Каква ви е мечтата в живота?\". Моята мечта беше да имам три деца и я изпълних. Марио Бакалов каза: \"Aз искам да стана пилот на „Боинг\" - и той стана. Сега работи в Луфтханза. А Руши каза: \"Искам да получа Оскар!\", така че - него го чакаме. Има време.   За мен обаче успехът в личен план винаги е бил да имам три деца. И сега каквото и да правя, аз се представям така. Наскоро бях в Загреб - презентирахме пред потенциален нов клиент и аз се изправям и казвам: \"Здравейте! Аз съм Мария, зависима от 3 деца\". Така че те определено са ми приоритет. И работата си споделям с тях - дори докато репетирам вкъщи за презентация, го правя с тях.   : Имате ли чувството, че сте заобиколени от успели хора?   : Смятам, че човек е успял, когато е щастлив и обратно. Но мисля, че има много нещастливи хора, те може да се успели във финансов, политически или бизнес аспект, но ако не са щастливи, не мисля, че са успели.   : Интересно ми е и Весела какво мисли, защото при нея идват хора, които купуват имоти, хора с пари. Те щастливи ли са?   : Не знам дали са щастливи, но идват със самочувствието, че са успели. А за да си успял, трябва да си на една друга възраст, да погледнеш назад и да си кажеш, че си постигнал нещо. В момента не мога да кажа за себе си, че съм успяла, защото имам планове да свърша още много неща.           Нагледала съм се на хора, които си мислят, че са постигнали нещо. Самозабравят се и остават дотам. Успехът е постоянна борба, всекидневие. Постигаш нещо, после имаш нови мечти и цели. Това е процес.   : Човек, за да е успял, трябва да има някакви резултати, защото тук постоянно се рекламират измислени герои, които нямат нищо, с което да се похвалят.   : Един от проблемите за мен е свързан с формулировката на това понятие. За съжаление, успехът е пряко зависим от медиите и от телевизията, защото се натрапват лица, физиономии, хора и типажи, за които моят професор - покойният Крикор Азарян казваше: „Живеем във времена на прочути нищожества.\", тоест хора, които сами по себе нямат стойност.   На тях не си струва да приличаш, не си струва да искаш да им подражаваш. Това са просто едни шарени етикети, които телевизиите въртят, за да става сеир.   Може би много хора си мислят, че това е успелият човек, но това не е така. Затова аз смятам, че народът не е глупав. Хората се радват най-истински на онези, в които по някакъв начин се припознават и те трябва да се наричат успели. Хората, на които искаш да приличаш. Това е успехът, да караш другите да те искат.   : За телевизията и възпроизвеждането на фалшиви герои има много просто обяснение. Успелите са по-недостъпни, те са заети, те имат работа, те не са на разположение, за разлика от другите хора, които са готови по всяко време да са на екран. Съответно става един порочен кръг - възпроизвеждат се грешните образи.           : Между другото успехът е също да видим децата си реализирани, защото аз виждам примери за много успели родители, които не успяват да възпитат успели деца. За нашето поколение това е предизвикателство като родители.   : Това с успелите родители и еманципирането на децата според мен е доста трудно. Детето на Камен Донев ще расте в първите си поне 10 години като \"Детето на Камен Донев\" и това излизане от \"сянката\" не е лесен процес. А и не е необходим.   : Имам теза по въпроса. Аз цял живот ще съм дъщерята на Владимир Грашнов и съм добре с това. Ако сама съм почувствала, че съм успяла, аз нямам нужда да бягам от фамилията си. Като малка бях много непокорна, винаги бях контра на всичко, но не съм се чувствала в нечия сянка. Може би, защото съм достатъчно добре в кожата си. Но това зависи от начина, по който си възпитаван като дете.   : Това е много деликатна тема. Ето аз имам две деца и виждам как хора, които са много успели в професията си, в крайна сметка се провалят като родители.   : Моят баща ми даваше много свобода. За всяко нещо, което решавах да направя, той ми казваше \"Абсолютно!\". Получавах подкрепа за всичко - \"най-красивата\", \"най-умната\" и сляпо доверие. Когато се съветвах с него за нещо, той ми казваше: \"Ако ти вярваш, прави го!\". И аз също така възпитавам моите деца.   : Искам да разкажа за моята дъщеря, която също е лекар и над която тегне сянката на баща й. Един ден тя ми каза: \"Баща ми, аз няма да се занимавам с твоята медицина и с черен дроб\". Тя харесваше гастроентерологията, но реши, че каквото и да направи, всички ще кажат, че баща ѝ е помагал, затова започна работа в реанимацията на „Света Екатерина\". Мислех, че няма да издържи, защото тя е крехка, слабичка.   Тя три години половина работи в реанимацията като сестра, а в момента е специализант по кардиология в „Сити клиник\". Обменяме си пациенти, понякога ми се обажда и ме пита \"Мога ли да ти пратя един пациент\". Аз обаче никога не съм казал \"Не\" за избора й, въпреки че не съм бил съгласен с него в началото. Оставям я тя да взима решения. И тя се оказа права, взе правилното решение.   На младите трябва да им се дава шанс. Това е моята философия за успеха. Аз също съм дал шанс на много млади момчета да се развиват, да станат хирурзи. Тази година произведох трима доценти. Взел съм ги от студентската скамейка и вече са доценти. На 38 години са доценти, което е почти немислимо за българската действителност.   (           : Професоре, а вие като специалист по черния дроб можете ли да кажете дали много се пие в България? Вие имате впечатления от Франция, както и от други държави.   : Доста... Французите също не падат по-долу от нас. Пият много здраво...   : Те пият от обяд.   : Там обяд без една-две чаши червено вино няма.   : Неслучайно, те са едни от бащите на трансплантацията, да кажем... (смях)   : А то не е случайно...   : Наскоро правихме изследване за бира и се оказа, че дори 70% от жените у нас пият бира, а не само мъжете.   : Като \"по-лекичък\" алкохол.   : Вижте сега, българските семейства си имат традиция, от която не може да се избяга. Една ракия със салатка - това е българският начин на живот. Въпросът е да не се прекалява. Защото в малките градове има хора, които тази вечер ще изпият 300 грама или половин кило ракия, утре ще работи цял ден, вечерта ще върне и пак ще повтори същото упражнение. И това е начинът на живот.   Преди много години, тук дойде един французин - мой ментор във Франция, където съм бил на специализация. Реших да го заведа в първото село, в което съм започнал като доктор - Калейца, Троянско. Заведох го там, да му покажа здравната служба и т.н. И излизаме на площада, точно в това време - октомври месец, привечер, но още не се е стъмнило. Една лека мъглица, хладно. Слизаме от колата и виждаме на площада няколко души - местни кадри - класически пияници.   Французинът ме поглежда и казва: \"Тук, на този площад, всички са за трансплантация\". (смях)...   : Искам да попитам всеки от вас - защо не е в чужбина? Защо не правите там това, което правите в България. (обръща се към проф. Никола Владов) Вашата професия е най-конвертируема.   : Никога не съм искал да оставам. Аз съм бил в чужбина, във Франция съм работил, в Тунис съм работил... В Тунис, тяхната философия беше, че ако не си си намерил работа в собствената си страна, значи не си качествен, не ставаш.   Шефът ми там беше много готин - тунизиец, специализирал във Франция, отворен човек. Един ден той ми казва: \"Всичко ми е ясно, само не мога да разбера - ти какво правиш тука?\"   Там обикновено ходят хора, които имат някакви проблеми - кой разведен, кой не успял в работата си тук, и т.н. Всички, с които работих там преди години, сега са във Франция и са добре.   : И ти беше в чужбина, нали?   : Бях, макар че винаги съм работила в България. В момента са ми поверили да управлявам 11 държави, но без хора на място това не става - за нашия бранш категорично трябват контакти. Това не може да се случи от разстояние, ако ще да си най-шармантната на света.   При лекарите е различно. Вашата сила е нещо несъизмеримо. Аз може да знам пет езика, може да съм много комуникативна, но просто съм абсолютно никой в Лондон, Париж и т.н.   : Е, ти какво мислиш, че като отиде доктор във Франция, ще го допуснат да бъде доктор в най-голямата клиника ли? Просто забрави.   : При нас е абсолютно категорично. Просто няма как. Аз смятам, че екипът ни е уникален, но неминуемо всичко се свежда до това дали някой те познава и ти вярва. Тук знаят: това е Мария, няма страшно. Докато там казвам: \"Добър ден, аз съм Мария от България.\" И какво от това?           : Ако имаш реална възможност да стартираш компания и тя да се развие, има огромен шанс за успех. Не е същото, когато дойдеш отвън и влезеш на един пазар, който отдавна е разпределен. При мен контактите също са много важни. Сигурна съм, че никога нямаше да постигна това някъде другаде. Аз си харесвам живота в България. Има страхотни предизвикателства.   : Предизвикателства има, да, например как да стигнеш до Варна. (смях)   : Аз бях миналата седмица, никакъв проблем.   : С какво, със самолета ли?   : С лека кола. Това е още по-голямо предизвикателство...   : В един подреден свят е много лесно, но подреденият свят ограничава. Тук всеки ден има промяна.   : В България, човек, който печели добри пари, може да живее страхотен живот, много по-добър от французите. Въобще не трябва да си правим илюзията, че чужденците, с които работим и се познаваме, живеят по-добре от нас. В никакъв случай, гарантирам ви. Аз имам много приятели французи - доктори, хирурзи, професори, световно известни - абсолютно съм убеден, че не живеят по-добре от нас.   Първо, те получават заплата, която е някъде между 12 000 - 15 000 евро. За данъка, който плащат, няма да говоря. Там не говорим за 10-процентен данък. Този плач в България няма връзка с реалността. Хората трябва да разберат, че просто трябва да се работи.           : Така е, трябва да положиш усилия. Аз постоянно виждам млади хора, които тепърва започват да работят. Никой не си мечтае да стане брокер и не учи за тази професия. Те са хора, които искат да пробват. А професията е изключително трудна.   : Тя е повече умение, отколкото нещо друго.   : Трябва да имаш страхотни комуникативни умения, трябва да разбираш от документи, да бъдеш добър психолог, да имаш изключително здрави нерви. Да говориш по телефона постоянно, да пътуваш постоянно, да си на линия 24 часа.   : Да чуваш как хората ти казват \"Не\".   : Не само \"Не\". Понякога хората са по-груби. Прави ми впечатление, че особено по-младите идват с идеята, че всичко ще им бъде казано. Те ще го усвоят веднага и ще започнат да правят пари. И ако им кажеш, че всеки ден трябва да провеждат по 10 разговора с непознати хора, те отговарят: \"Ама как, аз това не мога да го направя\". За да се справиш, трябва да си готов да дадеш малко повече от себе си.   : Сега се сещам защо не можах да стана добър търговец. Първо, единствената голяма грешка, която няма да си простя, е че между средното и висшето си образование направих голяма пауза. Аз учих в Англия. Когато се прибрах в България - не бях живяла тук от 14-годишна, изведнъж попадам тук на 19 - аз не знаех къде се намирам. И се започнаха дискотеки, сън до 12 на обяд... Баща ми един ден ме пита: \"Ти какво ще учиш?\". А аз: \"Моля?!\"   Накрая ме закара със зверски сили в Кейптаун и трябваше да избера университет. Отидох и попитах: Коя от всички специалности се учи най-кратко, аз имам живот да живея... (смях). И сега да видите колко интересна е съдбата на човека. Казаха ми: Маркетинг и реклама, Туризъм и Мениджмънт. Питам: „Какво се учи по тези неща?\" - вече, едва ли не, съм нагла. Те ми отговориха, че при маркетинга се учи психология. Психология ли, казвам си аз, хайде, дайте го това.           Завърших си с отлична оценка, защото то ми се отдава, то ми хареса. Изведнъж осъзнах, че ми харесва.   И тогава баща ми каза, че трябва да се върна в България. Започнах работа в Нова телевизия - тогава тя беше първата частна телевизия. Отивам там като рекламен агент и се срещам с Дарко [Таминджич].   И Дарко казва: „Добре, момичета, сега трябва да се намирате рекламодатели.\". Аз, като много активна, първо отивам в магазините Бонжур. От там ми казват: „Абе, много си симпатична, но няма да дадем пари. Можем обаче да ти дадем червила.\" И аз си казвам: Ами, червила - червила (смях). Връщам се в офиса с два кашона червила. И Дарко ме пита: „Сега какво да ги правим тези червила?\"   След това отивам при втори клиент и се връщам се с три кашона тенджери. Дарко ми каза: „Ти ми *** майката... „   Казвам на Дарко, че клиентът няма пари, а той ми отговори: „Погледни му часовника, погледни му колата, как да няма пари...\". А на мен ми става жал за всички, искам да им помогна и не им вземам парите.   : Тези правила си ги има и сега. Аз винаги обяснявам: Клиентът никога не се обслужва по телефона. Трябва да искаш лична среща с него.   : Е, то си има приказка. \"Работа по телефона и с лимонада не се върши...\" (смях)   : Ето!   : Народът си го е казал...           Аз като ученик бях много слаб. И голяма драма беше вкъщи, как ще завърша, какво ще стане с мен, голяма работа. И майка ми и баща ми се видяха принудени да напуснат България и заминаха за Алжир. Това става по комунистическо време. Аз съм в десети клас. Отиваме в Алжир, в един малък град, в който баща ми работеше като хирург, а аз трябва да уча френски, за да започна в местния лицей.   Беше лятото, навън - жега, 40 градуса. Така за два месеца проговорих френски. Юли и август учих език, септември започнах училище.   Както бях слаб ученик, попаднах на един французин, учител по математика, и станах отличник. Върнах се в България, трябваше да повтарям 11 клас, защото не ми признаваха български език, история и т.н. Тук, в 11 клас не съм отворил учебник, за да прочета един ред. Изкарах си матурата по математика с шестица и влязох да уча медицина. И всичко това - благодарение на този учител по математика.   После вече имаше други фактори, които са ме вдъхновявали. Особено в хирургията, когато попаднах в Париж и се срещнах със страхотни хирурзи, световно известни.   : На мен ми стигаше това, че моят професор (бел. р. проф. Азарян) ме взимаше на репетиции, на спектакли. И аз винаги исках да съм някъде, за да го слушам. Стигаше ми само да съм там... Най-добре е, ако можеш с хората, с които работиш, да си като семейство.           : В момента около 50 човека работят при мен и винаги се опитвам да има един ден, в който да работя с всички нива. Аз си харесвам професията. Не работя, защото печеля, а защото наистина ми харесва. Затова искам да им покажа, че не ги карам да правят нещо, което аз не бих направила. Вдъхновявам ги, че целият процес е истински интересен и те могат да бъдат много щастливи. Изключително важно е да имаш ментор.   : Нашият бранш, конкретно медийната част, е много стриктно обвързан с данни. Ние знаем, че ти пиеш ..., ти пиеш Хайнекен, ти пиеш уиски, а ти пиеш вино.   : А, аз верно пия Хайнекен... (смях)   : Видя ли! (смях)   : Длъжни сме всичко да сме изследвали. При нас една презентация завършва добре, когато клиентът каже \"Нямам въпроси\". Това означава, че ти си му казал всичко, което той би попитал.   Добре, хайде да си отиграем играта. Аз трябва да ви кажа кой на коя марка ми прилича. За Весела - L'Oreal - тя е просто перфектното лице на L'Oreal. Красота. Просто естествена красота, което е основното послание.   На Камен ще заложа на \"Загорка\". За професора,... хм, ами няма как, но клоня към „Боарон\".   : Аз също мога да кажа. Мария е като Бланш от „Трамвай Желание\". Весела - Любов Раневская от \"Вишнева градина\". А професорът - крал Лир. (одобрителни възгласи :))   : Мой ред е. Мария, на теб ти трябва пространство, за да бъдеш креативна. Трябва ти много място. Представям си те по-скоро в къща, а не в апартамент. Да имаш голям двор, да каниш гости, да имаш голяма маса, за да събираш хора. Ти не си човек, който би се затворил някъде. И трябва да е на комуникативно място. Трябва да е къща, в която да има размах. Към Камен: За Вас, по-скоро бохемско жилище, на последен етаж на някоя красива софийска сграда, тип мансарда, но отворено пространство.           По-скоро пентхаус, но в стар софийски блок. Да имате място, на което да рецитирате и да говорите. Мястото не трябва да е толкова пригодено за хората, които ще идват, а да бъде с вашите предмети, с вашите книги.   Професора си го представям на близко място около работното - това е важно, за да може да реагира. Ако сте живели в апартамент, може да потърсите вариант за къща. Най-вероятно прекарвате поравно време вкъщи и на работа? : Повече в болницата...   : Бих ви преместила в къща, която да е практична, без излишни пространства и площи. Може би с плътни щори, за да се наспивате и през деня, и през нощта. Тихо и спокойно място. За вас почивката е много важна, така че ще търсим място, което да е спокойно.   : Една къща в Синеморец.  ", "date": "2017.11.10", "title": "\"Работа по телефона и с лимонада не се върши\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375016-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D0%B5-%D0%BF%D1%80%D0%B0%D0%B2%D0%B0,-%D0%B2%D0%B8%D0%BD%D0%BE%D0%B2%D0%B5%D0%BD-%D0%B5-%D1%81%D0%BB%D1%83%D0%B3%D0%B8%D0%BD%D1%81%D0%BA%D0%B8%D1%8F%D1%82-%D0%BD%D0%B8-%D0%BA%D0%BE%D0%BC%D0%BF%D0%BB%D0%B5%D0%BA%D1%81", "text": "Какво всъщност ни каза Москва с изявлението на говорителя на МВнР на Руската федерация Мария Захарова по повод оскверняването на паметника на съветската армия в София на 30 октомври т.г.? Над този въпрос трябва да се замисли българският елит и платените му клакьори, а не да надуват мускули и имитират защита на националното достойнство.         Какви са необоримите факти, старателно избягвани от кресливата радикална десница, която дори не крие симпатиите си към профашисткия режим на Борис Трети по време на Втората световна война? Първият факт е поредното оскверняване на паметник на чужда държава, което вече е рецидив и поставя въпроса за отговорността на Столична община, на общинската полиция и МВР.     Някой впрочем води ли сметка кой по ред е този вандалски акт и защо все още не е поставен постоянен полицейски пост пред паметника на съветската армия? Нека си представим тази хипотетична ситуация: Ако някой си позволи три пъти в годината да осквернява паметника на американските летци пред американското посолство, как би реагирал Държавният департамент на САЩ? При това става дума за паметник на пилоти, бомбардирали изключително цивилни обекти в София, в резултат на което загиват 1243-ма мирни жители, 1355 са ранени и са разрушени над 5300 сгради.   Нима след подобен акт американското посолство нямаше да поиска денонощна полицейска охрана на паметника? Нима американската страна нямаше да наложи санкции на България заради варварско отношение към паметник на свои загинали войници?   Задавам тези въпроси и съзнавам, че малцина у нас възприемат като национална обида поругаването на един паметник? Просто всеки коментира подобен срамен акт не от морално-етична позиция, а от позицията на собственото си идеологическо пристрастие. Което е диагноза за болното ни общество, обладано от фобски и филски бесове и загърбващо историческите факти.   А най-безспорният факт е, че по време на Втората световна война Царство България влиза в Тройния пакт, съюзник е на нацистка Германия и обяви т.нар. Символична война на САЩ и Великобритания. В резултат на тези събития СССР ни обявява война на 5 септември 1944 г. и на мирните преговори в Париж (1946 г.) България е третирана като победена държава, плащаща до средата на 60-те години на миналия век тежки репарации на Гърция (45 млн. долара) и Югославия (25 млн. долара). Съветската армия влиза на българска земя не по волята на обитателя на Кремъл, а след постигнатите договорености между Рузвелт, Чърчил и Сталин в Техеран и Ялта. Сиреч, душманите на паметника на съветската армия първо трябва да се сърдят на приятелите си в Лондон и Вашингтон, а след това на Москва.   Но нека се върнем на руската реакция, приемана от държавните ни институции като провокация. Да, изявлението на Мария Захарова наистина е провокация! Но добре подготвена провокация, целяща да провокира адекватна реакция към опазването на паметниците от страна на българската държава.   Ето какво заяви Мария Захарова: “В годините на Втората световна война благодарение на нашите воини беше предотвратено депортирането на евреи от България и така около 50 000 души бяха спасени от неизбежна смърт“. Не е нужно да си лингвист, за да направиш този коментар: Захарова казва, че „благодарение“ на съветските войници са спасени евреите в България, а не, че съветските войници са спасили българските евреи. Говорителката на съветската дипломация чете предварително написан текст и не импровизира, което подсказва, че всяка дума е премислена и се търси определен външнополитически ефект. Какъвто се и получи.   Захарова ни казва, че благодарение на настъплението на съветската армия, благодарение на победата при Сталинград през зимата на 1943 година, която обърна хода на войната, е предотвратена депортацията и унищожаването на евреите в България.   Какво тук е невярно и е фалшива новина? Да, тя можеше да го изрече по-прецизно и така да избегне тълкуванията, но очевидно авторите на текста са искали да предизвикат реакция и публичен дебат.   И успяха да предизвикат реакции – не само на МВнР, но и на държавния ни глава. А дебатът за спасяването на евреите в Царство България и за гибелта на 11 000 евреи в „новоосвободените земи“ никога не е спирал. Защото нашата отговорност за изпращането им в нацистките лагери на смъртта е безспорна и най-унизителното е, че македонистите в Скопие постоянно ни припомнят тази черна страница с Музея на холокоста в Скопие. Същите македонисти, които избиха хиляди българи във Вардарска Македония след Кървавата Коледа на 1945 година. Но това е друга тема, по която управляващите не смеят да реагират пред Скопие, както нахакано се перчат пред руската говорителка.   Понеже стигнах до комплексарското перчене, как да отмина недопустимия телевизионен коментар на проф. Божидар Димитров, който мина мярката, обиждайки Захарова с думите „пикла без цици“. Наистина, от 1 ноември историкът е пенсионер, вече не е държавен служител и руското посолство няма основание да връчи протестна нота на МВнР, но думите му унижават не Мария Захарова, а самите нас.   Като е такъв голям патриот и също вещ историк, защо македонстващият военен министър не ни обясни как така срещу “окупаторската” армия не е даден нито един изстрел от български войници на 5 септември 1944-та? Нека му подскажа отговора: Защото руснаците са били толкова “окупатор” в България, колкото и “бугарскиот окупатор во Македония”…   Сигурно ще е неприятно за някои, но трябва да го чуят: Казаното от Захарова е адресирана към управниците ни провокация заради системната гавра с паметника на съветската армия, заради определянето на Русия като заплаха за националната ни сигурност в правителствен доклад, заради изопачаването на историята и омаловажаването на 20-те милиона жертви, благодарение на които Вермахта бе смазан на Източния фронт, а Европа освободена от нацистката чума.     Иронията в цялата сага е, че руската страна можеше изобщо да не разбере за оскверняването на паметника, ако 25-годишният зам.-външен министър Георг Георгиев (без нито един ден трудов стаж където и да е) не бе написал в своя профил във Фейсбук послание към засегнатите евреи. Понеже прясно произведеният дипломат на ГЕРБ се възмутил не от поругания паметник, а от обидния надпис, който гласи: “100 години ционистка окупация”.  В разгара на скандала Георг и началничката му не пропуснаха да изтъкнат, че издълбоко познават балканската история и никой не може да им чете лекции. И са прави – невежият не бива да се поучава. Как да му кажеш и той да те разбере: Не Мария Захарова ни е виновна, а порокът ни да ругаем стария и слугуваме на всеки нов господар! Хроничните комплекси на болните нации и зависимите им управници не се лекуват с лекции.    ", "date": "2017.11.10", "title": "ЗАХАРОВА Е ПРАВА, ВИНОВЕН Е СЛУГИНСКИЯТ НИ КОМПЛЕКС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/375017-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%81%D1%8A%D0%B4%D0%B8-citibank-%D0%B7%D0%B0-%D0%BE%D0%B1%D0%B8%D0%B4%D0%B8-%D0%BD%D0%B0-%D0%B5%D1%82%D0%BD%D0%B8%D1%87%D0%B5%D1%81%D0%BA%D0%B0-%D0%BE%D1%81%D0%BD%D0%BE%D0%B2%D0%B0", "text": "Българинът Георги Мечкаров, бивш служител на “Ситибанк”, води дело срещу работодателя, продължаващо вече две години и 9 месеца, обвинявайки го в расова дискриминация. Мечкаров твърди, че дискриминацията срещу източноевропейци е често срещано явление във Великобритания и че за първи път работник от източноевропейски произход е допуснат до трудов трибунал, информира БНР.    Българинът заявява, че се е решил на този ход, за да покаже, че източноевропейците трябва да знаят правата си и че са защитени от закона.   Кулминацията на делото ще бъде от 13 до 17 ноември, когато ще се гледа в трудов трибунал в Източен Лондон. Георги Мечкаров е бил вицепрезидент на отдел за трансакции с ценни книжа. Въпреки че е работил изключително съвестно по около 16 часа дневно и като специалист почти винаги е бил оценяван по най-високата скала, той обвинява ръководството в систематична дискриминация на расова основа. Обвиненията датират за периода 2010-2013 година.   В момента Георги Мечкаров е вицепрезидент на отдела за мениджмънт на кредитния риск в „Морган Стенли”. Той твърди, че през цялото време му е било изтъквано по различни поводи, че нещата не са толково прости като в България.    Истинската криза настъпва през януари 2012 година, когато е понижен, а на негово място е назначен рускоговорящ служител, за когото банката заявила, че „има опит, надвишаващ типа кредитиране в бакалии, одобряван в Източна Европа”. Подложен на голям стрес Мечкаров продължава да работи, често оставайки в офиса и през нощта. Той твърди, че е отслабнал от 90 на 60 килограма от престоя му в банката.    Една сутрин след като останал в офиса, негова началничка, минавайки покрай бюрото му казала: „В България не се ли къпете?”. Мечкаров твърди още, че негово нововъведение е било присвоено от ръководството и то е направило всичко възможно да се оттърве от него, съзирайки заплаха за постовете си.   „Ситибанк” отрича обвиненията на българина, но му е предложила сумата от 8 300 паунда случаят да се реши извън съда, която той отказва. Сега Мечкаров съди банката за щети на стойност 2,75 милиона паунда.  ", "date": "2017.11.10", "title": "Българин съди Citibank за обиди на етническа основа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/375018-%D0%BC%D0%B0%D1%80%D0%B5%D1%88%D0%BA%D0%B8-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F,-%D1%87%D0%B5-%D0%B1%D1%81%D0%BF,-%D0%B4%D0%BF%D1%81,-%E2%80%9D%D0%B0%D1%82%D0%B0%D0%BA%D0%B0%E2%80%9D-%D0%B8-%D0%B2%D0%BC%D1%80%D0%BE-%D1%89%D0%B5-%D0%BF%D1%80%D0%B0%D0%B2%D1%8F%D1%82-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE", "text": "Лидерът на ”Воля” Веселин Марешки попита какъв ще е крайният изход от едно такова искане за вот на недоверие. И допусна, че може да се подготвя правителство на БСП, ДПС, ”Атака” и ВМРО. Бизнесменът призова, ако има подобна идея, ”да излязат и да кажат”.  обясни лидерът на “Воля”. По думите му в момента няма критична маса от хора, която иска предсрочни избори.", "date": "2017.11.10", "title": "Марешки заподозря, че БСП, ДПС, ”Атака” и ВМРО ще правят правителство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/375022-%D1%81%D0%B2-%D0%B0%D0%BF%D0%BB%D0%B8-%D0%B5%D1%80%D0%B0%D1%81%D1%82,-%D0%BE%D0%BB%D0%B8%D0%BF%D0%BC-%D0%B8-%D1%80%D0%BE%D0%B4%D0%B8%D0%BE%D0%BD-%D0%BF%D1%80%D0%B5%D0%BF-%D0%B0%D1%80%D1%81%D0%B5%D0%BD%D0%B8%D0%B9-%D0%BA%D0%B0%D0%BF%D0%B0%D0%B4%D0%BE%D0%BA%D0%B8%D0%B9%D1%81%D0%BA%D0%B8", "text": "  Тези светии принадлежат към лика на седемдесетте Христови апостоли. От тях Олимп, или - Олимпан, за когото свети апостол Павел споменава в Посланието си до римляните (Рим. 16:15), отишъл със свети апостол Петър в Рим и там - по заповед на римския император Нерон бил посечен с меч в същия ден, в който бил разпнат свети апостол Петър.     Също и апостол Родион, или Иродион, който бил сродник на светия първовърховен апостол Павел (Рим. 16:11) и проповядвал словото Божие в Патра, където бил и епископ, съпровождал свети апостол Петър в Рим и в деня на неговото разпятие бил обезглавен.   Свети апостол Сосипатър бил родом от Ахаия и също бил сродник на апостол Павел, за което споменава сам апостол Павел в Посланието си до римляните (Рим. 16:11). Заедно със свети апостол Иасон той бил ученик на свети апостол Павел и пътешествал, проповядвайки Евангелието. След това бил епископ на Иконийската църква и починал в мир в дълбока старост.   Подобно на него, починал мирно в Господа и свети апостол Ераст, за когото също споменава свети апостол Павел в Посланието до римляните (Рим. 16:23). Свети апостол Ераст бил дякон и пазител на имуществото на Иерусалимската църква, а след това - епископ в Панеада.   Свети апостол Куарт, или Кварт, също споменат от свети апостол Павел (Рим. 16:23), пострадал много за своето благочестие, обърнал много гърци в Христовата вяра и мирно починал като епископ на град Берит.   Сега всички тези свети апостоли предстоят пред Божия престол във вечно веселие, като приемат от Бога наградата ча многобройните си подвизи и трудове.", "date": "2017.11.10", "title": "Св. апли Ераст, Олипм и Родион. Преп. Арсений Кападокийски"}
{"url": "http://www.classa.bg/%D1%81%D0%B2%D1%8F%D1%82/item/375019-%D1%80%D0%B5%D0%B0%D0%BB%D0%BD%D0%B0%D1%82%D0%B0-%D1%86%D0%B5%D0%BD%D0%B0-%D0%BD%D0%B0-%D0%BD%D0%BE%D0%B2%D0%B8%D1%8F-iphone-x", "text": "Експерти в аналитичната агенция TechInsights оцениха цената на компонентите на iPhone X и разкриха \"реалната цена\" на новото устройство, което компютърният гигант Apple започна да продава на 3 ноември, съобщава Ройтерс. Цената на екрана без рамки на новия \"смартфон\", според анализатори, възлиза на около $ 65, два пъти по-скъпо от екрана на iPhone 8 ($ 29). Шасито от неръждаема стомана на iPhone X струва на Apple около $ 36, в сравнение с $ 21,5 за алуминиевия калъф на iPhone 8. Еволюцията до стоманена кутия беше направена, защото този материал е по-устойчив и може да избегне сгъването на смартфона в джоба (проблем, който е имал моделът iPhone 6). При оценката на компонентите на останалата част от устройството, анализаторите стигнаха до заключението, че крайната цена на iPhone X не трябва да надвишава 357.5 $. Междувременно Apple продава устройството в САЩ за $ 999.", "date": "2017.11.10", "title": "Реалната цена на новия iPhone X"}
{"url": "http://www.classa.bg/%D1%81%D0%B2%D1%8F%D1%82/item/375020-%D1%81%D0%B0%D1%89-%D1%82%D0%B5%D1%81%D1%82%D0%B2%D0%B0%D1%82-%D1%85%D0%B8%D0%BF%D0%B5%D1%80%D0%B7%D0%B2%D1%83%D0%BA%D0%BE%D0%B2%D0%BE-%D0%BE%D1%80%D1%8A%D0%B6%D0%B8%D0%B5,-%D1%81%D0%BF%D0%BE%D1%81%D0%BE%D0%B1%D0%BD%D0%BE-%D0%B4%D0%B0-%D0%B0%D1%82%D0%B0%D0%BA%D1%83%D0%B2%D0%B0-%D0%B2%D1%81%D1%8F%D0%BA%D0%B0-%D1%82%D0%BE%D1%87%D0%BA%D0%B0-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D0%B7%D0%B0-%D0%B5%D0%B4%D0%B8%D0%BD-%D1%87%D0%B0%D1%81", "text": "Американския флот е извършил летателен тест на конвенционална ракета за бързи атаки, съобщава списание Popular Mechanics. Стартирането е част от развитието на свръхзвукови оръжия, способни да транспортират конвенционална бойна глава \" за час навсякъде по света \", както бе потвърдено от Конгреса на САЩ. Тестът е проведен на 30 октомври от военен полигон в Хавай и съответства на все още неидентифицирано оръжие, способно да лети със скорости над Mach 5. Ако бъде подкрепено от Пентагона, това не-ядрено оръжие ще допълва американските ядрени възпиращи сили. \"Горд съм да докладвам теста на първата конвенционална ракета за бърза атака, която в крайна сметка може да бъде проектирана да се изстрелва от подводници клас Охайо\", каза вицеадмирал Тери Бенедикт, директор на програмата за стратегически системи на американския флот Тестваното от Армадата оръжие използва технологията boost-glide, т.е. се оръжието се изстрелва първо от голяма ракета, като балистичните ракети, но при достигане на определена височина не се изкачва към атмосферата, а започва да се плъзга към целта си, достигайки свръхзвукова скорост. Неговата траектория е много трудна за проследяване, така че е много сложна мишена за противоракетните системи. САЩ не са единствената страна, която развива свръхзвукови оръжия. Китай е провел няколко изпитания на своето свръхзвуково оръжие DF-ZF, а неговият руски колега, свръхзвуков планер Ю-71, носи бойна глава, може да се движи с повече от 11,000 километра в час и да маневрира в същото време.", "date": "2017.11.10", "title": "САЩ тестват хиперзвуково оръжие, \"способно да атакува всяка точка на Земята за един час\""}
{"url": "http://www.classa.bg/%D1%81%D0%B2%D1%8F%D1%82/item/375011-%D0%BD%D0%B5-%D1%81%D1%8A%D0%BC-%D0%BD%D0%B8%D1%82%D0%BE-%D0%B6%D0%B5%D0%BD%D0%B0-%D0%BD%D0%B8%D1%82%D0%BE-%D0%BC%D1%8A%D0%B6", "text": "            Германският конституционен съд призна третия пол. Интерсексуалните хора като Луци Файт приветстват това решение. Повече по темата в интервюто на Петер Хиле:   Досега Вие живяхте като \"човек без пол\", а сега Конституционният съд в Германия Ви обяви за \"човек с различен пол\". Не е ли това повод за празнуване?     Луци Файт: Да, защото тази формулировка \"без пол\" винаги ми се е струвала странна. Всяка личност има в крайна сметка някакъв пол, а също така и свое собствено възприятие за нещата. Същинският скандал беше, че то не намираше отражение в досегашното законодателство. От гледна точка на човешките права присъдата е голяма крачка напред и тя трябва да бъде последвана от ясни законодателни решения. Тъжно е, че трябваше да мине толкова време и че изобщо беше нужно да се иска становището на Конституционния съд.   Досега \"правото на самоопределено развитие и зачитане на личността\" на интерсексуалните е било застрашено - така съдът аргументира решението си. Как сеизразяваше това в живота Ви досега?   Луци Файт: Интерсексуалните хора често биват причислени или към мъжкия, или към женския пол, независимо, че тялото им не отговаря на общоизвестните норми. От 2013 насам подобни хора могат да поискат в документите им за самоличност да не фигурира официално внесения за тях пол. Това обаче ги превръщаше в безполови създания, а всеки човек има някакъв пол. И всеки има правото да бъде признат за човек с пол. Ако не съм нито мъж, нито жена, явно съм нещо различно. И това различно нещо сега трябва да получи правна форма.   Как желаете да бъдете нанесени в официалните документи – като интерсексуална личност?   Луци Файт: Това предстои да бъде уточнено. Лично аз смятам, че трябва да се замислим дали въобще все още се нуждаем от отметките за пола. Та нали всеки от нас знае какъв е той всъщност! Има ли нужда и от вписване в документите тогава? Но подобно нещо би трябвало да се обсъди от цялото общество.   Играе ли Германия водеща роля в това отношение или има други страни, които са по-напред?   Луци Файт: Някои страни са доста напреднали – например Непал или Аржентина. Те имат закон, който дава право на всеки човек сам да определи като какъв да бъде регистриран. Там това вече е в сила.   Луци Файт: Би трябвало да има и законов механизъм, който да предпазва интерсексуалните деца от осакатяване на половите органи. Защото това е факт, който е малко известен на обществото: 95% от всички интерсексуални хора са подложени на осакатяване или пък тяхното естествено развитие бива манипулирано, за да може обществото да продължи да вярва, че има само два пола. Това, естествено, е заблуда – човешкият род е значително по-многообразен.   Преди интервюто се чудех как точно да се обърна към Вас. Какво бихте ми препоръчали?   Луци Файт: Името ми е Луци Файт. Най-лесно е да ме попитате. Но лично аз нямам нужда от категоризиране – към мъжкия или женския пол. Ако Вие спадате към привилегированите групи, които се смятат за мъже или жени – мога само да Ви поздравя! Аз обаче не се числя към тях. Аз съм просто човек с права като Вашите.", "date": "2017.11.10", "title": "Не съм нито жена. Нито мъж."}
{"url": "http://www.classa.bg/%D1%81%D0%B2%D1%8F%D1%82/item/375012-%D1%89%D0%B5-%D0%B8%D0%B7%D0%BE%D1%81%D1%82%D0%B0%D0%B2%D0%B8-%D0%BB%D0%B8-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B4%D0%B8%D0%B7%D0%B5%D0%BB%D0%B0", "text": "          Последните официални данни показват, че все по-малко хора си купуват кола с дизелов двигател. През септември тази година продажбите на дизелови коли са намалели с 21 процента, а пазарният им дял вече при новите коли е само около 1/3.   Известно е, че Германия е родината на дизела - тази технология е изобретена тук. Но това не е основата причина за любовта на германците към дизеловите автомобили. Дизеловото гориво в Германия е по-евтино от бензина, а покупката на автомобил с дизелов двигател позволява на собствениците да ползват и данъчни облекчения. Затова близо 76% от закупените между януари и април 2015 година фирмени автомобили са били дизелови.   Година по-късно този дял е намалял до 73%, а сега е спаднал до малко над 68%. И макар две трети от новорегистрираните фирмени автомобили все още да са с дизелови двигатели, се забелязва тенденция към спад на продажбите на такива коли.   Причината за намалялото им търсене се корени в дизел-гейт - скандала с манипулираните данни за изхвърляните в атмосферата вредни газове. А покрай това в Германия отново се разгоря дискусията за вредите, нанасяни на околната среда от дизеловата технология.   Противниците на дизела твърдят, че азотният двуокис, изхвърлян от дизеловите двигатели, е особено вреден не само за околната среда, но и за човека. Затова някои големи германски градове възнамеряват да последват примера на Щутгарт и също да въведат забрана за движение на дизелови автомобили в централните части на града при неблагоприятна екологична обстановка. По данни на Германския автомобилен клуб ADAC, от тези локални и временни забрани могат да бъдат засегнати 13 милиона собственици на автомобили. Тази грозяща заплаха също е сред причините, поради които все повече германци започват да избягват покупката на дизелови автомобили.     Конвенционалният бензинов двигател едва ли може да бъде заместител, тъй като някои страни вече мислят за забрана въобще на двигателите с вътрешно горене. Партията на Зелените в Германия, която вероятно ще стане част от управляващата коалиция, първоначално предлагаше годината 2030-та като краен срок за това. Междувременно обаче и те обявиха, че са склонни на отстъпки. Хибридната технология също не е алтернатива, а по-скоро само временен етап по пътя към задвижващата технология на бъдещето.   Засега вълшебната дума е електричество, но Германия няма да може да изпълни зададената политическа цел: до 2020 година по пътищата на страната да се движат 1 милион електромобила. Въпреки премията до 4.000 евро, която държавата дава за покупка на електрическа кола, потребителите засега са сдържани. А причините са, че тези автомобили все още са скъпи, те успяват да изминат само ограничен брой километри с едно зареждане на батерията, а мрежата от зарядни колонки в Германия е недостатъчно развитата.   Някои експерти пък смятат, че бъдещето принадлежи не на електромобилите, а на горивната клетка - една технология, която обаче е още по-скъпа, а и по-неразработена.", "date": "2017.11.10", "title": "Ще изостави ли Германия дизела?"}
{"url": "http://www.classa.bg/%D1%81%D0%B2%D1%8F%D1%82/item/375009-%D0%BC%D1%80%D0%B0%D1%87%D0%BD%D0%BE%D1%82%D0%BE-%D0%BC%D0%B8%D0%BD%D0%B0%D0%BB%D0%BE-%D0%BD%D0%B0-%D0%B1%D0%B5%D1%80%D0%BB%D0%B8%D0%BD", "text": "            \"East Side Gallery\" Край река Шпрее в Берлин е запазен сегмент от Берлинската стена с дължина 1316 метра. Мястото се нарича \"Еast Side Gallery\" и минава за най-дългата галерия на открито в света. През 1990 парчето стена бе изрисувано от известни чуждестранни творци. То илюстрира лични съдби, желания и мечти. Общо 101 картини показват пътя към свободата и радостта от падането на Стената.         Мемориалът Берлинска стена Никъде другаде бившата \"зона на смъртта\" не може да се усети толкова осезаемо, колкото тук край Бернауер Щрасе: около 80 метра от автентичните гранични съоръжения и охранителната кула днес са превърнати в мемориал, напомнящ за разделението на Германия и за жертвите, загинали край Стената.         По следите на Стената Стената в Берлин отдавна е изчезнала. Изтокът и Западът междувременно са едно неделимо цяло. В центъра на града обаче и днес специални ивици в уличната настилка напомнят за местата, на които някога се издигаше Берлинската стена.         Checkpoint Charlie Този бивш гранично-пропускателен пункт е сред най-известните забележителности на германската столица. През него едно време са преминавали само чужденци и дипломати. Малко след издигането на Стената, през октомври 1961 на това място се стига да първа сериозна конфронтация: едни срещу други се изправят съветски и американски танкове. Ситуацията замалко не довежда до нова война.         \"Дворецът на сълзите\" На това място е имало сърцераздирателни сцени на раздели. Хиляди са преминавали ежедневно през граничния пункт на \"Фридрихщрасе\", наричан \"Дворец на сълзите\". Бившето хале до границата е станало символ за разделите на близки роднини и познати. Посетителите днес могат да разгледат оригинални кабини на граничните войски и да се запознаят с начина, по който е ставала проверката на документите.         Мемориалът Хоеншьонхаузен През 1994 бившият затвор на ЩАЗИ е превърнат в мемориал за жертвите на комунистическия режим. Посетителите могат да разгледат затворнически килии и да се запознаят с методите на разпит в бившата ГДР. Бивши политзатворници разказват за преживените от тях страдания на това ужасяващо място.         Подслушвателната станция \"Тойфелсберг\" След Втората световна война тук са изхвърляли строителните отпадъци от разрушените сгради. Оформило се истинско възвишение – най-високото място в цял Западен Берлин, наричано \"Тойфелсберг\" (от немски: дяволски връх). Тук по времето на Студената война американците създават свое съоръжение с техника, която прихваща, подслушва и заглушава радиосигналите в Източния блок.         Мостът на шпионите Размяна на агенти действително е имало и то не само в трилърите за шпиони. На моста, свързващ Берлин и Потсдам, подобна размяна е била извършвана точно три пъти. Стивън Спилбърг използва историческото място като кулиса за своя филм \"Bridge of Spies\" (Мостът на шпионите).         Музеят на шпионажа Интерактивният музей в непосредствена близост до \"Потсдамер Плац\" отвежда посетителите в света на шпионажа. Особено място е отредено на периода на Студената война. Сред изложените там над 300 експоната има един Трабант с вградена камера с инфрачервени лъчи.         Пътят на стената Навремето Стената се е извивала на общо 160 километра в и около Берлин. Тези черешови дръвчета, дарени от Япония, всяка пролет цъфтят по протежението на един участък от стената в квартал Панко – там, където в съдбоносната нощ на 9 ноември 1989 година се отваря първият граничен пункт за преминаване на Запад.", "date": "2017.11.10", "title": "Мрачното минало на Берлин"}
{"url": "http://www.classa.bg/%D1%81%D0%B2%D1%8F%D1%82/item/375010-%D0%B5%D0%B4%D0%BD%D0%B0-%D0%BE%D1%81%D1%82%D0%B0%D0%B2%D0%BA%D0%B0,-%D0%B4%D0%B2%D0%B5-%D0%BE%D1%81%D1%82%D0%B0%D0%B2%D0%BA%D0%B8-%D0%BA%D0%B0%D0%BA%D0%B2%D0%BE-%D0%BE%D1%81%D1%82%D0%B0%D0%BD%D0%B0-%D0%BE%D1%82-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D0%BD%D0%B0-%D0%BC%D0%B5%D0%B9", "text": "          Вече втори министър губи Тереза Мей само в рамките на една седмица. Прити Пател, която отговаря за помощите за развитие, подаде оставка като член на кабинета. Пател си навлече много критики, защото се оказа, че без знанието на министър-председателката общо дванайсет пъти се е срещала с израелския премиер Бенямин Нетаняху и с други израелски политици. За последно през септември Прити Пател е разговаряла с израелския министър за вътрешна сигурност Гилад Ердан и с генералния директор на Външното министерство Ювал Ротем. Тереза Мей, която не беше уведомена и за тези срещи, първоначално само смъмри своята министърка.   После обаче Прити Пател се оплете в обясненията си кога точно външният министър Борис Джонсън е научил за срещите, на които били обсъждани възможностите на Великобритания да помогне за медицинското обслужване на сирийските бежанци, които пребивават на окупираните от Израел Голански възвишения. Министърката обаче премълчала факта, че британската помощ отчасти ще финансира и израелската армия, която подсигурява снабдяването на бежанците.     Великобритания смята Голанските възвишения за незаконно окупирана територия, поради което и дума не може да става с британски пари да се плаща на израелските войници там. Министърката Прити Пател написа писмо с извинение за гафа до шефката на кабинета Тереза Мей, но това вече не беше достатъчно. Така че се наложи да подаде оставка.     Преди седмица оставка подаде и министърът на отбраната Майкъл Фалън, който беше обвинен в сексуален тормоз. Тереза Мей е загрижена и за още един член на кабинета, и то не кой да е, а заместника ѝ Деймиън Грийн. Срещу него също бяха повдигнаха обвинения заради сексуален тормоз. Под силен натиск попадна и външният министър Борис Джонсън. Роднините на една британска гражданка, арестувана в Иран, го обвиняват, че публичните му изказвания по въпроса могат да имат тежки последствия.   Позицията на Тереза Мей беше отслабена още преди двете оставки. Нейната Консервативна партия е силно разединена и на последните предсрочни парламентарни избори изгуби абсолютното си мнозинство. Британската журналистка Изабел Хардман от сп. „Спектейтър\" смята, че Тереза Мей носи вина за сегашната трудна ситуация.   „Двата последни скандала – около Пател и Джонсън – нямаше да се случат, ако Мей беше силна премиерка, която внушава респект. Тогава нейните министри нямаше да смятат, че каквато и непредпазливост да си позволят, ще успеят да се измъкнат от отговорност\", пише Хардман.       На всичкото отгоре и преговорите за Брекзита вървят много трудно. Според британската булевардна преса, Тереза Мей е готова да отстъпи пред Брюксел и да изплати задълженията на страната към ЕС, за да може най-после да започнат преговорите за бъдещите търговски отношения.   Прити Пател, която подаде оставка като министърка за международното развитие, е една от най-активните привърженички на Брекзита. Нейното отпадане ще наруши равновесието между привържениците и противниците на излизането от ЕС в кабинета, а това е опасно за Тереза Мей, която на практика е изгубила контрол над своя кабинет, смята журналистът Том Нютън-Дън.", "date": "2017.11.10", "title": "Една оставка, две оставки... Какво остана от кабинета на Мей?"}
