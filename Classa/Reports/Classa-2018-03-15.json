{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/379678-%D0%B3%D1%83%D0%B3%D1%8A%D0%BB-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0-%D1%80%D0%B5%D0%BA%D0%BB%D0%B0%D0%BC%D0%B0%D1%82%D0%B0-%D0%BD%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B8", "text": "Компанията Alphabet Inc., която е собственик на Google Inc., обяви в сряда, че от месец юни ще наложи забрана на рекламирането на криптовалути и на свързано с тях съдържание в рамките на световната водеща интернет търсачка. Съгласно новата си политика, компанията ще забрани рекламите на нерегулирани, или на спекулативни финансови продукти, като т.нар. „двойни (или бинарни) опции\", на всички видове криптовалути, както и на свързано с тях съдържание (забрана на рекламирането на т.нар. „първоначално предлагане на криптовалути\" (ICO – initial coin offering), на електронните борси за търговия на дигитални валути, както и на съвети за търговия с криптовалути). В отделна публикация в блога на Google беше съобщено, че през 2017-а година компанията е премахнала общо 3,2 млрд. броя реклами, които са били в нарушение на рекламните ѝ правила. Това е почти два пъти повече, отколкото рекламите, които бяха премахнати през 2016-а година. Решението на Google е факт, след като през януари Facebook Inc. също заяви, че ще забрани рекламирането на финансови продукти и услуги, свързани с криптовалутите и с Първоначално предлагане на криптовалути. Тази нова политика ще бъде валидна за всички водещи интернет платформи на компанията като Facebook, Audience Network и Instagram, съобщиха тогава от компанията. Новината, че и Google ще наложи забрана на рекламите, свързани с търговията на криптовалути, допринася за днешното понижение на цената на биткойн под психолическата барира от 9000 долара. Според данни на CoinDesk, спот цената на биткойн намалява с около 2% към 8908 щатски долара. Търгуваните на чикагската борса CME биткойн фючърсите с падеж през март се понижават с 1,54% към 8945 долара, докато аналогичните фючърси, търгувани на Cboе, чиито падеж е днес, се понижават с 1,71% към 8940 долара, а априлските фючърси – с 1,64% към 8980 долара. Негативно влияние върху днешната търговия на дигиталните валути оказват и вчерашни коментари на изпълнителният директор на МВФ Кристин Лагард, както и предупреждението на Комисията за ценни книжа и фондови борси на САЩ (SEC) от преди седмица, че има потенциално незаконни онлайн платформи за търговия с цифрови активи.", "date": "2018.03.15", "title": "Гугъл забранява рекламата на криптовалути"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379672-%D1%82%D0%B8-%D0%BC%D0%B5-%D0%BF%D1%81%D1%83%D0%B2%D0%B0%D0%B9,-%D0%B0%D0%B7-%D1%89%D0%B5-%D1%82%D0%B8-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D1%8F", "text": "Изключително специален празник ще бъде отбелязан за пръв път в България в края на тази седмица и това дори не е първото море за годината в Гърция. 18 март е определен за Международен ден на благодарност към водачите в градския транспорт.   Идеята е шофьорите на автобуси, тролеи и трамваи, често анонимни - ако не броим ватмана Евгени Минчев и Сергей Станишев в един предизборен клип на БСП - да получат малко признателност за тежкия си труд. За целта от 18 до 28 март от \"Столичния електротранспорт\" призовават пътниците да изразят своята благодарност чрез имейл, коментар във Facebook или картичка. Кой е натоварен с тежката задача да предаде благопожеланията не се споменава.   С оглед на това, че много други професии имат свой професионален празник, идеята всъщност не е толкова лоша. И защо да ограничаваме празника само до столичния градски транспорт? Нима водачите от други градове в страната да не заслужават благодарност за своите грижи за пътниците?     Като например моят от шофьора на автобус от Пловдив, който затваря вратите пред лицето на тичаща възрастна жена. Потегля и се включва в движението като гледа не идващите зад него автомобили, а в страничното огледало - образа на махащата с ръце госпожа.   Следват няколко хапливи коментара по адрес на пенсионерката, подкрепени и от кондукторката - покрита с бижута, тежък вечерен грим и дълги, шарени нокти, въобще, идеалният \"аутфит\" за обиколка в градския.   Историята с шофьора и възрастната жена не свършва тук. Продължава на една спирка разстояние, когато тя ни \"догонва\", след като е хванала автобус, движещ се по друга линия. Слиза възможно най-бързо, когато двата автобуса се засичат.     Метър, два, три - автобусът се движи, вратата е захапала торбата, а жената упорито не пуска дръжката и подтичва след него, блъскайки с другата си ръка вратата. Пътниците се намесват, водачът спира и отваря. Госпожата се качва и сяда кротко отзад. Шофьорът вече си псува гласно, пътниците си водят конспект, някои попадения не са ги чували.     Не можем да генерализираме, разбира се. В градския транспорт се срещат всякакви типажи.    Ако до вчера си превозвал истински чували с картофи, това не означава, че в автобуса трябва да се отнасяш с пътниците като със стока. \"Бързи и яростни\" у нас е не само пуканков екшън за автомобилни състезания, той е и наръчник за поведение на шофьорите.   И пътниците не са цвете за мирисане. Някои дори и буквално.   Така се стига до \"Война на световете\", в която Том Круз (шофьорът) е от \"Люлин\", а извънземните (пътниците) са някаква друга, по-ниска категория хора. Въпросът е дали при това положение има кой да каже/напише и нещо добро. В кампанията на \"Столичният електротранспорт\" това ще проличи.   И колкото и да ни се иска да вярваме, че благодарността е повече от омразата, може би накрая ще се окаже, че чувалите с картофи не са склонни да запомнят редките срещи с любезен шофьор, когато много по-често са ги посрещали на нож.", "date": "2018.03.15", "title": "Ти ме псувай, аз ще ти благодаря..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379674-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B0-%D0%BF%D1%8A%D1%80%D0%B2%D0%BE-%D0%BC%D1%8F%D1%81%D1%82%D0%BE-%D0%BF%D0%BE-%D1%81%D0%BC%D1%8A%D1%80%D1%82%D0%BD%D0%BE%D1%81%D1%82-%D0%B2-%D0%B5%D1%81", "text": "  Това показва последният сравнителен анализ на Евростат между страните членки. У нас са регистрирани най-много смъртни случаи на 100 хил. души население през 2015 година, която е взета като база за съпоставката, съобщава бтв.В България умират 1660 на 100 хил. души, при среден показател за ЕС от 1036 на 100 хил.    През 2015 г. в ЕС са починали малко над 5,2 млн. души, като 2 млн. от тези смъртни случаи (38%) са настъпили при хора на възраст между 70 и 85 години, докато почти една четвърт (24%) от всички смъртни случаи, засягат хора на възраст под 70 години. Най-ниска смъртност в държавите членки на ЕС е регистрирана във Франция – 859 смъртни случаи на 100 хил. жители, Испания (873), Италия (901), Швеция (927) и Люксембург – 930 на 100 хил. души.   В противоположния край на скалата, освен България, по най-висока смъртност се нареждат Румъния – 1530 случая на 100 хил., Унгария (1500), Литва (1490), Хърватия (1430) и Словакия (1390 смъртни случая на 100 хил. души население). Според данните на нашия Национален статистически институт (НСИ) по различни причини през 2015 г. у нас са починали 110 117 души, като най-висок дял смъртни случаи е регистриран от болести на сърцето – над 70 хил Втора причина за смърт у нас са били раковите заболявания (17 хил.), а трето място е за болестите на дихателната система (близо 4500).   Най-висока е била смъртността в областите Видин (23 на сто) и Монтана (22 на сто)  а най-ниска в София-град и Кърджали – по 12%, както и във Варна – 13 на сто.   Заедно с това през последните няколко години у нас намалява и броят на ражданията – през 2014 г. те са малко над 68 хил., през 2015 г. – 66 хил. и през 2016 г. – 65 хил.  ", "date": "2018.03.15", "title": "България е на първо място по смъртност в ЕС"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379675-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D0%B4%D0%B5%D0%BD-%D0%BD%D0%B0-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D1%8F", "text": "По повод деня, в който отбелязваме Световния ден на потребителите – 15 март, Националният статистически институт разпространи информация за общия потребителски разход на българина. Според данните, които са за 2016 година, българинът харчи най-много от доходите си за храна, на второ място за жилище и битови сметки, на трето място за транспорт. 37,3% от парите на българина отиват за храна, за жилища и битови разходи отиват 17,3%, транспортът взема 8,3%, здравеопазването 6,7% от доходите. За свободно време, култура и почивка българинът отделя 5,8% от средствата си, за алкохол и цигари – 5,2%, за други стоки и услуги – 5,1%, за жилищно обзавеждане и поддържане на дома – 4,5%, а за дрехи и обувки – 4,4%. Средно на лице от домакинство българинът изяжда 88 кг хляб годишно, 45,6 кг месо, 27,5 кг кисело мляко, 70 кг зеленчуци и 49 кг плодове. За година българинът изяжда средно 140 яйца.", "date": "2018.03.15", "title": "Световен ден на потребителя"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/379676-%D0%B8%D0%BD%D1%84%D0%BB%D0%B0%D1%86%D0%B8%D1%8F%D1%82%D0%B0-%D0%B7%D0%B0-%D1%84%D0%B5%D0%B2%D1%80%D1%83%D0%B0%D1%80%D0%B8-%D0%B5-0-3", "text": "Индексът на потребителските цени за февруари 2018 г. спрямо януари 2018 г. е 100.3%, т.е. месечната инфлация е 0.3%. От началото на годината (февруари 2018 г. спрямо декември 2017 г.) тя е 0.6%, а годишната инфлация за февруари 2018 г. спрямо февруари 2017 г. е 2.0%, съобщиха от НСИ. През февруари са поскъпнали храните, алкохолните и безалкохолни напитки и тютюневите изделия. Средногодишната инфлация за периода март 2017 – февруари 2018 г. спрямо периода март 2016 – февруари 2017 г. е 2.1%. През февруари 2018 г. спрямо предходния месец цените на стоките и услугите в потребителските групи са се променили, както следва: хранителни продукти и безалкохолни напитки – увеличение с 0.3%; алкохолни напитки и тютюневи изделия – увеличение с 1.1%; облекло и обувки – намаление с 2.6%; жилища, вода, електроенергия, газ и други горива – увеличение с 0.3%; Хармонизираният индекс на потребителските цени за февруари 2018 г. спрямо януари 2018 г. е 100.2%, т.е. месечната инфлация е 0.2%. Инфлацията от началото на годината (февруари 2018 г. спрямо декември 2017 г.) е 0.4%, а годишната инфлация за февруари 2018 г. спрямо февруари 2017 г. е 1.5%. Средногодишната инфлация за периода март 2017 – февруари 2018 г. спрямо периода март 2016 – февруари 2017 г. е 1.3%.", "date": "2018.03.15", "title": "Инфлацията за февруари е 0.3 %"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/379677-%D0%B3%D0%B0%D0%B7%D0%BF%D1%80%D0%BE%D0%BC-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D1%81-%D0%BD%D0%B0%D1%84%D1%82%D0%BE%D0%B3%D0%B0%D0%B7", "text": "„Газпром\" обяви, че през следващите дни ще започне преговори за прекратяване на действащите договори за доставка и транзит на газ с „Нафтогаз\". Руският концерн посочи, че вече е получил потвърждение от украинската компания за готовността ѝ за започване на такива разговори. „Газпром\" по-рано уведоми официално „Нафтогаз\", че е поставено начало на процедура по прекратяване на договореностите между тях пред Стокхолмския арбитражен съд. По думите на ръководителя на руската компания Алексей Милер обаче този процес би могъл да отнеме между една и половина и две години. края на февруари Стокхолмският арбитражен съд нареди на „Газпром\" да изплати 2,56 млрд. долара на „Нафтогаз\" във връзка със спор по техен транзитен договор. Руският концерн обаче не се съгласи с решението и започна процедура за разтрогване на договорите с украинската компания за доставка и транзит на синьо гориво. През 2009 г. Русия и Украйна подписаха два газови договора – един за доставки за нуждите на Украйна и втори – за транзит на синьо гориво през украинска територия до Европа. И двете споразумения са със срок на действие до 31 декември 2019 година, припомня Investor.bg. През лятото на 2014 г. „Газпром\" и „Нафтогаз\" внесоха насрещни искове по сделката за доставки за Украйна. От 2012 г. украинската копания спря да получава изцяло договорения обем гориво, а от ноември 2015 г. Киев изобщо не купува руски газ, заменяйки го с реверсивни доставки от Европа. Украйна поиска изменение на условията за цените и изискваната предплата, както и отмяна на клаузата „вземай или плащай\". „Газпром\" пък настояваше за плащане на задълженията за вече доставен газ и компенсации.", "date": "2018.03.15", "title": "Газпром преговаря с Нафтогаз"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379669-%D0%BD%D0%B5-%D0%BC%D0%BE%D0%B6%D0%B5%D1%88-%D0%B4%D0%B0-%D0%B7%D0%B0%D1%81%D0%BF%D0%B8%D1%88,-%D1%83%D0%BC%D1%8A%D1%82-%D1%82%D0%B8-%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "            \"Не можахме да обикнем Бурса. През цялото време мислехме само за България, макар че бяхме брутално изгонени. Затова като чухме за 10-ти ноември, веднага стегнахме багажа и тръгнахме към демокрацията\", разказва 70-годишният Нури Фейзуллах, пенсиониран учител от Момчилград. Семейството му е прекарало едва няколко месеца в Турция. То е едно от първите завърнали се обратно в родината. Навремето на границата имало и посрещачи от ДС, разказва Фейзуллах. Но те съдействали за превоза само на своите хора - на доносниците.   През 1978 Нури Фейзуллах дръзнал да търси сметка от Тодор Живков за смененото име на родното му село Кабиле, записано вече като Светлен. Три дни по-късно бил арестуван от ДС в Кърджали.      \"Още тогава предчувствах, че върху нашето малцинство ще бъде оказан натиск, несправедливостите ставаха все по-сериозни\", разказва той. Когато успял да си купи парцел в южния български град, Фейзуллах нарекъл шеговито района \"Сабра и Шатила\". Четири дни по-късно отново го привикали в ДС. На разпита негов състудент го предупредил да не си отваря устата, защото никой нямало да го спаси. \"Тогава изтръпнах. Беше 1980 и пак се замислих какво ли ни готвят, щом ми искат обяснения за казани думи. В началото на декември 1984 ме уволниха от работа поради непригодност, а в края на месеца започна кошмарът на т.нар. възродителен процес\", спомня си пенсионираният учител.   Перипетиите на Нури Фейзуллах нямат край. Той и съпругата му, детска учителка, са били осъдени на принудителен тежък физически труд. Пет пъти е призоваван на съдебно дело заради това, че е купил \"Лада\", конфискувана после за нуждите на МВР в Стара Загора. В края на май 1989 получава заповед незабавно да напусне страната със семейството си.   Нури Фейзуллах показва присъдата си   Семейство Фейзуллах получава паспортите си с \"предимство\", \"помагат\" им да прередят дългия бежански керван пред границата и бързо се озовават в Турция. Заедно с много други изгонени, които сега напират да се върнат завинаги в България.   Навремето новината за сваления от власт Тодор Живков вдъхнала огромна надежда и на Мехмедали Рамадан - бунтаря, прокуден насила в Германия и установил се в Швеция. \"Предлагаха ми дом и работа, но вестта за дошлата демокрация ме върна - родина е това. После дойдоха разочарованията. Правителствата се сменят, а още тъпчем на едно място\", казва той, но не съжалява, че се е върнал в България.     Днес завръщащите се от Турция изселници стават все повече. Те ремонтират изоставените някога къщи, купуват имоти, запчоват бизнес. Ако през 2002 ставаше дума за единични случаи, то през последните години са хиляди.   Напливът за български документи може да се види всяко лято пред гишетата на паспортните служби. Опашките се вият с денонощия, правят се списъци на чакащите, повечето от които са изселници. \"Българската лична карта е свобода по европейски, за такава в Турция дори не мечтаем\", казва Несрин Йозтюрк от Бурса. Според данни на Националния статистически институт, през 2013 година най-голямата част от общо 26 615 имигрирали в България са хора с турски паспорти - 26,5% от новите заселници са граждани на Турция. Броят им нараства трикратно през 2014. И днес процесът продължава все така динамично. Масово се завръщат обаче най-вече изселниците от област Кърджали, подобно явление не се наблюдава в другите етнически \"смесени\" райони в страната.   Нури Фейзуллах разказва за племенницата си Айла, университетски преподавател в Бурса, която по време на \"голямата екскурзия\" била бебе, но след няколко гостувания в България поискала гражданство и обявила, че иска да заживее в страната. Той допълва, че хората се връщат не само от любов към земята си, те бягат и от стреса в големите турски градове и потъват в уюта на родния край.     \"Не можеш да заспиш, умът ти е в България. Заспиш ли - сънуваш селото, баирите, насън ти мирише на Родопите, криле да имаш само и да полетиш обратно! Камъкът си тежи на мястото, парите не топлят\", спомня си Шефкет от село Боровица. В Турция е бил шофьор на камион на голяма фабрика, живял е сам в Истанбул и карал автобуси до бивша Югославия и Русия, печелел добре. \"Но тук е друго, селският човек си иска въздуха и зелените хълмове\", казва той и сочи планината отсреща, в която се завърнал преди пет години.   В ардинското село Брезен още разказват историята на 91-годишния Исмаил Хаджимурат, който през 2001 се завърнал, за да дочака края на живота си на родна земя. Съпругата му починала тъкмо преди да поемат с бежанския поток към Турция през лятото на 1989 година и той заминал с децата си. Там обаче самотата го смачкала - нямало с кого да поговори, не можел да се разхожда, а мисълта за село не му давала мира. И се върнал, за да дочака кончината си.   Кметът на община Черноочене Айдън Осман твърди, че през всичките години е имало такъв процес. \"Масовото завръщане обаче започна, след като множество нашенци в Турция се пенсионираха, а там това става още на 45-годишна възраст. Те живеят в българските си жилища почти целогодишно, 9-10 месеца са тук, стегнаха имотите си, обработват ниви и градини. А това е инвестиция в общината\", посочва кметът.   Сред завърналите се има и много млади хора, които по време на \"голямата екскурзия\" са били деца. Община Черноочене е вероятно най-слабо засегнатата от изселването - към 1989 населението е наброявало около 15 000 души. Но пък в този район е регистрирано и най-интензивното завръщане, сега по постоянен адрес жителите са 16 500. Преди шест години едно младо семейство окончателно се е установило в Черноочене и е основало фирма за дограма, която вече изпълнява поръчки и от други съседни региони. Друго пък се заело с животновъдство, има ферма с 30 крави.   Голяма част от завърналите се хора се захващат със земеделие - обработват наследствените си ниви, наемат и общински земи. \"Друг е въздухът тук, други са хората и отношенията. В Турция бяхме самотници, празниците ни се отбелязваха само в семейството, а тук цялото село се събира заедно. Тепърва хората ще проумеят плюсовете и уюта на малкото населено място, но носталгията остава на първо място\", казва Меджнун, който също се е завърнал преди няколко години.   В последно време все повече стават изселниците, искащи промяна на статута на земеделските земи с цел строителство на нови къщи и кооперации. През последните години в кметството всяка седмица пристигат писма от правосъдното министерство. Те касаят изселници или потомците им от междудържавните спогодби, последната от които е от 1978 година. Те искат документи за временно пребиваване в родните си селища или в градовете и селата на покойните си родители и по закон имат право на такова в срок от 3 години. В кметството в Черноочене има средно около 30-40 подобни случая годишно.   Някои от новите къщи в Черноочене     В началото на февруари 2018 ДПС внесе законопроект с идеята да се създаде ускорен ред за възстановяване на българското гражданство, касаещ особено много изселниците от 1950-те и 1970-те години, установили се в Турция по силата на двустранните спогодби. Този пореден опит приключи с парламентарно фиаско за авторите му, макар те да смятаха, че законопроектът ще хармонизира българското законодателство с европейските стандарти и няма да има дискриминация по национален или етнически произход.   Дни по-късно действащата в Турция програма за електронно правителство отвори нова опция, с която имигрантите могат да разследват родословното си дърво. Потомци на заселниците от Европа се надигнаха да кандидатстват за двойно гражданство. Най-активни са потомците на изселниците от България, които някои български кръгове определят като нежелани пришълци.", "date": "2018.03.15", "title": "\"Не можеш да заспиш, умът ти е в България\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/379670-%D0%B4%D0%B5%D0%BB%D0%BE%D0%B2%D0%B0-%D1%85%D1%80%D0%BE%D0%BD%D0%B8%D0%BA%D0%B0-%D0%B1%D0%B8%D0%B7%D0%BD%D0%B5%D1%81%D1%8A%D1%82-%D0%BD%D0%B0-%D0%BC%D1%83%D1%82%D1%80%D0%B8-%D1%81-%D0%BB%D1%83%D1%81%D1%82%D1%80%D0%BE-%D0%B8-%D0%B1%D0%B5%D0%B7-%D0%BB%D1%83%D1%81%D1%82%D1%80%D0%BE-%D0%BC%D0%B0%D0%B4%D0%B6%D0%BE-%D0%BE%D1%82-%D1%81%D0%B8%D0%BA,-%D0%B0%D1%85%D0%BC%D0%B5%D0%B4-%D0%B4%D0%BE%D0%B3%D0%B0%D0%BD,-%D0%B2%D0%B8%D1%81-%D0%B8-%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%B7%D0%BB%D0%B0%D1%82%D0%B5%D0%B2-%D1%81%D0%B5-%D1%83%D1%80%D0%B5%D0%B4%D0%B8%D1%85%D0%B0-%D1%81-%D0%BF%D0%BB%D0%B0%D0%B6%D0%BE%D0%B2%D0%B5", "text": "  Фирмите, които ги взеха, са в директна или косвена връзка с тях.   Срокът на концесиите е 15 години, а цените – близки до минималните, определени от властта.     “Тера турс Сервиз” на Валентин Златев дори ще плаща за по-малко и от минимално определената цена в конкурсите.   Става дума за плажовете “Слънчев бряг-север”, “Несебър-юг”, “Свети Влас – болницата” и “Росенец север”.   В Свети Влас е Валентин Златев.  “Сънинвест”, която беше в Слънчев бряг, всяка година беше глобявана между 80 000 и 360 000 лева за нарушения (те си плащаха глобите като поп).    По-миналото лято концесията им беше отнета, а сега там сега ще се подвизава фирма, в която дялове има Младен Михалев-Маджо.   Ахмед Доган се уреди с “Росенец-север”. Там е построен Сарай и достъпа от брега е невъзможен освен през имението. Освен това заради охраната от НСО всякакъв достъп на простосмъртни е забранен, както пуснах пост на 22 август 2016 г. Освен това с парите на данъкоплатците и европейски транш държавата прокара специален водопровод към спортно-водната база – Сарая на стойност 4 млн. лв.  (давам снимка на поста ми от 8 юни 2016 г. по този повод)   В Несебър се настани “Ауто-фактор”, чийто произход зачева от Радостин Бързанов – Радо Слънцето, който е бивш личен бодигард на братята-висаджии Васил и Георги Илиеви.   Не съм изненадан. Вероятно и вие не сте.  Ясно е кой управлява иззад кулисите, понеже всички знаем биографията на премиера, дълги години прегърната с тази на мутрите.  ", "date": "2018.03.15", "title": "Делова хроника: Бизнесът на мутри с лустро и без лустро: Маджо от СИК, Ахмед Доган, ВИС и Валентин Златев се уредиха с плажове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/379671-%D0%B4%D0%B5%D1%81%D0%B5%D1%82-%D0%B4%D0%BD%D0%B8-%D1%81%D0%BB%D0%B5%D0%B4-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%BD%D0%B0-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BA%D0%B8%D1%80%D0%B8%D0%BB", "text": "Френският историк Фернан Бродел твърди:  . По-ясно казано, те трябва да се разполагат в широк и дълъг исторически контекст. Същината на повечето събития се осъзнава, когато при тяхното анализиране те се ситуират в широка времева и пространствена перспектива. Очевидно е, че посещението на патриарх Кирил в България завърши драматично.    И за двете страни. Български и руски медии много обилно коментираха вербалните „разминавания“ между българския президент Румен Радев и Негово Светейшество по случай честването на 140-годишнината от Руско-турската война и Освобождаването на България от османско иго. Всичко се завъртя като куп мръсно бельо в обществена пералня. Всичко се смеси и се получи една „каша“, която е трудно разбираема за една не малка част от българското общество.    . Иначе във всички други ситуации плюят българския президент перманентно в медиите.      . Че даже импровизирал в своето критично изказване към Румен Радев, окачествено като „кавалерийска атака“ и „удар в гърба“. А руският посланик в София стоял почти смутен и нямал „представа какво се случва“.     В този случай формулата „Царь хороший – бояре плохие“ не върши никаква работа. Почти никой в нашата страна не постави акцент върху огромното историческо признание, което получи България от патриарх Кирил. И то още в първия момент, когато той стъпи на българска земя.    . Патриарх Кирил каза:  .  .    Патриах Кирил призна, че ролите на България и на Византия са в известен смисъл равноправни в изграждането на руската цивилизация и култура. Има ли съмнение относно епохалната стойност на това признание? Това трябваше да бъде основният акцент по време на посещението на Патриарх Кирил.     Напротив. Завъртя се една медийна вакханалия, в която се смесиха разнопосочни коментари на български и руски медии.    Ще се опитам да коментирам от българска страна посланията, които ни отправи руската страна. За тази цел е необходимо много ясно да си отговорим на въпросите: Кои руски и български персони влязоха в спор? На какво ниво? Особено на държавно! И кои български и кои руски медии се включиха в медийните „престрелки“?   Участието от двете страни бе абсолютно „несиметрично“ от държавна официална гледна точка. „Симетрични“ бяха само неофициалните гледни точки. В редица български медии патриарх Кирил бе обсипан с неприлични и обидни епитети. Почти непристойни. Покрай него не бяха спестени редовните русофобски излияния за Русия, Путин и „руската агресивност“. Тонът, с който Патриарх Кирил говореше на Румен Радев бе оценен като „неприемлив към държавен глава“.  .    Редица руски медии също не спестиха обиди към българския президент и управляващия елит в София. Някои руски коментатори като Андрей Фефелов и Константин Душенов по обществено-политическия телевизионен канал „День TV“си позволиха да се държат по недопустимо неприличен начин.  .    А в „День TV“ публицисти са такива известни фигури като Александър Проханов, главен редактор на вестник „Завтра“ (изразител на интересите на руския ВПК), историкът Андрей Фурсов, блестящият анализатор Дмитрий Перетолчин, големият икономист Валентин Катасонов, геополитикът генерал Леонид Ивашов, икономистите Михаил Хазин и Михаил Делягин както и много други известни експерти. За съжаление в своята риторика Константин Душенов бе на нивото на нашия Валери Симеонов.    В най-гледаното политическо токшоу в Русия, водено от популярния журналист Владимир Соловьов, политолози и външнополитически експерти като известните Сергей Михеев и Симеон Багдасаров също не бяха ласкави към българите, към управляващите в София и България. Коментирайки посещението на патриарх Кирил в нашата страна, те допуснаха груби политически грешки. Въпреки, че са едни от най-популярните и минават за едни от най-опитните.     Използваха и други обидни епитети. В същото време към руснаците и Русия по българските телевизии се лееха подобни обидни тиради. В това отношение БНТ релефно се открои.        Искам да подчертая, че до тук имаме анализ само на базата на това, което казаха в медийното пространство български и руски журналисти, анализатори, експерти и публични личности. Но никой от тях не може да ангажира със своето изказване, коментар или анализ българската или руската държава.    . В Русия например след визитата в София срещу руския патриарх се изказаха включително журналисти и анализатори от времето на Борис Елцин или просто такива, които влизат в конгломерата на антипутинската медийна общност.     Точно те бяха най-често цитирани в България от българските медии, които са с негативна нагласа към Русия и методично работят за провала на посещението на руския патриарх в България. За насъскване на българи срещу руснаци.   Далеч по-сериозно е да се проследят изказванията, направени от руска и българска страна, които ангажират сътветно двете държави. Поставени на тази плоскост нещата се избистрят, стават далеч по-ясни. Включително и за по-неангажираните с темата хора. От българска страна имаме три официални позиции.     Първите двама мъже са на върха на властовата пирамида на българската държава. Техните позиции станаха широко известни в руските и българските медии. На 12 март БПЦ отново прояви мъдрост и вярност към българската държава и народ като заяви:     .    На 6 март предаването „Вечер с Владимиром Соловьовым“ по телевизия „Россия-1“  излезе със заглавие „Защо България забрави руската кръв?“.          Последва запитване към българското външно министерство от българската медия Mediapool по повод предаването на Владимир Соловьов. Тук е справедливо да се цитира професионалния отговор на нашето външнополитическо ведомство:       Много точно и ясно казано. Така се прави. Българските управляващи не отговарят за това, което говори Александър Йорданов и неговите себеподобни.   От руска страна близо една седмица разполагахме само с официалното изказване на патриарх Кирил в България.  .    Ако някой счита, че това не е така, просто не е в час. Самият факт, че патриарх Кирил се срещна за няма и два дни с българските президент, премиер и председател на парламента е доста показателен и красноречив факт. И ако това не е президентско ниво… здраве му кажи!   На 12 март 2018 г. се появи първият официален коментар от руска страна. Макар и на доста ниско държавно ниво. Но държавно! В „Парламентская газета“, която е издание на Федералното събрание на Руската федерация, излезе статия „Българската реч на патриарха“. Да! Онова същото Федерално събрание, пред което на 1 март руският президент Владимир Путин направи своето ежегодно обръщение. Статията е подписана от Александр Щипков, съветник на председателя на Държавната Дума и член на Обществената палата на Руската федерация. Фразата на Румен Радев, която се прие болезнено от официалната руска страна е:    Да напомним критичните слова на патриарх Кирил:      Александр Щипков съжалява, че все още българското ръководство е в плен на остаряла антируска парадигма. Той оприличава доктрината за победата на „съдружество на нации“ над Османската империя на съпътстващия мит за победата на „обединена Европа“ над Хитлер.    . Александр Щипков оценява обективния смисъл на казаното от българските официални лица като „псевдоисторическа софистика    Все пак по тази логика излиза, че има Първи украински фронт, Втори украински фронт, Трети украински фронт… а няма руски фронтове. Териториалният принцип на наименованието се бърка с националния състав на воюващите военни части. Според Александр Щипков при българския президент Румен Радев „нещата изглеждат по подобен начин“.     .  .    Финландците са били освободени от военна служба. Никой не се съмнява в личната храброст на отделни финландци, литовци и поляци, които са се сражавали в батальоните на руската армия. Осъзнаването на братския дълг пред православните българи и политическия избор да се влезе във война с Османската империя е крачка на руската държава и руския народ. И на Александър II. „Антиосманската коалиция“ се състои от: Руската империя, Обединеното княжество Влашко и Молдова, българско опълчение, Княжество Сърбия, Княжество Черна гора, въстаници от Босна и Херцеговина.   Александр Щипков обръща внимание, че в поредицата от опити да се защити позицията на българския президент се казва, че „неговите думи са погрешно интерпретирани“.     За да защити своята теза Александр Щипков се позовава на предишни изказвания на Румен Радев, направени при други обстоятелства. Например:    . Според него въпросът е философски. И именно обикновенните българи рискуват „да закъснеят за историческия влак, а не тяхната управляваща класа“.         Това е формулата на политизираната евроатлантическа историография, която налага мисълта, че Русия не е участвала във всички своите големи исторически победи, а това са били отделни народи, влизащи в нейния състав. Първата крачка в тази посока отдавна е направена в самите западни общества.   Александр Щипков формулира по следния начин своята критика към Румен Радев:         По този начин изглеждат разминаванията между Румен Радев и Патриарх Кирил в тълкуването на ролята на Русия през 1877-1878 г. в Руско-турската война. По този начин ги виждат в официална Москва. В края на анализа звучат „дружелюбни нотки“, касаещи бъдещето на българо-руските отношения. Експертът от Думата в Москва счита, че „днес много привични понятия се преосмислят“. Това касае и понятия като „интеграция“. Според него „векторът на интеграцията се е променил“. Пространството за сглобка на кой да е интеграционен проект се превръща в исторически свят на нациите, народа или близки един на друг народи.      И не са адекватни на културно-историческите реалии. В края на своята статия Александр Щипков пише: „На фона на тези процеси на българите и руснаците ще им се наложи неизбежно да актуализират своите дълбочинни връзки, отново да преосмислят тези периоди от историята, в чиито рамки се пресичат техните национални съдби.  Ние се осъзнаваме като равноправни субекти на източно-християнския исторически свят. Нашите народи чувстват тази тенденция. Именно за това говори Светейшия Патриарх Кирил, като се обърна към българския народ“. Статията на Александр Щипков бе препечатана още същия ден в редица руски сайтове, които отразяват предимно официални позиции на управляващите в Москва. Включително и в известния сайт pravoslavie.ru.   Необходимо е да се обърне внимание на два особенно важни детайла. На 9 март заместник председателят на синодалния отдел по взаимоотношенията на църквата с обществото и медиите в Московската патриаршия, Вахтанг Кипшидзе, заяви пред мрежовото издание „Говорит Москва“, че изявлението на патриарха по повод ролята на Русия в освобождаването на България е било обосновано и необходимо. Неговите думи бяха:      Патриарх Кирил напусна България на 4 март. Два дни по-късно на заседание на Свещения синод на Руската православна църква Архимандрит Филип, представител на Московския и на цяла Русия Патриарх към Българска Патриаршия, настоятел на Руското Подворие в София, бе отправен да служи в Бейрут. Неговото място в София ще заеме Архимандрит Васиан Змеев, който служи в момента като представител на Московския и на цяла Русия Патриарх в Белоруската екзархия.      Накрая, няколко дни след обсъждане на резултатите от визитата на Патриарх Кирил в България официална Москва застана зад позицията изказана от главата на РПЦ. С това версиите на редица наши емоционални анализатори и анализаторки увиснаха във времето и пространството. Едва ли някой мислещ човек може да оцени думите на Вахтанг Кипшидзе нееднозначно. Ама, знае ли човек?   Официално от руска страна не бе обърнато никакво внимание на изключително невъзпитаните думи на вицепремиера Валери Симеонов по отношение на патриарх Кирил. Пълно мълчание. Скандалните му реплики бяха отминати с пренебрежение. В руското мрежово издание „Военное обозрение“, което подкрепя политиката на руското Министерство на отбраната, на 12 март излезе статия от Роман Скоморохов със заглавие:     Стилът на материала е военен, по армейски директен. В статията оценките на Валери Симеонов за патриарх Кирил са коментирани кратко и на български:     По отношение на Румен Радев оценките на „Военное обозрение“ са доста по-меки и по военному иносказателни. Роман Скоромохов сравнява изказването на българския президент със сентенцията: „Благодаря на украинците за освобождението на Аушвиц“ и пита: „Дали Първи украински фронт се е състоял само от украинци?“  Речта на Румен Радев е оценена по следния начин:     Направена е забележка, че „видимо на господин Румен Радев никой не му е съобщил за полския легион, воювал на страната на Османската империя“.  Статията във „Военное обозрение“ завършва по следния начин:     ", "date": "2018.03.15", "title": "Десет дни след визитата на патриарх Кирил"}
{"url": "http://www.classa.bg/%D1%81%D0%B2%D1%8F%D1%82/item/379662-50-%D0%BC%D0%B0%D0%BB%D0%BA%D0%B8-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F-%D0%B3%D0%B5%D0%BD%D0%B5%D1%80%D0%B8%D1%80%D0%B0%D1%82-%D0%BF%D0%B0%D0%BD%D0%B8%D0%BA%D0%B0-%D0%BE%D1%82-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%B8%D0%B7%D1%80%D0%B8%D0%B3%D0%B2%D0%B0%D0%BD%D0%B5-%D0%BD%D0%B0-%D1%81%D1%83%D0%BF%D0%B5%D1%80%D0%B2%D1%83%D0%BB%D0%BA%D0%B0%D0%BD%D0%B0-%D0%B9%D0%B5%D0%BB%D0%BE%D1%81%D1%82%D0%BE%D1%83%D0%BD", "text": "Супервулканът Йелоустоун в Уайоминг (САЩ), отново заплашва: повече от 50 малки земетресения в околността през последната седмица предупредиха учените за евентуалното изригване от голяма величина, със смъртоносни последици.   Последният тремор настъпи миналата неделя и беше с магнитуд от 1,5, а най-мощният - 1,8, беше само няколко часа по-рано. Страх се разпространи сред населението, което отрази това чувство и в социалните мрежи.   Толкова много страх предизвикват изчисленията на учените, че ако вулканът изригне, ще убие незабавно 87 000 души, докато две трети от територията на САЩ ще станат необитаеми. Освен това пепелта, която би се излъчила, ще блокира слънчевата светлина и ще предизвика ядрена зима.   Допълнително, поради значителния обем на серен диоксид, който ще се излъчи в атмосферата, ще се образуват аерозоли от сяра, които абсорбират и отразяват слънчева светлина.   Въпреки страха, причинен от многократните тремори, метеологът Том Скилинг каза, че това, което се случва, е всъщност необикновено спокойна седмица, като той отхвърли възможността за суперупция. \"В района на Йелоустоун се срещат незначителни земетресения 50 или повече пъти на седмица, но в обозримо бъдеще не се очаква по-голямо изригване\", каза той. Последното изригване на този вулкан е било преди 700 000 години, а специалистите казват, че това се повтаря на всеки милион години.", "date": "2018.03.15", "title": "50 малки земетресения генерират паника от възможно изригване на супервулкана Йелостоун"}
{"url": "http://www.classa.bg/%D1%81%D0%B2%D1%8F%D1%82/item/379663-%D0%B4%D0%B5%D1%88%D0%B8%D1%84%D1%80%D0%B8%D1%80%D0%B0%D1%85%D0%B0-%D0%BA%D0%B0%D0%BA-%D0%BF%D1%81%D0%B8%D1%85%D0%BE%D0%BF%D0%B0%D1%82%D0%B8%D1%82%D0%B5-%D1%83%D1%81%D0%BF%D1%8F%D0%B2%D0%B0%D1%82-%D0%B4%D0%B0-%D0%BC%D0%B0%D0%BC%D1%8F%D1%82-%D0%B4%D1%80%D1%83%D0%B3%D0%B8%D1%82%D0%B5", "text": "Ново проучване на университета \"Йейл\" (САЩ) показва, че психопатите нямат способността автоматично да оценяват мислите на хората около тях. Това е процес, който е от решаващо значение за създаването на социални връзки.   Въпреки това, според изследването, ако бъдат помолени съзнателно да преценят мислите на другите, те са в състояние да направят това без никакви затруднения.   \"Психопатите могат да бъдат изключително манипулативни, което изисква разбиране какво мислят другите\", каза Ариел Баскин-Сомерс, професор по психология на Йейл и водещ автор на статията. - Но ако разбират мислите на другите, защо причиняват толкова много вреди?   За да намери отговор, Баскин-Сомър получил разрешение да изучава затворниците в затвор с максимална сигурност в щата Кънектикът. В контекста на експеримента, затворниците трябвало да играят видеоигра, в която те били помолени да изпълняват задача като самите себе си, или сякаш са персонажи, облечени като затворници.   При анализа на поведението на психопатичните затворници, авторите стигат до заключението, че хората с психопатично разстройство не разбират автоматично мислите и възгледите на другите, но могат да направят това, когато имат обективна цел. Това ясно са показали затворниците, когато са действали във видеоигрите, сякаш са персонажи.   Това означава, че ако психопатите знаят точно какво искат да постигнат от даден човек, те могат да бъдат изключително очарователни и манипулативни, въпреки общата им неспособност да \"разчитат\" мислите на другите и да създават социални връзки.", "date": "2018.03.15", "title": "Дешифрираха как психопатите успяват да мамят другите"}
{"url": "http://www.classa.bg/%D1%81%D0%B2%D1%8F%D1%82/item/379664-%D1%84%D0%B8%D0%BB%D0%B8%D0%BF%D0%B8%D0%BD%D0%B8%D1%82%D0%B5-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F%D1%82-%D0%BE%D1%82-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D0%BD%D0%B0%D0%BA%D0%B0%D0%B7%D0%B0%D1%82%D0%B5%D0%BB%D0%B5%D0%BD-%D1%81%D1%8A%D0%B4-%D1%81%D0%BB%D0%B5%D0%B4-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B4%D1%83%D1%82%D0%B5%D1%80%D1%82%D0%B5", "text": "Президентът на Филипините Родриго Дутерте обяви вчера, че страната му се оттегля от договора, на който се основава Международният наказателен съд, институцията, която разследва неговата война срещу наркотиците. \"Декларирам и уведомявам, че Филипините оттеглят своето ратифициране на Римския статут с незабавен ефект\", каза Дутерте в изявление.   Съгласно Римския статут обаче, оттеглянето на държава-членка от Международния наказателен съд може да влезе в сила едва една година след като Генералният секретар на Организацията на обединените нации получи писмено уведомление за оттеглянето.   Това действие идва след като ръководителят на Човешките права на ООН Зейд Раад ал Хюсеин заяви, че президентът на Филипините се нуждае от \"психиатрична оценка\", след коментарите му срещу служители на този орган и Международния наказателен съд в Хага, орган, който разследва Дутерте за причиняване на смъртта на около 12,500 души в неговата кампания срещу наркотиците.   От своя страна, Дутерте се противопостави на следователите по човешките права от ООН, които разследват спорната борба срещу наркотиците. \"Ако тези глупаци идват тук, нали тук има крокодили от онези, които ядат хора? Застреляйте тези кучи синове\", каза президентът по време на среща с войници в град Замбоанга в събота.", "date": "2018.03.15", "title": "Филипините се оттеглят от Международния наказателен съд след разследване на президента Дутерте"}
{"url": "http://www.classa.bg/%D1%81%D0%B2%D1%8F%D1%82/item/379665-%D1%80%D1%83%D1%81%D0%BA%D0%BE%D1%82%D0%BE-%D0%BC%D0%B2%D0%BD%D1%80-%D0%BD%D0%B8%D1%82%D0%BE-%D0%B5%D0%B4%D0%BD%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0-%D0%BC%D0%B5%D0%B4%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D1%80%D0%B0%D0%B1%D0%BE%D1%82%D0%B8-%D0%B2-%D1%80%D1%83%D1%81%D0%B8%D1%8F,-%D0%B0%D0%BA%D0%BE-%D0%BB%D0%BE%D0%BD%D0%B4%D0%BE%D0%BD-%D0%B7%D0%B0%D1%82%D0%B2%D0%BE%D1%80%D0%B8-rt", "text": "\"Няма да работят британски медии в Русия, ако Лондон затвори RT\", заяви говорителят на руското външно министерство Мария Захарова.   Руският телекомуникационен регулатор Роскомнадзор ще вземе \"огледални мерки\" срещу британските медии, ако лицензът на RT бъде отнет в Обединеното кралство.   Британският регулатор на медиите Ofcom написа на RT, че ще \"проучи последиците от изявлението на министър-председателя по отношение на лицензите за радиоразпръскване\".   Заплахата идва след като министър-председателят Тереза Мей даде на Москва ултиматум да даде обяснение за отравянето на екс-агента на руското и британско разузнаване Сергей Скрипал.   Руското външно министерство информира британския посланик в Москва за \"недопустимостта\" на изявленията на Мей. \"Никой не може да наложи 24 часов ултиматум на ядрена сила\", каза Захарова.", "date": "2018.03.15", "title": "Руското МВнР: \"Нито една британска медия няма да работи в Русия, ако Лондон затвори RT\""}
{"url": "http://www.classa.bg/%D1%81%D0%B2%D1%8F%D1%82/item/379666-%D0%BA%D0%BE%D0%B9-%D0%B5-%D0%BD%D0%BE%D0%B2%D0%B8%D1%8F%D1%82-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D1%81%D0%B0%D1%89-%D0%BC%D0%B0%D0%B9%D0%BA-%D0%BF%D0%BE%D0%BC%D0%BF%D0%B5%D0%BE", "text": "Президентът на САЩ Доналд Тръмп назначи във вторник Майк Помпео като нов държавен секретар, след освобождаването на Рекс Тилерсън. Според Белия дом, държавният глава е убеден, че Помпео е \"правилният човек, който да работи в един критичен момент\".   \"Аз наистина се разбирах добре с Рекс, но имахме различен начин на мислене, различен манталитет\", казва Тръмп, който от друга страна похвали енергията и огромния интелект на Помпео. \"Винаги сме на една и съща вълна, имаме химия с него\", каза президентът за новия държавен секретар.   През януари миналата година републиканският конгресмен Майк Помпео зае поста директор на ЦРУ с одобрението на Сената. Преди да поеме управлението на този орган, Помпео беше член на разузнавателния комитет на долната камара на американския конгрес.   Той е завършил военната академия на САЩ и право в Харвард. Участва във войната в Персийския залив. След службата, основава фирма производител на части за военни самолети. През 2010 г. е избран в Конгреса, където се присъединява към Комитета на разузнавателните агенции и Подкомисията по въпросите на ЦРУ.   Известен с твърдата си позиция срещу Северна Корея, през октомври миналата година Помпео подкрепи готовността на Тръмп да прибегне до използването на сила, за да попречи на севернокорейския лидер \"да държи САЩ под заплаха\". Скоро след това, през януари тази година, тогавашният директор на ЦРУ вече предупреди, че севернокорейската ядрена атака срещу САЩ може да се случи в \"рамките на броени месеци\".   Помпео настояваше за необходимостта от предприемане на мерки за реагиране по отношение на предполагаемата руска заплаха. \"Трябва да се съпротивляваме, да побеждаваме, да работим така, че поражението да е възможно най-болезнено за тях\", каза той през юли тази година. На няколко пъти той обвинява Русия, че \"усложнява живота\" на Съединените щати и отслаби ролята на Москва в борбата срещу тероризма в Сирия.   Сред другите заплахи за националната сигурност на САЩ, новият държавен секретар подчертава ролята на Китай с неговата развиваща се икономика и нарастваща военна сила, която според него има за цел да се изправи срещу Вашингтон. Според Помпео, Пекин има потенциал да представлява силна конкуренция за Съединените щати в средносрочен и дългосрочен план.   В целия контекст на правителството на САЩ, той е един от най-критичните хора по отношение на историческото ядрено споразумение с Иран. Той заяви, че Ислямска република Иран, като \"мощна национална държава, остава най-големият държавен спонсор на тероризма в света и представлява голямо предизвикателство за САЩ в Близкия изток в дългосрочен план\".   Той се противопоставя на затварянето на затвора в Гуантанамо, на регулирането на парниковите газове и на изискването доставчиците на храни да етикетират продуктите си, произведени с генетично модифицирани организми, със съкращението OMG.   Той е поддръжник на спорната програма на Агенцията за национална сигурност (НСА).за събиране на данни", "date": "2018.03.15", "title": "Кой е новият държавен секретар на САЩ Майк Помпео?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379667-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-15-%D0%BC%D0%B0%D1%80%D1%82", "text": "Препоръчва се, да се съсредоточите върху материалната сфера, за да не изпаднете във фалит. Ако се изправите пред някои спешни и глобални задачи, изпълнете ги веднага. Ще трябва да защитите своята гледна точка в семейството. Ако това не е първият случай, когато доказвате вашата правота, тогава има надежда, ситуацията да се обърне във ваша полза. Може смело да проявите инициатива във всичко, което ви засяга. Вие сте специалисти в работа си, така че не се съмнявайте в победата. Ако организирате голямо събитие, не забравяйте за малките неща и нюанси. Именно от тях зависи настроението на \"виновника\" за тържеството и изхода от празника. Вечерта е възможен спор с колега по телефона. Очакват ви ярки срещи с хора от друг град или страна. Това може да бъдат съвещания, конференции или лична среща. От финансовите проблеми ще остане само прах и при това златен. Необвързаните, ще имат възможност да организират личния си живот. Романтично запознанство се очаква вечерта, в компанията на приятели. Очакват ви важни, но приятни новини за човек, когото наистина обичате. Но не е необходимо да правите прибързани заключения и освен това да ги изразявате пред любимия човек. В материален план, денят е добър, само избягвайте скъпите покупки. Бизнесмените, ще имат шанс да разширят бизнеса си. Препоръчително е, първо да възстановите силите си и енергийния баланс и след това да се втурвате в битки. Такъв героизъм, може да ви излезе през носа. Не трябва да изпускате от поглед домашните дела, в противен случай, те ще ви тежат до края на пролетта. Вечерта може да се отпусне с приятели. Само се постарайте, да е без изобилие в храната и алкохола. Днес се въздържайте от покупки, за да не се разочаровате от нещата, които купите. Най-добре, пестете пари за отпуската си. Особено, ако планирате да пътувате или да купувате ново жилище. В сферата на работата, вярвайте на колегите, с които работите отдавна. А от посещение на фитнес салон, е по-добре да не се отказвате. Не препоръчително да се захващате със сто неща наведнъж, в противен случай всичките ви сили ще отидат на вятъра. Грешки могат да възникнат във финансовите сметки, но в любовта, напротив, всичко ще е точно. Новият ви избраник, на срещата ще дойде точно на време, а също ще признае чувствата си. Само не се опитвайте да „играете“ и хитрувате\", защото сами може да попаднете накрая в капана. Още от сутринта, ще се чувствате уморени и разбити. В морален план, наистина сте претоварени. Но от физическият труд, не трябва да се отказвате. Той ще ви донесе повече ползи, отколкото интелектуалната работа. Денят е благоприятен, за борба с вредните навици.   Днес е добре да прекарате целия ден с близките си хора - да излезете на чист въздух сред природата, да се разходите, да играете и дори да спорите заедно. Ценете това време, защото рядко имате възможност да сте заедно. Помощ от приятел не чакайте, дори ако ви е обещал милиони в заем. Въобще не е желателно да взимате заеми. В крайна сметка, отпускът е пред вас, а работата е минимална. Не трябва да пренебрегвате дори малките задачи. Шефовете нарочно ще ви натоварят с рутинни задължения, за да проверят на какво сте способни. Съдбата ще ви поднесе изпитания в любовта и ще трябва да гоните любимия си из целия град. Разбира се, вие сами сте виновни, че сте го обидили. Сега веднага изправете нещата. Очаква ви не лесен ден, в който не трябва да чакате помощ от никого. Колкото по-малко сте претенциозни към колегите, толкова по-добро ще бъде работното ви настроение. Денят е благоприятен за ремонт, подреждане на жилището и преместване. Всичко ново е добре забравено старо. Тази поговорка, трябва да помните вечерта. Днес е по-добре да избягвате откритите конфликти, за да не се окажете в крайни в кризисни ситуации. Може да ви обвинят или подставят, дори онези, които сладко ви се усмихват в лицето. Весело и непринудено се дръжте в личния живот. Особено ако отдавна имате постоянен партньор. Временно се откажете, от вродената си загадъчност.", "date": "2018.03.15", "title": "Дневен хороскоп 15 март"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379668-15-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "44 г. пр. н. е. - Юлий Цезар е посечен от Марк Юний Брут и група римски сенатори по време на заседание на Сената.     1493 г. - Христофор Колумб се завръща в Испания след първото си плаване до Америка.   1820 г. - Мейн става 23-ят щат на САЩ.   1827 г. - Създаден е университета на Торонто.   1892 г. - Основан е футболният клуб „Ливърпул\".   1906 г. - Регистрирана е фирмата „Ролс-Ройс\".   1908 г. - Завършва Кюстендилският общ конгрес на ВМОРО.   1911 г. - Създаден е ФК „Аустрия\".   1916 г. - Президентът Удроу Уилсън изпраща 12 хиляди войници зад границата между САЩ и Мексико, за да преследват Панчо Виля.   1917 г. - Руският цар Николай II обявява своята и на сина си абдикация от престола в полза на брат си.   1922 г. - Египет получава реална независимост от Великобритания и крал на държавата става Фуад I.   1939 г. - Втората световна война: Нацистки войски окупират останалите части на Бохемия и Моравия; Чехословакия престава да съществува.   1952 г. - В Реюнион е измерен световния рекорд на паднал валеж - 1870 мм за едно денонощие.   1970 г. - В Осака (Япония) е открито световното изложение Експо.   1990 г. - Михаил Горбачов е избран за президент на СССР.   1990 г. - СССР обявява за невалидна декларацията на Литва за независимост.   1991 г. - Германия получава формално пълна независимост след Втората световна война от окупационните сили (САЩ, Франция, Великобритания и СССР).   1998 г. - Папа Йоан Павел II обявява българския епископ Евгений Босилков за мъченик на католическата вяра.   1999 г. - Започва да функционира Националната здравноосигурителна каса.  ", "date": "2018.03.15", "title": "15 март, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/379659-%D0%B7%D0%B0%D0%BA%D0%BE%D0%BD%D1%8A%D1%82-%D0%BD%D0%B0-%D0%B8%D1%81%D0%BB%D0%B0%D0%BD%D0%B4%D0%B8%D1%8F,-%D0%BA%D0%BE%D0%B9%D1%82%D0%BE-%D1%8F%D0%B4%D0%BE%D1%81%D0%B0-%D0%B5%D0%B2%D1%80%D0%B5%D0%B8-%D0%B8-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8", "text": "Исландия е невероятна. Исландия е енигматична. Исландия е извънземна. Исландия е името на новата туристическа лудост, обхванала стотици хиляди търсачи на нестандартни усещания по света, на които им е писнало да зяпат къщите на Гауди в Барселона или да хващат тен по плажовете на остров Пукет.   Населението на страната е едва 330 000 жители, а само през 2017-та Исландия е приела 1,26 милиона туристи.     Рекордният им брой се дължи най-вече на славата на Синята лагуна - човек трябва вече да си запише предварително час като при зъболекар, за да получи възможност да се топне във фантастичните горещи води на може би най-известния геотермален източник в света (срещу 100 евро входна такса!).   Въпреки че изригването на вулкана Ейяфятлайокутъл през 2010-та доведе до отмяната на 107 000 полета в цялата Европа, впоследствие по някаква извратена логика палавият вулкан се превърна в атракция с невероятна притегателна сила.     Исландците не се оплакват от купищата пари, които в един момент се изсипаха върху главите им, но определено са разтревожени, че феновете на офроуд шофирането съсипват дивата природа, а отчаяни туристи, които не успяват да се доберат до обществени тоалетни, опикават и оповръщат гробовете на почитани исландски поети.   От една страна, исландците искат да спрат пълчищата туристи, преди да са нанесли непоправими щети на пейзажа, но от друга страна, не искат да убият кравата, която ги храни - туристическия отрасъл.   Както обикновено се случва обаче, Съдбата се намесва точно тогава, когато е необходимо. Много е възможно кравата да престане да дава мляко заради един проектозакон, който на пръв прочит звучи доста странно.   И ако е вярна поговорката, че хората трябва да внимават какво си пожелават, то един ден исландците може и да съжалят, задето сега ги е яд на туристите.     Ако законът бива гласуван от парламента в страната (Alþingi), Исландия ще стане първата европейска държава, която забранява обрязването на деца.   Разбира се, лидерите на мюсюлманските и еврейски общности скочиха първи срещу проекта, като изразиха съмнение в хуманните мотиви, заложени в него.   Инициативата обаче има и своята солидна група поддръжници - включително 400 лекари и над 1000 акушерки. Посредством социалните медии исландският народ каза тежката си дума, а тя е, че трябва веднъж завинаги да се сложи край на подобни садистични процедури, прилагани върху индивиди, които нито имат правото на глас, нито могат да се противопоставят това да им се случи.     Това се разбра благодарение на Фейсбук групата на исландските туроператори Bakland Ferðaþjónusunnar, където Йон Беняминсон публикува имейл, получен на адреса на неговата компания. Ето накратко какво се казва в него:   \"Жена ми и аз тъкмо щяхме да предплатим екскурзията до вашата страна, когато чухме, че правителството ви се готви да приеме закон, забраняващ обрязването. Аз считам, че това е открит акт на антисемитизъм, замаскиран като закон, защитаващ правата на децата. Което е пълна глупост! Засега замразяваме всичките си планове за пътуване в очакване решението на парламента ви. Междувременно ще лобирам пред нашата голяма еврейска общност в Бостън да организираме бойкот на туризма в Исландия. Възнамерявам също така да обърна внимание за проблема на нашите братя и сестри мюсюлмани.     Още няколко туроператорски фирми се оплакаха, че са получили писма с подобно съдържание. Реакцията им обаче може по-скоро да се определи като граничеща с апатия, отколкото като сериозно притеснение от случващото се.   Ето как обобщи настроенията сред гилдията един от членовете на групата: \"Нека да вдигнат ръка тези, които са загубили клиенти заради китолова, карането в дясната лента, преобладаващия атеизъм в Исландия, заради факта, че магазините и кръчмите са отворени по време на Шабат, както и заради което и да е изявление, дошло от парламента! Хората, които изпращат подобни празноглави мейли, така или иначе не са настроени на вълна да изживеят пълноценно нещата, които страната ни предлага.\"       Ако такова нещо се случеше в България, сигурно моментално щяха да прокарат контразакон, задължаващ обрязването на децата, само и само за да не се изложим пред чужденците.   А исландците - какво? Вдигат рамене, подхвърлят едно \"Ами много им здраве на евреите и мюсюлманите\" и мятат въдички в ледените води на Атлантическия океан, за да си хванат някой и друг кит за вечеря.", "date": "2018.03.15", "title": "Законът на Исландия, който ядоса евреи и мюсюлмани"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/379661-%D1%81%D0%B2%D0%B5%D1%82%D0%B8-%D0%BC%D1%8A%D1%87%D0%B5%D0%BD%D0%B8%D0%BA-%D0%BD%D0%B8%D0%BA%D0%B0%D0%BD%D0%B4%D1%8A%D1%80", "text": "  Свети Никандър живял в Египет по време на царуването на Диокл тиан .  Този благочестив човек по занятие бил лекар. Той постоянно посещавал намиращите се в  тъмница свети мъченици, които страдали за Христа, лекувал раните им, носел им  храна и погребвал телата на убитите мъченици.     Веднъж той видял тела на мъченици, захвърлени в полето, за да бъдат изядени от  зверовете, но не се осмелил да се приближи към тях през деня, тъй като се боял да  не бъде хванат от мъчителите, защото бил немощен човек и се плашел от ужасните  мъчения, докато Божията благодат не го укрепила. Когато настъпила нощта, той се отправил към телата на светите мъченици, пренесъл  ги на раменете си, обвил ги в чисти плащаници и ги погребал на скришно място. Но  един езичник го видял и донесъл на управителя. Свети Никандър бил хванат от мъчителите и подложен на жестоки мъчения, но не се  отрекъл от Христа, а мъжествено и радостно претърпял всичките тези мъки, от които  по-рано се боял. Мъчителят, като видял неговата непоколебимост в изповядването на Христа,  подобна на непоклатим стълп и на неподвижна планина, заповядал да бъде одран  жив и след това да го обезглавят. Така светият мъченик, като се съблякъл от ветхия  земен, се облякъл в новия небесен човек. След отсичането на честната му глава  той, като прославен член, се присъединил към пречестния Глава - Христа Господа и  царства заедно с Него вечно, прославяйки с ликовете на светите мъченици  Пресветата Троица.", "date": "2018.03.15", "title": "Свети мъченик Никандър"}
{"url": "http://www.classa.bg/%D1%81%D0%B2%D1%8F%D1%82/item/379660-%D1%81%D0%B8%D0%BB%D0%BD%D0%B0-%D0%BC%D0%B0%D0%B3%D0%BD%D0%B8%D1%82%D0%BD%D0%B0-%D0%B1%D1%83%D1%80%D1%8F-%D1%89%D0%B5-%D0%B4%D0%BE%D1%81%D1%82%D0%B8%D0%B3%D0%BD%D0%B5-%D0%B7%D0%B5%D0%BC%D1%8F%D1%82%D0%B0-%D0%B4%D0%BD%D0%B5%D1%81", "text": "Магнитна буря от клас G1 ще пристигне на Земята на 15 март, съобщава Центърът за прогнозиране на времето в космоса на Националната океанска и атмосферна администрация на САЩ. (SWPC NOAA).   Бурята възникна миналата седмица, след огромна експлозия в атмосферата на Слънцето, известна като слънчево изригване. Заредените частици на този протуберанс сега са на път към нашата планета.   Според изявление на Центъра, магнитната буря може да предизвика колебания в електрическите мрежи и зорите, видими на високи географски ширини, както и \"незначително въздействие\" върху сателитните операции.   Според публикуването на Mail Online, бурята съвпада с феномена на формирането на \"пукнатини\" в магнитното поле на Земята по време на пролетното равноденствие, което се случва на 20 март.   Тези пукнатини отслабват естествената защита на нашата планета срещу заредените частици от слънчевите изблици. С отслабеното магнитно поле частиците могат да засегнат търговските полети и да причинят проблеми в GPS системите на нашата планета, съобщава Mail Online.", "date": "2018.03.15", "title": "Силна магнитна буря ще достигне Земята днес"}
{"url": "http://www.classa.bg/%D1%81%D0%B2%D1%8F%D1%82/item/379652-%D0%BC%D0%B5%D1%82%D0%B0%D0%BC%D0%BE%D1%80%D1%84%D0%BE%D0%B7%D0%B8%D1%82%D0%B5-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD", "text": "          Едно нещо не може да се отрече: лесно е да не харесваш Ердоган. Днешният турски президент, който преди 15 години стана премиер на Турция, бомбардира кюрдите, хвърля опозиционери и журналисти в затвора, съветва жените колко деца да раждат, а в дипломатическите схватки с европейските лидери с удоволствие използва нацистки сравнения. Днес всички са единодушни: Ердоган е зъл човек. И в това отношение вече не съществуват нюанси.     В началото на политическата си кариера \"РТЕ\", както често е наричан от своите поддръжници, беше съвсем друг човек. Синът на беден моряк от истанбулския пристанищен квартал Касъмпаша промени из основи политическия и обществен живот в Турция - така, както никой друг след основателя на Република Турция Кемал Ататюрк. В началото на мандата си като премиер той задвижи мирния процес с кюрдите в страната, премахна дискриминиращата забрана за носене на забрадки в университетите, въведе граждански контрол над армията и осигури спешна медицинска помощ за цялата страна.   Икономическата политика на неговата управляваща \"Партия на справедливостта и развитието\" спомогна за истински икономически бум в страната, както и за възникването на средно съсловие. Именно заради тези реформи и множество успехи много турци и до днес стоят твърдо зад Ердоган. Той сближи Турция с Европа както никой друг турски политик преди това. Европейската интелигенция беше въодушевена. През 2004 години Ердоган дори беше удостоен със званието \"Европеец на годината\". А през октомври 2005 започнаха присъединителните преговори между Турция и ЕС.   Днес обаче нещата изглеждат по друг начин. От тази взаимна симпатия вече няма и следа. Въпреки сделката между ЕС и Турция за бежанците и стабилните търговски отношения, в Европа гледат на Ердоган с дълбоко недоверие. Това се дължи и на неговия импулсивен характер. Разочарован от факта, че процесът на сближаване с Европа не съвпада с темпото на неговите реформи, турският президент отдавна насочи своите тиради към арабския свят. Неговото изявление на Световния икономически форум в Давос през 2009 година, когато той напълно смая израелски президент и носител на Нобелова награда за мир Шимон Перес, наричайки го \"детеубиец\", ще се помни дълго. С подобни думи Ердоган си вкарва автогол. И то двоен: от една страна отблъсква останалите свои поддръжници в Европа, а от друга подхранва (дясно)консервативните предразсъдъци на онези, които винаги са се отнасяли подозрително към гордия лидер на една мюсюлманска страна с 80-милионно население.     Засилва се усещането, че Ердоган е заинтересован единствено от запазването на властта си и от увеличаване на богатствата си. Постоянните обвинения в корупция срещу него и неговото семейство от 2009 година насам помрачават образа на благочестивия мюсюлманин, за какъвто се представя пред обществеността. Най-късно след бруталното потушаване на протестите против застрояването на парк \"Гези\" в Истанбул през 2013 западната общественост изцяло промени отношението си към Еродан. А когато прокюрдската \"Народна демократична партия\" постигна забележителен успех на парламентарните избори през 2015 година и в Турция се очерта политическа алтернатива, Ердоган набързо прекрати мирния процес с кюрдите. Турският президент започна отново да бомбардира кюрдските области в източната част на страната.   Под ударите на Ердоган попадна и движението на неговия бивш съратник, консервативния проповедник Фетхуллах Гюлен. Неуспешният опит за преврат през лятото на 2016 година стана повод за вълна от масови арести на вероятни поддръжници на Гюлен. Жертва на \"лова\" на гюленисти станаха 50 000 души.   С годините Ердоган се превърна от реформатор в автократ. И както вече казахме: днес всички са единодушни, че Ердоган е зъл човек. И в това отношение вече не съществуват нюанси.", "date": "2018.03.15", "title": "Метаморфозите на Ердоган"}
{"url": "http://www.classa.bg/%D1%81%D0%B2%D1%8F%D1%82/item/379653-%D0%BA%D1%80%D0%B5%D0%BC%D1%8A%D0%BB-%D0%BF%D1%80%D0%BE%D1%81%D1%82%D0%BE-%D1%81%D0%B5-%D0%BF%D0%BE%D0%B4%D0%B8%D0%B3%D1%80%D0%B0%D0%B2%D0%B0-%D1%81-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5", "text": "          Бившият полковник от Главното разузнавателно управление на Русия, двойният агент Сергей Скрипал е бил отровен с вещество, произведено в Русия. До този извод стигнаха британските следователи. Министър-председателката Тереза Мей настоя Русия да обясни как се е стигнало дотам и заплаши, че в противен случай ще предприеме ответни мерки. Мерките междувременно бяха обявени: замразяват се отношенията с Москва, и се експулсират руски дипломати от Великобритания. Москва обаче още отначало реагира високомерно, което породи впечатлението, че може би нарочно иска да провокира максимално твърда реакция.   Според британската версия, Скрипал, неговата дъщеря, а също и полицаи, лекари и случайни минувачи са станали жертва на произвеждания още по съветско време нервнопаралитичен газ \"Новичок\" (в превод: „новак\"). Като се има предвид броя на пострадалите и потенциалните външнополитически последствия, думата \"новичок\" навярно ще навлезе в днешния английски език, също както някои други съвременни русизми. Това обаче е единственият забавен факт в тази история.     Пострадаха десетки хора и Великобритания спокойно може да нарече станалото терористичен акт или чужда държавна агресия, ако Русия бъде окончателно призната за виновна. А вероятността британците да стигнат именно до този извод е изключително голяма. В сегашния случай има твърде странни съвпадения. В деня, в който Лондон очакваше от Москва отговор на своя ултиматум, във Великобритания беше открит мъртъв още един руснак - Николай Глушков, бивш мениджър в \"Аерофлот\" и близък приятел на покойния олигарх Борис Березовски. Ако се докаже, че не става дума за самоубийство, Лондон спокойно може да сметне, че именно това е руският отговор на ултиматума. Още повече, че британците явно така и няма да дочакат официален отговор от Кремъл.   Сравнително конструктивно изказване от руска страна направи единствено външният министър Сергей Лавров. Той призова британците да спазват международните си задължения, имайки предвид това, че според Конвенцията за забрана на химическите оръжия, Лондон трябваше да изпрати до Москва официално запитване и да предостави на руснаците проба от откритото нервнопаралитично вещество. Но щом няма запитване – няма и отговор, независимо от всички ултиматуми, които поставя Тереза Мей!   Останалите представители на руските власти почти откровено се гавреха с англичаните. Председателката на Съвета на федерацията (Горната камара на парламента) Валентина Матвиенко нарече разследването на покушението срещу Скрипал \"русофобска фалшификация\". А колегата ѝ депутат от Държавната дума Вячеслав Володин съобщи, че \"Русия просто няма как да е имала интерес да убива Скрипал\", поради което били ясно, че в убийството „са замесени органите на властта и тайните служби на Великобритания\". С други думи: англичаните сами са си го отровили. В същия контекст може да се тълкува и коментарът на президента Путин: \"Вие първо се разберете помежду си, пък после...\".     Появата на тези откровено саркастични коментари от руска страна вероятно може да се обясни по следния начин: в Москва явно смятат, че Великобритания практически няма лостове за оказване на натиск, без значение дали Русия е виновна или не. Пък и какво биха могли да направят англичаните? Да забранят излъчването на телевизионните предавания на „Russia Today\"? В отговор на подобно действие Русия просто ще забрани дейността на всички британски медии, вече заплаши представителката на Външното министерство Мария Захарова.     Или да предположим, че Лондон реши да прекъсне дипломатическите отношения и да конфискува имуществото на онези руски граждани, живеещи във Великобритания, които не могат да докажат произхода на доходите си. Но кой би пострадал в крайна сметка от това? Нито руската държава, нито тайните служби, нито армията и флотът, а предприемачите или олигарсите, част от които са емигранти \"бегълци\" като покойния вече Николай Глушков. А на своите \"кремълски\" бизнесмени Кремъл винаги може да помогне да компенсират загубите си на руска територия - за сметка на населението. За всякакви други санкции, включително и обявяването на война, британците трябва да получат съгласието на съюзниците си в НАТО, или в ЕС, от който още на се излезли.     Незнайно защо се промъква усещането, че всяко британско решение устройва Москва. \"Колкото по-зле, толкова по-добре\" – гласи един от принципите на руската власт. Те сякаш се радват на засилващата се изолация на Русия и превръщането ѝ в \"обсадена крепост\" – не само на думи, а и на дело. В такива условия е много по-лесно да удържиш властта в ръце, а и няма нужда да спазваш принципите на цивилизованата външна политика и дипломация.", "date": "2018.03.15", "title": "Кремъл просто се подиграва с британците"}
{"url": "http://www.classa.bg/%D1%81%D0%B2%D1%8F%D1%82/item/379654-%D0%BC%D0%B5%D1%80%D0%BA%D0%B5%D0%BB-%D0%B1%D0%B5%D1%88%D0%B5-%D0%B8%D0%B7%D0%B1%D1%80%D0%B0%D0%BD%D0%B0-%D0%B7%D0%B0-%D0%BA%D0%B0%D0%BD%D1%86%D0%BB%D0%B5%D1%80%D0%BA%D0%B0-%D0%B7%D0%B0-%D1%87%D0%B5%D1%82%D0%B2%D1%8A%D1%80%D1%82%D0%B8-%D0%BF%D1%8A%D1%82", "text": "        Ангела Меркел вече е канцлер за четвърти път. 364 от общо 692 депутати, присъствали на днешното заседание на Бундестага, гласуваха \"за\" Меркел. Това е само с девет гласа повече от минималния брой гласове, необходими за т.нар. канцлерско мнозинство - 355.     Трудно е да се разбере колко от съпратийците на Меркел са гласували против нея, тъй като гласуването е тайно. Заместник-председателят на Свободните демократи, Волфганг Кубики, заяви, че днешният резултат \"не е добър знак\". А председателят на Левите Катя Кипинг коментира гласуването така: \"Новото начало на Меркел ще е трудно.\" Впрочем, началото се полага днес следобед: в 17 часа местно време започва първото заседание на новия германски кабинет.   Никога в историята на Федерална република Германия сформирането на правителство не е отнемало толкова много време, колкото сега. От парламентарните избори до днес изминаха почти шест месеца. След като преговорите за коалиционно правителство със Свободните демократи и Зелените се провалиха, в началото на януари християндемократите на Меркел започнаха сондажни разговори със Социалдемократическата партия. Така се стигна до поредното издание на т.нар. широка коалиция.   Вероятно това ще е последният германски кабинет начело с Меркел.", "date": "2018.03.15", "title": "Меркел беше избрана за канцлерка за четвърти път"}
{"url": "http://www.classa.bg/%D1%81%D0%B2%D1%8F%D1%82/item/379655-%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B8-%D1%84%D0%B0%D0%BA%D1%82%D0%B8-%D0%B7%D0%B0-%D0%BD%D0%BE%D0%B2%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "            В новото правителство, ръководено от канцлерката Ангела Меркел, има шест жени, заемащи министерски постове. Това означава, че 43,8 процента от членовете на кабинета са жени, точно както по времето на предишната широка коалиция.     Половината от министерствата на ГСДП се ръководят от жени. Четири от седемте министерства на ХДС също се ръководят от жени. Затова начело на трите министерства на ХСС стоят мъже.   Средната възраст на новото правителство е 51 години и два месеца. Само двама министри са под 40 години: министърът на здравеопазването Йенс Шпан (37) и министърката по въпросите на младежта и семейството Франциска Гифай (39). Най-възрастният министър в новия кабинет е Хорст Зеехофер (68), следван от Ангела Меркел, която е пет години по-млада.     По произход почти всички членове на кабинета са германци. Единственото изключение е новата министърка на правосъдието Катарина Барлей, която има миграционни корени – нейният баща е британец. Статистическите данни сочат, че през 2016 година близо 13 процента от всички германци са имали миграционни корени – т.е. или те, или техните родители са били родени в чужбина. Повечето от тях обаче са от семейства на преселници от Турция или от бившия Съветски Съюз.   Всички нови министри са висшисти. Ангела Меркел е единствената, която има природонаучен профил – тя е завършила атомна физика. Шестима от новите министри са следвали политология, четирима са юристи, трима – икономисти, а двама са медици.     От кои провинции са новите министри?   Канцлерката Ангела Меркел, чиито избирателен район е Мекленбург-Предна Померания, както и Франциска Гифай от Берлин-Нойкьолн, са единствените членове на правителството, които произхождат от Източна Германия. Това съответства на дял от 12,5%. В същото време близо 20% от населението на Германия са източногерманци.   Двете най-гъсто населени федерални провинции Бавария и Северен Рейн-Вестфалия излъчват по трима министри. Две от най-важните министерства – това на външните работи и на икономиката се ръководят от хора, които произхождат от провинция Саарланд – Хайко Маас и Петер Алтмайер. Саарланд е най-малката по площ федерална провинция, тя обаче е представена непропорционално високо в новия кабинет. В Саарланд живее едва около един процент от германското население. Седем федерални провинции изобщо нямат министри в новия кабинет: Баден-Вюртемберг с 10 милиона жители, Шлезвиг-Холщайн, Бремен, както и четири от новите федерални провинции - Бранденбург, Саксония, Саксония-Анхалт и Тюрингия.     Осем от общо 15-те министри влизат за първи път във федералното правителство. Сред тях са например министърката на околната среда Свеня Шулце (ГСДП) и министърката на селското стопанство Юлия Кльокнер (ХДС). Само двама министри от предишната широка коалиция запазват постовете си. Това са министърът по проблемите на развиващите се страни Герд Мюлер и министърката на отбраната Урсула фон дер Лайен. Досегашният правосъден министър Хайко Маас става министър на външните работи. Бившият министър към канцлерството Петер Алтмайер също остава в новия кабинет. Десет от министрите и канцлерката Меркел са освен това и депутати в Бундестага. Шестима не са членове на парламента.", "date": "2018.03.15", "title": "Любопитни факти за новото правителство на Германия"}
{"url": "http://www.classa.bg/%D1%81%D0%B2%D1%8F%D1%82/item/379656-%D1%85%D0%B0%D0%BE%D1%81-%D0%B2-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%B5%D0%BA%D0%B8%D0%BF%D1%8A%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%B7%D0%B0%D1%82%D1%8A%D0%B2%D0%B0-%D0%B2-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D0%B8-%D0%BD%D0%B5%D0%BA%D0%BE%D0%BC%D0%BF%D0%B5%D1%82%D0%B5%D0%BD%D1%82%D0%BD%D0%BE%D1%81%D1%82", "text": "Един от членовете на кабинета беше разпитван на изслушване от Конгреса за злоупотреби със средства на данъкоплатеца за частни полети. Друг се сблъска с необичаен бунт на служителите в министерството си заради етичен скандал. Трети е следен под лупа, защото в интервю в националния ефир не можа да отговори на елементарни въпроси за работата си. И нито един от тях не беше този, когото Тръмп уволни.   През последните седмици кабинетът му затъна в скандали, които пречат на правителството да изпълнява програмата си и пораждат гнева на президента, който все повече е склонен да не разчита на приближените си и да се справя сам. Уволняването от Тръмп на държавния секретар Рекс Тилърсън може да е само първият залп от разместванията в кабинета, който, с малки изключения, се очерта като екип от хора, надпреварващи се кой да влезе по по-лош начин в новините, и който до голяма степен беше маргинализиран от Белия дом.     “Доналд Тръмп е президент единак, който не иска да управлява заедно с който и да било и не иска никой друг да обира лаврите”, каза историкът и изследовател на американските президенти от Университета “Райс” Дъглас Бринкли. “В своя кабинет той доведе странна група от външни хора и хора с дясна идеология. Много от тях са известни консерватори или богати хора от деловите среди, но това не е гаранция, че разбират от добро управление.”   Поредицата случаи, в които съветници на Тръмп влизаха в новините по неудобен за Белия дом начин, както и все по-голямата дистанцираност на президента от тях, са в ярко противоречие с начина, по който той представи този екип преди година. “Някои казват, че това е един от най-добрите екипи, събирани някога като кабинет”, каза Тръмп тогава.   Вчера, след като уволни Тилърсън, президентът даде да се разбере, че може да последват още промени, заявявайки, че в момента е в процес на съставяне на съвършения кабинет. “През последната година опознах доста добре много хора”, каза Тръмп пред репортери в Белия дом. “И наистина съм много близо до това да постигнем тъкмо онзи кабинет и онези неща, които искам.”   Макар че през последната година Тръмп свикваше пред камерите театрални заседания на кабинета, отношенията му с много от членовете на кабинета започнаха да се рушат. През лятото той започна публично да атакува главния прокурор Джеф Сешънс, бивш негов близък съветник, който стана и първият сенатор, подкрепил кампанията му за президент. Ядосан, че главният прокурор си направи самоотвод от разследването за намеса на Русия в президентските избори, което тегне като сянка над Белия дом, Тръмп в лични разговори беше споменавал, че обмислял дали да го уволни и го подлагаше на остри атаки в Туитър.   Президентът използва думи като “неспособен” и “безчестен” за Сешънс, който едва неотдавна се осмели да защити своето решение за самоотвод. Тилърсън също имаше чести сблъсъци с Тръмп, който така и не прости на държавния секретар, че както се твърди, го е нарекъл “дебил” миналото лято, след като се бил оплакал, че президентът не разбирал нищо от външна политика.   Между двамата не се установиха добри отношения. През ноември в Китай, в ден, изпълнен със срещи в Пекин, на Тръмп и висшите представители на екипа му била сервирана в сградата на парламента салата “Цезар”, която обаче изглеждала увяхнала и никой от американците не искал да я опита. Според високопоставен правителствен представител обаче Тръмп казал на Тилърсън да я пробва. “Рекс”, обърнал се към него президентът, “яж салатата”. Тилърсън отказал въпреки призивите на Тръмп.   След като нееднократно подкопаваше позициите на Тилърсън и му противоречеше, най-накрая Тръмп уволни държавния секретар със съобщение в Туитър. През последните дни президентът споделил пред свои доверени хора, че се чувствал по-смел. Бил горд с едностранните си действия да въведе мита върху вноса на метали и да се срещне със севернокорейския диктатор Ким Чен-ун и вече не бил толкова склонен да се примирява с прояви на нелоялност в обкръжението си, заяви човек, разговарял с президента през последните дни, но пожелал да остане анонимен.   През изминалите месеци кабинетът постепенно губел авторитет в очите на Тръмп, казаха източници от Белия дом и външни съветници. Той казал на свои приближени, че е в процес на извършване на промени, целящи да се подобри екипът, и според друг източник, разговарял с него, бил споменал “за изхвърляне на баласта” - което може да е сигнал за редица министри в кабинета, изпитващи проблеми.   Министърът на вътрешните работи Райън Зинки (в САЩ министерството на вътрешните работи не изпълнява същите функции като в другите страни) беше извикан на изслушване в Сената от демократите, които го обвиниха, че е похарчил десетки хиляди долари за ремонти и частни полети, а в същото време е предложил сериозни съкращения в средствата за програми за опазване на околната среда. Зинки се защити, заявявайки, че “никога не е пътувал никъде с частен самолет”, защото по думите му и трите пъти, когато летял с частни полети, откакто станал министър, били с витлови самолети, а не с реактивни двигатели.   Според високопоставени правителствени представители дните на министъра на ветераните Дейвид Шулкин може да са преброени заради остър вътрешен доклад, в който се констатирали нарушения във връзка с негово пътуване през лятото до Европа със съпругата му. Той също така беше изправен пред възможността от бунт на служителите си: политически съветник, който бил внедрен от Тръмп в министерството на ветераните, открито споделял мисли пред други служители от ведомството за възможно отстраняване на Шулкин, който бе и в правителството на Обама.   Тръмп споделил, че е възможно да премести министъра на енергетиката Рик Пери начело на министерството на ветераните, тъй като смятал, че Шулкин се е превърнал в проблем, казаха хора, добре осведомени за това какво се говори в Белия дом. Те пожелаха анонимност.   Следени под лупа са и други министри. Причините за това според АП са следните:   - в Белия дом са определили като катастрофа скорошното участие на министъра на образованието Бетси Девос в предаването “60 минути” заради начина, по който не е успяла да защити плана на правителството за осигуряване на безопасност в училищата и да отговори на елементарни въпроси, свързани с образователната система.   - миналия месец министърът на жилищното строителство и благоустройството Бен Карсън беше подложен на атаки, след като се появиха съобщения, че ведомството му е похарчило 31 000 долара за нова трапезария, покупка, която според служители на министерството била направена без знанието на Карсън.   - на ръководителя на Агенцията за опазване на околната среда Скот Пруит бяха задавани въпроси за сума от около 25 000 долара за шумова изолация на специална “будка” в офиса му, от която да води телефонните си разговори така, че да не го подслушват, както и 9000 долара за биометрични ключалки.   - първият член на кабинета, който напусна поста си, министърът на здравеопазването и хуманитарните въпроси Том Прайс, подаде оставка през есента след съобщения, че похарчил най-малко 400 000 долара от парите на данъкоплатеца за частни самолети за себе си и сътрудниците си.   Други членове на кабинета - като министърът на труда Алекс Акоста и на земеделието Сони Пърдю - не се набиват на очи и за тях не се чува почти нещо.   Съветникът по въпросите на националната сигурност Хърбърт Макмастър, който беше подложен на много атаки от десни медии, никога не се е разбирал добре с Тръмп и това доведе до спекулации, че и той може скоро да си тръгне.   “Това е най-неудачният кабинет от времената на Картър”, каза Бринкли, споменавайки бившия президент Джими Картър, друг външен за Вашингтон човек, който при управлението си също срещна трудности да утвърди своя авторитет.   С благоволението на Тръмп вече се ползват малцина от членовете на кабинета. Министърът на отбраната Джеймс Матис е смятан от мнозина за най-влиятелната фигура в него, опитът му на военен предизвиква респекта на Тръмп и му дава свобода на действие, дори и когато понякога не е съгласен с върховния главнокомандващ, без обаче да си навлича гнева му. Директорът по въпросите на бюджета Мик Мълвейни е смятан в Западното крило за фаворит на Тръмп, а директорът на ЦРУ Майк Помпейо беше избран за заместник на Тилърсън в Държавния департамент.", "date": "2018.03.15", "title": "Хаос в Белия дом - екипът на Тръмп затъва в скандали и некомпетентност"}
{"url": "http://www.classa.bg/%D1%81%D0%B2%D1%8F%D1%82/item/379657-%D1%89%D0%B5-%D1%81%D1%8A%D0%B1%D0%B5%D1%80%D0%B5-%D0%BB%D0%B8-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D1%8A%D1%8E%D0%B7%D0%BD%D0%B8%D1%86%D0%B8-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D1%81-%D0%BE%D1%82%D1%80%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D1%81%D0%BA%D1%80%D0%B8%D0%BF%D0%B0%D0%BB-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BE%D0%BA%D0%B0%D0%B6%D0%B0%D1%82-%D0%BD%D0%B0%D0%BF%D1%80%D0%B0%D0%B7%D0%BD%D0%B8", "text": "Британският външен министър Борис Джонсън казва, че е насърчен от отговора на приятели, които са готови да подкрепят Великобритания по случая с отравянето на бившия руски шпионин Сергей Скрипал.   Служители на Европейския съюз обаче предупредиха в частни разговори, че съществуващото съгласие в общността за допълнителни санкции срещу Русия вече се пропуква и може да бъде невъзможно да се постигне обща договореност за нови мерки. Един служител каза, че най-доброто, което може да се случи, е ЕС да реши да се придържа към съществуващата си позиция за санкциите, а не да я разводнява.     След поредица дипломатически телефонни разговори, съгласувани с канцеларията на министър-председателя, Джонсън получи през нощта подкрепа от държавния секретар на САЩ Рекс Тилърсън, но по-късно разбра, че Доналд Тръмп го е уволнил след многократни разногласия.   Самият Тръмп каза във вторник, че ще разговаря с Тереза Мей за отравянето, след като беше разкритикуван, че не е застанал ясно зад мнението на Великобритания, че руското правителство или е отговорно за нападението, или не може да контролира запасите си от нервнопаралитични вещества.   “Струва ми се, че ще да е била Русия въз основа на всичките доказателства, които имат те”, каза той. “Щом установим фактите, ако се съгласим с тях, ще осъдим Русия или който може да е.”   Джонсън също така поиска подкрепа от генералния секретар на НАТО Йенс Столтенберг и френския външен министър Жан-Ив Льо Дриан. Главният преговарящ на Европейския парламент за Брекзит Ги Верхофстад, който е привърженик на условно ангажиране с Русия, каза: “Ние стоим рамо до рамо с британския народ.”   Подкрепа изрази и заместник-председателят на Европейската комисия Франс Тимерманс. Досега нито една страна от ЕС не се е ангажирала с допълнителни санкции срещу Русия, ако Великобритания обяви, че руската държава е действала незаконно на британска земя.   Великобритания се опитва да усети какво може да са готови да направят страните в знак на солидарност, а това е сериозна проверка за британското дипломатическо влияние в епохата след Брекзит.   Председателят на комисията за външни работи на германския парламент Норберт Рьотген каза, че случаят показва необходимостта да се обърне внимание на размитата граница между руския държавен апарат за сигурност и организираната престъпност - знак, че някои страни от ЕС ще поставят ударението върху Великобритания, за да сложат в ред собствената си къща, а не да се споразумеят за нови общи стъпки.   “Случаят би трябвало да е повод Великобритания да проучи отворената си позиция към руски капитали със съмнителен произход”, каза Рьотген.   Евродепутати поставиха въпроса дали Великобритания ще използва ново законодателство - като разпоредбите за богатството с неизяснен произход, включени в закона за престъпните финансови средства от 2017 г., за да предприеме мерки срещу някои руски милионери, живеещи в Лондон.   Министри настояват, че разпоредбите ще бъдат използвани, но казват, че не могат да рискуват да ги използват по начин, който подкопава репутацията на Великобритания в областта на съдебната независимост.   Рьотген е смятан за близък до германската канцлерка Ангела Меркел, която в понеделник изрази надежда, че преизбирането на Владимир Путин за президент в края на тази седмица ще представлява възможност за Европа да предложи ново начало в отношенията с Русия за това как да се подходи към Украйна и анексията на Крим.   Обсъждайки подхода на ЕС към санкциите, един служител каза, че случаят с отравянето в Солсбъри “прави по-вероятно да запазим това, което имаме. Съгласието започва да се пропуква.”   Едва ли някой водещ политик в Италия например подкрепя санкциите срещу Русия, въпреки че някои са против тях просто защото те са смятани за неефективни. Напоследък ЕС се съсредоточава по-силно върху заплахата, която представлява Русия на Западните Балкани, както и продължаващата окупация на части от Грузия, където почти всеки ден загиват хора.   Критиките срещу руското поведение на Балканите, особено от САЩ, предизвикват възражения в региона. В понеделник сръбският министър на отбраната Александър Вулин осмя отправяните от САЩ предупреждения напоследък за руска намеса на Балканите като едно от най-опасните изявления, откакто западният военен съюз бомбардира Сърбия през 1999 г.   Във висшето командване на НАТО има силна подкрепа за позицията на Великобритания, но присъствието на Турция, която все повече се превръща в съюзник на Русия в Сирия, прави по-трудно съгласуването на решителни действия.   Случаят подчертава до каква степен отношенията на Великобритания с ЕС във външната политика и сигурността след Брекзит остават неуредени. Великобритания като трета страна няма да бъде автоматично консултирана за общата външна политика и политиката по сигурността, включително съгласуване на допълнителни санкции, но и двете страни отлагат преговорите, докато не станат по-ясни очертанията на търговска сделка.   Нивото на ангажиране на ЕС с исканията на Великобритания за помощ във връзка с Русия може да окаже влияние върху атмосферата на преговорите за Брекзит. Специалният съветник на върховния представител на ЕС за външната политика и сигурността Федерика Могерини - Натали Точи - каза в Лондон, че възможността за изгодна както за Великобритания, така и за ЕС сделка във външната политика и сигурността е по-голяма, отколкото в която и да е друга област, и добави, че в тази сфера силата за пазарлък е по-балансирана, отколкото във всяка друга.   Някои служители от ЕС предполагат, че дори в преходен период, когато Великобритания е ограничена до ролята на приемател на правила, е възможно да бъде създаден спомагателен механизъм, при който да се запази равностойният принос на Великобритания в отбраната, а тя да бъде напълно консултирана при вземането на решения.", "date": "2018.03.15", "title": "Ще събере ли Великобритания съюзници по случая с отравянето на Скрипал? може да се окажат напразни"}
{"url": "http://www.classa.bg/%D1%81%D0%B2%D1%8F%D1%82/item/379658-%D1%81%D1%82%D0%B8%D0%B2%D1%8A%D0%BD-%D1%85%D0%BE%D0%BA%D0%B8%D0%BD%D0%B3-%D0%B3%D0%B5%D0%BD%D0%B8%D1%8F%D1%82,-%D0%BA%D0%BE%D0%B9%D1%82%D0%BE-%D0%B6%D0%B8%D0%B2%D1%8F-%D0%B2%D1%8A%D0%BF%D1%80%D0%B5%D0%BA%D0%B8-%D0%B2%D1%81%D0%B8%D1%87%D0%BA%D0%BE", "text": "На 76 години почина Стивън Хокинг. Защо светът го слушаше винаги, когато казваше нещо? Показателна беше реакцията на направеното от учения изявление, че вярата в задгробния живот е “вълшебна приказка” за хората, които се страхуват от смъртта.   Теоретичният физик и космолог, който страдаше от тежко заболяване на двигателните неврони от 21-годишна възраст и общуваше чрез компютър, бе засягал и други фундаментални теми като например защо съществува човечеството и има ли различен живот във Вселената.     Срещу всички очаквания на медицинските експерти, Стивън Хокинг празнува и 75-годишен юбилей. “Моето мнение е, че всички ние - не само теоретичните физици, искаме да знаем откъде сме дошли”, казва Хокинг в интервю за германското сп. “Шпигел” през 1988 г. след излизането на бестселъра му “Кратка история на времето”.   Научната книга, продадена в над 10 милиона екземпляра, засяга теми от космологията като теорията за Големия взрив, черните дупки, светлинните конуси и физични теории за развитието на Вселената. От излизането на “Кратка история на времето” Стивън Хокинг е смятан за гений от по-голяма част от обществото, а в научния свят гледат на него като на звезда.   Хокинг тръгва по стъпките на Исак Нютон, ставайки Лукасов професор по математика в Кембриджския университет. Ученият заема поста 30 години от 1979 г. Един от най-значимите си успехи Стивън Хокинг постига през 1974 г. Тогава ученият открива, че черните дупки излъчват термична радиация, причинена от квантови ефекти.   По този начин Хокинг обединява три отделни до този момент раздела на физиката - квантовата теория, общата относителност и термодинамиката. Не само интересът му към големите въпроси, които занимават човечеството, и желанието му да даде научно обяснение на всички феномени правят Стивън Хокинг толкова обаятелен в очите на хората.   Те го възприемат и като символ на човек с интелект, способен да достигне звездите, но същевременно толкова осакатен, че не може да направи нищо за себе си и прекарал по-голямата част от живота си прикован към инвалидна количка. “Аз съм архетип на извадения извън строя гений, или за да звучи политически коректно, на физиологично предизвикания гений. Най-малкото съм изправен пред физиологично предизвикателство. Дали съм гений подлежи на съмнение”, казва Стивън Хокинг в интервю за Би Би Си.   Вселената занимава Хокинг още от ранната му младост. Първоначално той иска да следва математика в Оксфорд, но по това време учебното заведение не предлага такова обучение и Стивън Хокинг записва физика. След дипломирането си през 1962 г. той следва и астрономия, преди да се запише в Кембридж, където изучава теоретична астрономия и космология.   Скоро след това започват да се проявяват симптомите на болестта му, известна като амиотрофична латерална склероза - тип нелечимо заболяване на двигателните неврони. Лекарите му дават не повече от три години живот. Изправен пред подобна перспектива, за Хокинг става ясно, че въпреки всичко може да постигне много. Научната му кариера процъфтява.   През 1974 г. Стивън Хокинг е избран за един от най-младите членове на Кралското дружество. Ученият сключва брак с Джейн Уайлд, от която има три деца. Двамата се разделят през 1991 г. Малко е известно за личния живот на Хокинг. В края на 90-те години на миналия век Уайлд публикува книга. В нея бившата съпруга на учения го описва като тиранин у дома, на когото често трябва да се напомня, че не е Бог. Едно нещо обаче е сигурно: Стивън Хокинг живее без страх от смъртта.   “Живях цели 49 години с перспективата за ранна смърт. Не се боя от нея, но и не бързам да си отида от този свят. Преди това имам да свърша толкова много неща”, споделя Хокинг в интервю за в. “Гардиън”. “Гледам на мозъка като на компютър, който спира да работи, когато компонентите му се повредят. Няма рай или живот след смъртта за повредените компютри, това е вълшебна приказка за хора, които се страхуват от тъмното”, казваше ученият.", "date": "2018.03.15", "title": "Стивън Хокинг - геният, който живя въпреки всичко"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379649-%D1%82%D1%83%D0%BA-%D1%81%D0%B5-%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0%D1%82-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%82%D0%B5-%D1%81%D0%B5%D0%BA%D1%81-%D0%BA%D1%83%D0%BA%D0%BB%D0%B8-%D0%B2-%D1%81%D0%B2%D0%B5%D1%82%D0%B0", "text": "Тези снимки са от \"Истинска кукла\", Калифорния - най-добрият производител на секс кукли в света. Куклите могат да достигнат цена до 8 000 долара, производителят продава по няколкостотин годишно.            Процесът по производството включва създаване на скелет от пяна, както и задни части и гърди от силикон. Редици с голи кукли са провиснали на поточнта линия и чакат на бъдат облечени. Този бизнес е започнал преди 20 години от създателя му Мет Мекмалън- Той разказва:          \"Изнасяме за цял свят. Цената на нашите кукли варира от 5 000 до 8 000 долара.\"    ", "date": "2018.03.15", "title": "Тук се произвеждат най-добрите секс кукли в света"}
{"url": "http://www.classa.bg/%D1%81%D0%B2%D1%8F%D1%82/item/379650-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%B0-%D0%BD%D0%B0%D1%85%D0%BE%D0%B4%D0%BA%D0%B0-%D1%81%D1%82%D1%80%D0%B0%D0%BD%D0%BD%D0%B8-%D0%BF%D1%80%D0%B8%D1%88%D1%8A%D0%BB%D0%BA%D0%B8-%D0%BE%D1%82-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "        Черепите изглеждат твърде странно – с необикновено изпъкнала челна кост. При разкопки в някои части на Бавария археолозите са открили странно издължени черепи на хора, повечето – жени, които са от около 500-та година след Христа. Първоначално никой не знаеше нищо за произхода на тези жени. Имаше хипотеза, че хуните са донесли в Европа традицията за деформиране на черепите, тъй като в Средна Азия са открити подобни образци, отбелязва \"Зюддойче Цайтунг\".     Екип от антрополози и експерти по популационна генетика сега доказаха, че всичките въпросни жени са пришълки и произхождат от съвсем различен регион. „Геномният анализ сочи, че жените с деформираните черепи имат най-голямо генетично сходство с днешните жени в България и Румъния\", казва антропологът Йоахим Бургер, който е един от съавторите на публикуваната студия в специализираното списание PNAS. По този начин учените за първи път доказват наличието на женска миграция на големи разстояния и в древността.   Удължената форма на главата е била постигана, като от най-ранно детство, когато костите на черепа са били все още меки, главите на момичетата са били пристягани с платнени ленти. Подобни практики е имало също и сред коренното американско население, както и сред членовете на племето Мангбету в Конго. Много често по този начин е била подчертавана принадлежността към определен елит или родова група, обяснява антроположката Михаела Харбек, една от съавторките на студият     Жените с високите чела очевидно са били на почит сред баварското население, както показват откритите гробове. „Повечето от чуждите жени се били близки в културно отношение до местните хора и са били почти асимилирани от тях\", казва археоложката Бригите Хаас-Гебхард.   Традицията на удължаване на черепите се задържа в средновековна Бавария около половин век, след което изчезва. В региона на Черно море тя явно е останала запазена по-дълго. Учените са изследвали наследствения материал на общо 41 души от Южна Германия, а в девет случая е разчетен целият геном.   „Повече от удивително е обстоятелството, че около 80 процента от древните баварци са били с руси коси и сини очи. Такава честота днес се наблюдава само в Скандинавия. Лично аз си представях по-различно пред-алпийската популация през пети век от Новата ера\", казва Йоахим Бургер. Известно е, че в края на 5-ти век е имало постоянна миграция от Черноморския регион – най-вероятно от земите по протежението на Дунава. Ясно е също, че миграцията е била предимно женска.   След жените със странно издължените черепи на път са потеглили и други преселнички. Археолозите са открили в гробовете останки на жени от 6-и век, които произхождат от днешна Гърция и Турция. „Това е уникален пример за женска мобилност, която прехвърля мост между отдалечени културни пространства. Сигурно има и още много непознати досега феномени, които са оформили генезиса на нашите едновремешни градове и села\", заключава Йоахим Бургер, цитиран от \"Зюддойче Цайтунг\".", "date": "2018.03.15", "title": "Сензационна находка: Странни пришълки от Балканите"}
{"url": "http://www.classa.bg/%D1%81%D0%B2%D1%8F%D1%82/item/379651-%D1%82%D0%B8%D0%BB%D1%8A%D1%80%D1%81%D1%8A%D0%BD-%D1%81%D0%B5-%D1%85%D0%B0%D1%80%D0%B5%D1%81%D0%B2%D0%B0%D1%88%D0%B5-%D0%BD%D0%B0-%D1%81%D0%B2%D0%B5%D1%82%D0%B0-%D0%B8-%D0%B1%D0%B5-%D1%83%D0%B2%D0%BE%D0%BB%D0%BD%D0%B5%D0%BD", "text": "            Рекс Тилърсън беше непознато явление за вашингтонската политическа машина: външен министър без никакъв политически опит. За сметка на това обаче 65-годишният тексасец, дългогодишен шеф на най-големия в света петролен концерн „Ексон\", разполагаше с контакти по цялото земно кълбо. Може би тъкмо поради тази причина новоизбраният тогава американски президент Доналд Тръмп го взе като външен министър в кабинета си. Аргументацията му, разпространена чрез Туитър, гласеше: „Той има огромен опит от преговорите си с всевъзможни чуждестранни правителства\".   Петролен мениджър като пръв дипломат на суперсилата САЩ? За мнозина това беше немислимо. Но Рекс Тилърсън успя да израсне на новата си позиция – така, както на всички свои предишни позиции: с амбиция и старание. През 1975 година строителният инженер Рекс Тилърсън започва работа като обикновен инженер в производството на „Ексон\" и изкачва всички стъпала до най-високата позиция в концерна.   За негов шедьовър се смята договорът, с който „Ексон\" получи правото да разработва руските петролни и газови находища в Арктика. От онези времена датират и добрите контакти на Тилърсън с Русия. С президента Путин той се разбира много добре и в личен план.   След 40-годишния си стаж в „Ексон\" Тилърсън всъщност искаше да се пенсионира. Стана обаче друго. „Когато те покани президентът, няма как да откажеш\" – такива били думите му, когато получил номинацията. На 1 февруари миналата година Рекс Тилърсън пое Държавния департамент и бързо се вработи. Дали от сърце или просто от любезност, новите му колеги, включително и германският външен министър Зигмар Габриел, му дадоха висока оценка.   Но онова, което се приема добре в чужбина, почти никога не се харесва на президента Тръмп. Между двамата бързо се зародиха конфликти. Още по време на изслушването в Сената Тилърсън открито се обяви срещу някои от позициите на Тръмп. А когато пое поста, най-напред трябваше да съкрати стотици длъжности в Държавния департамент. Многобройни опитни дипломати бяха принудени да напуснат министерството. На всичкото отгоре Доналд Тръмп натовари дъщеря си Иванка и зет си Джаред Къшнър с определени външно-политически компетенции – което си беше истински шамар за министъра.   В областта на оперативната политика също непрекъснато имаше разминавания, ако не и напълно противоположни възгледи – независимо дали ставаше дума за санкциите срещу Русия, за политиката към Северна Корея или пък Парижкото климатично споразумение. Реалистичната политика на Тилърсън навред се сблъскваше с идеологически предопределения курс на Тръмп. Особено гневно реагира държавният секретар на думите на президента след безредиците, предизвикани от неонацисти в Шарлътсвил. Тогава Тръмп каза, че виновни за ескалацията били „и двете страни\", а Тилърсън открито му се противопостави с думите, че президентът говори от свое име, но не и от името на правителството.     Всъщност още през есента на 2017 година наблюдателите очакваха, че кариерата на Тилърсън като пръв дипломат бързо ще приключи. През октомври тв-канал NBC-News съобщи, че през юли Тилърсън нарекъл Тръмп „малоумник\" и предложил оставката си. Тогава вицепрезидентът Майк Пенс трябвало да го убеждава да остане. Тръмп обаче не остана длъжен на своя държавен секретар. В едно интервю за „Форбс\" той предложи да си сравнят коефициентите на интелигентност – и демонстрира увереност, че ще победи.   В края на ноември редица медии съобщиха, че Тилърсън ще бъде сменен от директора на ЦРУ Майк Помпео, защото отношенията му с президента били непоправимо увредени. И ето ,че тъкмо това се случи няколко месеца по-късно. Сега Тилърсън вече спокойно може да стори онова, което искаше пред година: да излезе в пенсия.", "date": "2018.03.15", "title": "Тилърсън се харесваше на света. И бе уволнен."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379645-%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%B3%D0%B0%D0%BB%D0%B0-%D1%81%D0%B5-%D0%BF%D1%80%D0%BE%D1%81%D0%BD%D0%B0-%D1%87%D0%B8%D1%81%D1%82%D0%BE-%D0%B3%D0%BE%D0%BB%D0%B0", "text": "ъщерята на Гала - Мари, пусна много провокативен кадър от легло в социалните мрежи. Красавицата се е проснала чисто гола и е обгърнала тялото си в бели чаршафи. Лицето й не се вижда, защото е обърнато към прелестната гледка, откриваща се иззад огромните прозорци в стаята, в която е заснет фотоса.     Ясно е, че зад обектива стои гаджето на Мари и наследник на Джуджи - Константин Маринов, с който през вчерашния ден не скриха, че заминават.     Вчера Мари имаше рожден ден и навърши 21 години. Красавицата не спря да пусна снимки на многото цветя и подаръци които е получила, сред които е много скъпа гривна на известна марка за бижута. БЛИЦ припомня, че това не е първият път, в който щерката на Гала публикува провокативни кадри в социалната мрежа.      Преди време красивата девойка бе качила снимка по сутиен, на която държеше бутилка МОЕТ и чаши.", "date": "2018.03.15", "title": "Щерката на Гала се просна чисто гола"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379646-%D1%81%D0%BF%D0%BE%D0%BC%D0%BD%D1%8F%D1%82%D0%B5-%D0%BB%D0%B8-%D1%81%D0%B8-%D1%81%D0%B5%D0%BA%D1%81%D0%B0%D0%BF%D0%B8%D0%BB%D0%BD%D0%B0%D1%82%D0%B0-%D0%B1%D0%BE%D1%80%D1%8F%D0%BD%D0%B0", "text": "Един от най-вървежните родни фотомодели, казанлъчанката Боряна Назарова, чийто снимки могат да бъдат видени по лъскавите страници на множество модни списания в южните ни съседки Турция и Гърция скъсва с професията, за да стане ...полицайка. Новината разпространи местно издание, което не пропусна да „захапе\" красавицата за „грехове\" от ученическото й минало в националната гимназия по пластични изкуства и дизайн. Към тях бяха добавени и други „любопитки\", включително и селфи с премиера Бойко Борисов, което уж имало отношение към новото професионално поприще на красавицата. „Да, ще бъда полицай.    Това за мен е чест и удоволствие! Защото приемам отговорността да пазя вас, децата и близките ви!\", сподели във Фейсбук /където има 2 788 приятели , а 3 271 я следват!/ Боряна, която от миналата година учи задочно специалността „Противодействие на престъпността и опазване на обществения ред\" с профил „Криминално разузнаване\" във Варненския свободен университет.      Малко след записването си във ВУЗ-а някогашната подгласничка на казанлъшката Царица Роза подала документите си за участие в обявен от ОД на МВР-Стара Загора конкурс за служител в охранителната полиция. Резултатите от тестовете и физическата подготовка се оказали повече от добри, в някои от дисциплините дори задминала мъжете – конкуренти.      Боряна разказва, че веднага след като се дипломирала в художествената гимназия получила предложение да заснеме няколко фотосесии: в Турция, Кипър, Гърция...Оказало се че, обективът я ... харесва и някак неусетно моделстването се превърнало в част от живота й. Прекъснала за кратко, докато роди дъщеричката си Дея, за която казва че е нейната ...Богиня.      Не крие, че в досегашната кариера не всичко е вървяло по килим от рози, чувала е и „неприлични\" предложения, но с вродената си тактичност успяла да ги заобиколи.       Знае три езика, не спазва особени диети, смята че перфектността на тялото й /170х90х63х89/ се дължи най-вече на гена. Обича предизвикателствата, мрази несправедливостта. Може би това я е накарало когато преди дипломирането в НГПИД „Акад. Дечко Узунов\" не останала доволна от оценката си по „История на изкуството\" и поискала външно оценяване. Доказала, че преподавателите й не прави – получила пълни шестици по всичко. Към новото поприще пристъпила след сериозен размисъл и е решена да продължи за в бъдеще „под пагон\". С известно нежелание уточнява, че ако се налага ще изтрие „неподходящите\" снимки от профила си във Фейсбук. Макар да не вижда особен смисъл в това – защото те са част от досегашния й живот, а и няма как да махне билбордовете по света, където е запечатано лицето и тялото й. Колкото до онова селфи с Борисов-не знае дали е запазила вестника, където са го публикували. Направила си го защото винаги е харесвала силните мъже, без значение от политическата им обвързаност.     С удоволствие би се снимала днес и с президента Радев. Самата тя не членува в нито една от многобройните партии, което не означава че не се вълнува от случващото се в България. Не е омъжена, но има истински мъж до себе си и до дъщеричката Дея, пише в. Монитор.  ", "date": "2018.03.15", "title": "Спомняте ли си сексапилната Боряна"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379647-%D0%BA%D1%80%D0%B8%D1%81%D0%B8-%D0%B2%D1%8F%D1%80%D0%B2%D0%B0-%D0%B2-%D1%81%D0%B8%D0%BB%D0%B0%D1%82%D0%B0-%D0%BD%D0%B0-%D0%B5%D1%80%D0%BE%D1%82%D0%B8%D0%BA%D0%B0%D1%82%D0%B0", "text": "Криси на дивана В събота искаме да покажем Кристония, която смята, че еротиката е всичко. Следващите кадри показват доста добре целта ѝ и със сигурност ще се погрижат за гражданската авиация - много самолети ще се вдигнат. Спираме с прелюдията и преминаваме през кадрите.              ", "date": "2018.03.15", "title": "Криси вярва в силата на еротиката"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/379648-%D0%B7%D0%B0%D0%B3%D0%B0%D0%B4%D0%BA%D0%B0,-%D1%81%D0%B2%D1%8A%D1%80%D0%B7%D0%B0%D0%BD%D0%B0-%D1%81-%D0%BA%D0%B5%D0%B9%D1%82-%D0%BC%D0%B8%D0%B4%D1%8A%D0%BB%D1%82%D1%8A%D0%BD", "text": "В мрежата активно се обсъжда снимка на Кейт Мидълтън, на която се вижда, че \"всичките пръсти на ръцете й са с еднаква дължина\". Снимката подлуди интернет и породи множество предположения.        Жената на принц Уилям Кейт Мидълтън посети началното училище в Оксфорд, където била и направена снимката. Тя държи в ръце малка чанта и пръстите на ръцете й се намират на една линия, от което се забелязва, че те са много дълги. Заглавието на Дейли Мейл е \"Защо при Кейт всички пръсти са с еднаква дължина?\" и то привлече вниманието на социалните мрежи.        \"Ако трябва да бъдем по-точни, защо 75 процента от пръстите на Кейт са с еднаква дължина? Сега няма да мога да спя,\" пише коментатор. Много потребители на мрежата са отбелязали, че новината няма смисъл и пръстите на Кейт не са с еднаква дължина. Други признаха, че са заинтригувани от необичайната тема.", "date": "2018.03.15", "title": "Загадка, свързана с Кейт Мидълтън"}
