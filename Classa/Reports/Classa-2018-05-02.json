{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381533-1-%D0%BC%D0%B0%D0%B9-%D0%B2-%D0%B0%D0%B7%D0%B8%D1%8F", "text": "Работници и активисти отбелязаха днес Деня на труда и международната работническа солидарност в редица азиатски страни, предаде Асошиейтед прес. Във Филипините близо 5000 души от различни групи се събраха близо до президентския дворец в столицата Манила, за да протестират срещу неизпълненото предизборно обещание на президента Родриго Дутерте да сложи край на широко разпространената практика на сключване на краткосрочни трудови договори. Те призоваха още властите да се заемат с проблеми като ниските възнаграждения, безработицата и натиска върху профсъюзите. В Южна Корея 10 000 човека според полицията се събраха в центъра на столицата Сеул с призиви за повишаване на минималната заплата и с други искания. Те се обявиха за минимално заплащане от 10 000 вона (9,34 долара) на час и узаконяване на всички работни места. В Индонезия също около 10 000 души се събраха близо до президентския дворец в столицата Джакарта по призива на синдикатите. Те поискаха по-високи възнаграждения и забрана за наемане на чужденци в страната. В Камбоджа приблизително 2000 работници от текстилния сектор се събраха в парк в столицата Пномпен. Полицията обаче не им позволи да преминат на шествие до парламента. Премиерът Хун Сен се срещна с близо 5000 текстилни работници близо до Пномпен. Той обяви, че всеки от тях ще получи 50 000 риела (12.50 долара). В Камбоджа предстоят парламентарни избори през юли. Профсъюзите от големия в страната текстилен сектор традиционно подкрепят опозицията, отбелязва АП. ДПА посочва, че протестиралите в Пномпен работници са поискали повишаване на минималната месечна заплата в Камбоджа от 170 долара сега до 207 долара. В Шри Ланка правителството отложи демонстрациите по случай Деня на труда заради едноседмичните чествания на националния фестивал Весак, които продължават до утре, съобщи АП. Това е станало по искане на влиятелни будистки монаси. Така Шри Ланка ще отбележи тази година Деня на труда на 7 май.", "date": "2018.05.02", "title": "1 май в Азия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381525-%D0%B3%D0%BB%D1%83%D0%BF%D0%B0%D1%86%D0%B8%D1%82%D0%B5-%D0%BD%D0%B0%D0%B4%D0%B4%D0%B5%D0%BB%D1%8F%D0%B2%D0%B0%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B8%D0%BC%D0%B0-%D0%BF%D0%BE%D0%B4%D0%B4%D1%80%D1%8A%D0%B6%D0%BD%D0%B8%D1%86%D0%B8-%D0%B7%D0%B0-%D0%B8%D0%B4%D0%B5%D1%8F%D1%82%D0%B0-%D0%BC%D1%83%D0%B7%D0%B8%D0%BA%D0%B0%D0%BD%D1%82%D0%B8%D1%82%D0%B5-%D0%B4%D0%B0-%D1%81%D0%B5-%D1%81%D0%B0%D0%BC%D0%BE%D0%B8%D0%B7%D0%B4%D1%8A%D1%80%D0%B6%D0%B0%D1%82", "text": "След изявлението на Борисов, че музикантите от БНР трябва да се самоиздържат, из интернет проблясват коментари в негова подкрепа. Трябвало сами да печелят от билети, не можело радиото (държавата) да ги храни… И обобщения, че разни сфери на културата трябва да минат на самоиздръжка и т. н.  Невежеството е способно да закрие оркестрите у нас, колко му е – може и без тях.   На невежите трябва да се обяснява – в България пазарът е не малък, а мизерен. Няма как да се издържаш от концерти със симфонична музика. Андре Рийо е забогатял от симфонична музика (макар и по-леки жанрове) на един съвсем друг пазар, с билети от концерти, които струват по 100 евро и повече. И най-важното – има кой да ги плати. И пак на такива концерти има спонсори. Дори на концертите на рок звездите у нас има спонсори, въпреки скъпи билети и пълен стадион. Сегашната позиция на Борисов и подгласниците му – „Що не се самоиздържат като Андре Рийо” – изразява пълно невежество. В Европа има десетки радиооркестри, които се занимават основно със записи, и никой не предявява към тях претенции да са като оркестъра на Рийо. Изобщо, каква е тази глупост всеки оркестър да е като този на Рийо?       Само за сравнение какъв е пазара у нас – в Лондон на т. нар. „Промс” – пролетни концерти в продължение на месец с оркестъра на Би Би Си (в цяла Европа националните радиа имат оркестри), стават опашки за останали билети в последния момент. Пред Роял Албърт хол се нареждат  по 300-400 души пред касата, дни наред. Повечето билети са изкупени по интернет месеци напред.  Нещо такова да се вижда на Софийски музикални седмици? И на нашите концерти има виртуозни музиканти, авторитетни имена, има и интерес, зали се пълнят, но пазарът е малък, цените на билетите няма как да са високи.   Няма как от билети да издържаш структура, наречена оркестър. Ако в един оркестър хората нямат постоянни доходи, веднага ще се разбягат. И без това оркестрите по света са пълни с българи музиканти.  А спонсори? Откъде да се вземат спонсори, за да се издържа симфоничната музика в България? Васил Божков ли, Гриша Ганчев ли, Домусчиев ли? И големи банки се дърпат от финансиране на такива проекти, както остава за мутро-олигарси.   Така че, в малка страна като България, ако искаме да има цивилизация, трябва държавата да финансира културата. С оркестрите е като с книгите - продаваемите тиражи са по 1000-2000, това се смята за успех. Затова няма автори, които да живеят от книгите си, винаги са с някаква професия или на заплата някъде.   А музикантите няма как да работят нещо друго на заплата и да изкарват от концерти. Трябва да зарежат музиката и да станат таксиджии. Има такива случаи.  Разбира се има прагматици като Борисов и поддръжниците му, според които нямало нужда от толкова оркестри. Може и без тях…  Може, наистина. Да останат само „пазарно-ориентираните” чалга музиканти, дето пълнят залите. Можем и без симфонична музика. България не може да изхрани музикантите си, който може бяга в чужбина. Може да закрият и музикалните училища, интересът към тази професия намалява. Няма да умрем. Само че се отдалечаваме от цивилизацията. Не само концерти и записи, а и самото физическо присъствие на музиканти (както и актьори и др.) в обществото създава културна среда, цивилизова.  Като се разбягат по чужбина музикантите, ще караме някак с гостуващи оркестри, без национални.   Няма как Борисов да обеме с акъла си факта, че на конкурси за музиканти в опера като Пловдив се явяват чужденци, въпреки мизерните заплати. Защото е въпрос на престиж да свириш в оркестър на опера, да си отбележиш този факт в биографията, като стъпка по-нагоре.   В цял свят специално симфоничната и оперна музика се спонсорира или подкрепя от държавата. У нас – също. Само че музикантите са със заплати по 500-600 лв., което е мизерия за такава професия.  Е, нека либертарианците като Борисов да въведат пазара в тази област, да разгонят музикантите и да се хвалят, че са намалили публичните разходи. Със сигурност ще има кой да им ръкопляска. И това още не е станало, само защото Борисов е популист и го е страх от протести – недоволството на някаква гилдия не се знае дали няма да му навреди на избори…", "date": "2018.05.02", "title": "Глупаците надделяват. Борисов има поддръжници за идеята музикантите да се самоиздържат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381526-%D0%BF%D0%BB%D0%B0%D1%89%D0%B0%D1%82%D0%B5-180-000-%D0%BB%D0%B2-%D0%B7%D0%B0-%D0%BE%D1%85%D1%80%D0%B0%D0%BD%D0%B0-%D0%BD%D0%B0-%D0%B3%D0%B5%D0%B9-%D0%BF%D0%B0%D1%80%D0%B0%D0%B4%D0%B0-%D0%B2-%D1%81%D0%BE%D1%84%D0%B8%D1%8F", "text": "За първа година София Прайд ще организира и съпътстваща спортна програма. Първото събитие от нея ще бъде 3-километрово бягане по двойки, което ще се проведе на 19 май, съфинансирано от програмата за спортни събития и младежки форуми на кмета.", "date": "2018.05.02", "title": "Плащате 180 000 лв. за охрана на гей парада в София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381527-%D0%B2%D0%BC%D0%B5%D1%81%D1%82%D0%BE-%D1%81%D0%BB%D0%B0%D0%B1%D0%B8%D1%82%D0%B5%D0%BB%D0%BD%D0%BE", "text": "Днес ДВЕ в ЕДНО. Утрешните борсови цени на тока в Европа плюс БОНУС данните за износа на електроенергия от страната ни, за първите 17 седмици на 2018-та г. Именно втората графика показва, че (из)родната енерГЕПИйна мафия не е приложила вярното “лечение” за образувалият се напоследък  “ “.  За по-добър преглед и прочит кликайте с мишката върху снимките с графиките:         Фоновата, сива графика показва усреднените данни по месеци у нас, всичките девет страни и останалите осем. Данните за май са до датата в заглавието, включително. За любителите на по-задълбочени анализи се препоръчва сравняване на тази графика с вчерашната от “ “. А ето и грешното “лечение” на износа:         Ако попитате някой (из)роден енерГЕПИен “експерт” за срива в последната графика той ще ви “обясни”, че това се дължи на спирането на блок №5, в АЕЦ “Козлодуй”, за планов годишен ремонт и презареждане със свежо ядрено гориво. Тогава вие можете да го контрирате, защо тогава при същите условия, първата седмица от спирането на блока, през 2015-та г. износът на електроенергия е бил ТРИ ПЪТИ ПО-ГОЛЯМ?     Искате да знаете, какви са били цените тогава? За днес вече не ми се работи безплатно.  ", "date": "2018.05.02", "title": "Вместо слабително"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381528-%D0%BD%D1%8F%D0%BC%D0%B0-%D0%BA%D0%BE%D0%B9-%D0%B4%D0%B0-%D1%80%D0%B0%D0%B1%D0%BE%D1%82%D0%B8", "text": "ОСВОБОДЕТЕ БИЗНЕСА ОТ АДМИНИСТРАТИВНИ ТЕЖЕСТИ, ПРИВАТИЗИРАЙТЕ БОЛНИЦИ, ЗАТВАРЯЙТЕ УЧИЛИЩА, НАМАЛЕТЕ ДАНЪЦИТЕ И ЗАПЛАТИТЕ. НЕ ОСТАНАХА ХОРА? ЩЕ ВНЕСЕМ!     Мелница в Плевенско търси двама черноработници. Твърди, че не може да намери, затова настоява да ползва труда на двама молдовски граждани. За изпълнението на трудовите задължения не е нужна никаква квалификация, кандидатът трябва да има само достатъчно физическа сила, за да пълни и пренася 50-килограмови чували с брашно. Работодателят първо твърди, че не е имало нито един желаещ да заеме свободните работни места, което не звучи достоверно в Северозападния район, където  .  Впоследствие се оказва, че кандидатите не са били удовлетворени от условията на труд и предлаганата заплата…   Кандидати за работа   След допълнително проучване става ясно, че всъщност десетина безработни са се опитали да получат работата. Но това е било невъзможно без полагане на допълнителни усилия и средства от страна на предприемача.   Увеличаването на пенсионната възраст (в първия случай) и искането за орязване на инвалидните пенсии (във втория) идва след систематично обезкървяване на пенсионната, осигурителната и социалната система под 30-годишен натиск на работодателските организации. Тези системи са недофинансирани, поради намалението на данъците и осигуровките, които след началото на прехода се таксуват като „тежест“ за бизнеса!   Това са четирите основни групи безработни, за които получихме информация от източници на КТ „Подкрепа“. Десетина български граждани са кандидатствали за вакантните места в Северозападна България, макар в заявлението за внос на работници от Молдова работодателят да твърди, че такива изобщо не е имало.   Нито стотинка повече   Вече бяха посочени причините за състоянието, в което се намират кандидатите от първите две групи – стремежът на бизнеса да намали до минимум средствата за публичните системи и услужливостта на управляващите към него. Закрити бяха и специализираните предприятия за хора с увреждания. От проведено преди месец допитване стана ясно, че огромната част от по-възрастните граждани в тази уязвима група имат над 5 години трудов стаж. Колкото по-млад е човекът с увреждане, толкова по-малък е шансът да е работил. Няма „Тих труд“, не е конкурентоспособен.   Да оставим дългосрочните поражения, които бяха нанесени на българското общество. Ако бизнесменът е добросъвестен, може да използва труда и на следващите кандидати – маргинализирани и от по-далечни населени места.   Нима работникът не трябва да може да се изкъпе и след работа?   С автомобил с газова уредба – много малко.   Но това за българският работодател са излишни разходи – 700 лв. и нито стотинка повече! Мислите, че горкият изнемогва и просто не може да си позволи повече? Или че и той е жертва на систематичната рушене от началото на прехода? Това е второто му заявление за внос на работници. Първото беше за животновъди. И ако все още не е ясен профилът на предприемача, той е бивш министър на Костов, член на правителство, което проведе голямата приватизация и реституция, започна унищожителните реформи в здравеопазването, социалната и пенсионната система. Така беше унищожен човешкият капитал на страната! Вече го подменят.  ", "date": "2018.05.02", "title": "Няма кой да работи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/381529-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B5-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-%D0%B3%D0%BD%D1%83%D1%81%D0%BD%D0%B0", "text": "?!?!?   Представяте ли си Корбин да съди Гардиън, защото се обидил?!?!?   За мен това е политическа саморазправа, която обидените си я представят като 220 000 лева.   Очаквах от Нинова, като политически лидер, който ме представлява, къде повече.     Поне да направи опит да осъди онези, които я наричаха госпожа Лъжа. Ето това е обида, не лична, а за цялата партия.   А, да съдиш за пари главния редактор на Поглед инфо е все едно да съдиш – Вацев, Симов, Дърева, Иво Атанасов, Нако Стефанов, Симеон Николов, Панко Анчев, Джеки Вагенщайн, и…… фактически половината партия, която се публикува там.   Ако, утре, излезе критичен материал за ръководството в Дума и този вестник ли ще съдят?   ********   И, да. Права е Бозаджиева (главният пиар или каквато там длъжност заема на Позитано) времето за тази новина не е подбрано случайно.   Ама какво си мислят Добрев и Нинова? На краставичар краставици ли да продават?   По делата ще ги познаем!   Едно е да манифестираш свободата на словото, друго е наистина да го защитаваш.   Ще ви кажа какво е обида: до Чампоева и Антон гербаджията да се наредят Нинова & Добрев!  ", "date": "2018.05.02", "title": "Историята е достатъчно гнусна!"}
{"url": "http://www.classa.bg/%D1%82%D0%B5%D1%85%D0%BD%D0%BE/item/381530-%D0%B0%D0%BD%D1%82%D0%B8%D1%80%D0%B5%D0%BA%D0%BE%D1%80%D0%B4-%D0%BF%D1%80%D0%B8-%D1%82%D0%B0%D0%B1%D0%BB%D0%B5%D1%82%D0%B8%D1%82%D0%B5", "text": "Продажбите на таблети ще регистрират нов антирекорд през настоящото, второ тримесечие на годината, съобщи компанията за пазарни изследвания Digitimes Research. Очаква се доставките на таблети в периода април-юни да намалеят с 2,7% до 31 млн. броя, което ще бъде пореден антирекорд. Предишният минимум беше през първото тримесечие на 2018 г., когато продажбите намаляха с 28,2%, спрямо Q4 2017 и с 14,9% на годишна база – до 33 млн. броя. Пропадането на пазара на таблети продължава, въпреки че по-рано тази година Apple пусна нов iPad на достъпна цена от 299 долара и с поддръжка на Apple Pencil, предназначен за сектора на образованието, Повечето нови таблети, пуснати на пазара от началото на годината, имат диагонал 9,7 инча или по-голям. Доставките на модели с екрани 7 и 8 инча постоянно намаляват. В частност, 7-инчовите устройства бележат спад от 8% в последните две тримесечия.", "date": "2018.05.02", "title": "Антирекорд при таблетите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381531-%D1%81%D0%B0%D1%89-%D0%B8%D0%B7%D0%B2%D0%B0%D0%B4%D0%B8%D1%85%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%82-%D1%81%D0%BF%D0%B8%D1%81%D1%8A%D0%BA-301", "text": "България вече не е включена т.нар. „черен списък\" за защита на интелектуалната собственост на САЩ („Специален списък 301\"). Страната ни неизменно фигурираше в него последните 5 години. В списъка попадат търговски партньори на САЩ, които според Вашингтон не защитават ефективно правата на интелектуалната собственост или пречат на технологични американски компании, които разчитат на защитата на правата си в тази сфера. Страните са разделени на две части – Списък на наблюдаваните и Списък на приоритетно наблюдаваните. Вторият включва страните, за които има най-сериозни притеснения. Тази година в него влизат 12 държави: Русия, Китай, Украйна, Индия, Канада, Алжир, Аржентина, Чили, Колумбия, Индонезия, Кувейт и Венецуела. В Списъка на наблюдаваните държави са 24 страни: Виетнам, Тайланд, Турция. Швейцария, Румъния, Гърция, Мексико, Пакистан, Перу, Саудитска Арабия, Бразилия, Египет, Барбадос, Боливия, Коста Рика, Доминиканската република, Еквадор, Гватемала, Ямайка, Ливан, Таджикистан, Туркемнистан, ОАЕ, Узбекистан. „Идеите и креативността на американските предприемачи подкрепят икономическия ръст и дават работа на милиони американци. Този списък е ясен сигнал за нашите търговски партньори, че защитата на интелектуалната собственост на американците е основен приоритет за администрацията на президента Доналд Тръмп, коментираха от агенцията по търговията на САЩ (USTR, Office of the United States Trade Representative). Според оценките на американското правителство бизнесите, свързани с интелктуална собственост, пряко или непряко дават работа на 45,5 млн. американци, което е около 1/3 от всички работещи в САЩ.", "date": "2018.05.02", "title": "САЩ извадиха България от Списък 301"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/381532-%D1%81%D1%82%D0%BE%D0%BB%D1%8A%D1%82-%D0%BD%D0%B0-%D0%BC%D1%8A%D1%81%D0%BA-%D0%B2-%D1%82%D0%B5%D1%81%D0%BB%D0%B0-%D1%81%D0%B5-%D0%BA%D0%BB%D0%B0%D1%82%D0%B8", "text": "Трудностите, които изпитва американският производител на електромобили Tesla, застрашават шефското място на Илон Мъск – главен изпълнителен директор на компанията и председател на борда на директорите от 2004 г. насам. Преди срещата на акционерите на Tesla през юни, някои от тях надигат гласове за смяна на CEO-то. Джин Джао, един от влиятелните акционери в компанията, предлага Илон Мъск да бъде заменен с независим директор, съобщи TechCrunch.com. „Въпреки че сегашната структура на ръководството, при която позициите на председател и CEO се заемат от един човек, може да осигури ефективно лидерство за Tesla на ранен етап, в сегашната много по-конкурентна и бързо променяща се технологична индустрия става все по-трудно и по-трудно да контролираме бизнеса и висшето ръководство на Tesla (особено за да минимизираме евентуалните конфликти), което може да бъде резултат от комбинирането на позициите на CEO и председател\", пише Джао в своето предложение. Джао, който държи част от обикновените акции на Tesla, обръща внимание и на позициите на Мъск в компаниите SolarCity и SpaceX и как неговото участие там може да доведе до конфликти, макар че вероятността това да се случи е твърде малка. Бордът на директорите вече изрази своята опозиция, като препоръча гласуване против това предложение. В своето изявление бордът казва, че успехът на Tesla не би бил възможен без Мъск начело на борда и на самата компания. „В светлината на значителните бъдещи възможности за растеж, Управителният съвет вярва, че дружеството все още е най-добре обслужвано от г-н Мъск, който продължава да изпълнява ролята на председател\", се казва в изявлението на борда. Изтъква се също така, че компанията вече има седем независими директори.", "date": "2018.05.02", "title": "Столът на Мъск в Тесла се клати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381524-1-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1494 г. - Христофор Колумб открива Ямайка.     1803 г. - САЩ купуват от Франция областта Луизиана.   1808 г. - Избухва Полуостровната война: Жителите на Мадрид се вдигат на бунт срещу френската окупация.   1876 г. - Георги Бенковски обявява преждувременно началото на Априлското въстание.   1889 г. - Менелик II, император на Етиопия, подписва договор с армията на Италия, който дава на Етиопия контрол над Еритрея.   1925 г. - В България със закон е създадена жандармерия с численост 6 800 души.   1933 г. - Съобщено е за появата на Чудовището от Лох Нес.   1935 г. - Бенито Мусолини издава заповед за нахлуване на армията на Италия в Абисиния.   1945 г. - Втората световна война: Съветският съюз обявява завладяването на Берлин и съветските войници издигат своето червено знаме над сградата на Райхстага. Германските сили се предават в Италия, а в Триест на армията на Нова Зеландия.   1952 г. - От Лондон до Йоханесбург е извършен първият полет с реактивен пътнически самолет.   1955 г. - Тенеси Уилямс печели Пулицър за Котка върху горещ ламаринен покрив.   1969 г. - Британският лайнер Queen Elizabeth 2 потегля на своето първо пътуване до Ню Йорк.   1997 г. - На 44-годишна възраст Тони Блеър от Лейбъристка партия става най-младият министър-председател на Обединеното кралство за последните 185 години.   1997 г. - Русия приема закон за пълна ликвидация на химическото оръжие.   1998 г. - Учредена е Европейска централна банка в Брюксел, която има за цел да формулира и прилага монетарната политика на Европейския съюз.   1999 г. - Започва излъчване на международния сателитен канал ТВ България на БНТ.   2011 г. - Осама бин Ладен, \"организаторът на Атентатите от 11 септември 2001 г.\" и най-издирваният терорист в света, е убит от екип на американските военноморски части \"Тюлени\" в Абботабад, Пакистан.  ", "date": "2018.05.02", "title": "1 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/381523-%D1%81%D0%B2-%D1%80%D0%B0%D0%B2%D0%BD%D0%BE%D0%B0%D0%BF%D0%BE%D1%81%D1%82%D0%BE%D0%BB%D0%B5%D0%BD-%D1%86%D0%B0%D1%80-%D0%B1%D0%BE%D1%80%D0%B8%D1%81-%D0%BC%D0%B8%D1%85%D0%B0%D0%B8%D0%BB,-%D0%BF%D0%BE%D0%BA%D1%80%D1%8A%D1%81%D1%82%D0%B8%D1%82%D0%B5%D0%BB-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BD%D0%B0%D1%80%D0%BE%D0%B4", "text": "Свети цар Борис-Михаил - покръстител на българите бил родственик на св. мъченик княз Боян Български. За покръстването преговарял с папа Николай*, но приел Христовата вяра от Изток - Цариград и   Цариградски изпратил епископи и свещеници в България. Борис се кръстил с цялото си семейство, като при кръщението приел името на Византийския император - Михаил. Кръстили се болярите и целият народ в 865 година.   След смъртта на   учениците им намерили прием в България и подпомагали Борис в религиозно-просветната и книжовна дейност. Обикнал монашеския подвиг, цар Борис в 889 година поставил на престола по-големия си син Владимира и се отдалечил в манастир.      Но недоволните боляри подтикнали Владимир към преврат, за да възвърне езическата религия. Узнал това, Борис се върнал в столицата Плиска и потушил метежа. Владимир бил свален и на негово място бил поставен по-малкия син  .   Върнал се в манастира на пост и молитва и завършил живота си като монах в 906 година на 2 май. Като покръстител св. цар Борис е наречен \"равноапостолен светец\".   † Траянополский епископ Иларион, Пространен православен месецослов, изд.  .      ", "date": "2018.05.02", "title": "Св. равноапостолен цар Борис-Михаил, покръстител на българския народ"}
{"url": "http://www.classa.bg/%D1%81%D0%B2%D1%8F%D1%82/item/381520-%E2%80%9E%D0%B2%D0%B8%D1%88%D0%B5%D0%B3%D1%80%D0%B0%D0%B4%D1%86%D0%B8%D1%82%D0%B5%E2%80%9C-%D0%B1%D1%83%D1%82%D0%BD%D0%B0%D1%85%D0%B0-%D0%B4%D0%B2%D0%BE%D0%B9%D0%BD%D0%B8%D1%8F-%D1%81%D1%82%D0%B0%D0%BD%D0%B4%D0%B0%D1%80%D1%82-%D0%BF%D1%80%D0%B8-%D1%85%D1%80%D0%B0%D0%BD%D0%B8%D1%82%D0%B5-%D0%B0-%D0%BA%D1%8A%D0%B4%D0%B5-%D0%B1%D1%8F%D1%85%D0%BC%D0%B5-%D0%BD%D0%B8%D0%B5-%D0%B4%D0%BE%D1%81%D0%B5%D0%B3%D0%B0", "text": "Мултинационалните компании ще бъдат задължени да продават продукти с еднакво качество на територията на целия Европейски съюз. На 11 април тази година директивата беше представена в Европейския парламент.  Предвижда се тя да влезе в сила най-рано през пролетта на 2019 г.  Нещо повече – през последната година политици от ГЕРБ обвиняваха в популизъм и „антиевропейска реторика“ всеки, който повдигне въпроса за двойните стандарти на чуждите компании у нас.  БСП беше единствената политическа сила, която направи опит да отмени част от непазарните практики на чуждите хипермаркети у нас чрез Закона за търговските вериги. По този начин недолюбваните от Брюксел страни от „Вишеградската четворка“ – Чехия, Унгария, Полша и Словакия, свършиха “мръсната” работа на покорните и раболепни досега политици в България, които не виждаха нищо лошо в това българите да купуват скъпи и некачествени храни.      Сега, когато Чехия, Унгария, Полша и Словакия принудиха управлявания от Запада Европейския съюз да забрани тази порочна практика, изведнъж и родните политици прозряха, че от години населението е принудено да яде скъпи и в същото време вредни храни. България няма почти никаква заслуга за победата на „Вишеградската четворка“, и по стар навик пробва да се качи на влака на победителите. Управляващите искат да си припишат заслуги за отмяната на двойния стандарт при храните, въпреки че доскоро бяха напълно съгласни с „големите шефове“ от Брюксел, които отричаха хранителния апартейд на корпорациите в Източна Европа.   Следващият месец Европейската комисия ще представи на страните-членки на ЕС методика, с която да тества мултинационалните марки и техните продукти. Еврокомисарят по правосъдие, правата на потребителите и равенство на половете Вера Юрова смята, че заради подготвяната регулация компаниите са “изнервени” и че по нейно мнение ще има голям отпор. Хранителната индустрия от години твърди, че разликата в уж еднаквите продукти е заради това, че компаниите искат да удовлетворят културните предпочитания в кулинарията на страните. През март 2017 г., от Варшава страните от „Вишеградската четворка“ призоваха Европейския съюз да вземе мерки срещу производители на храни, включващи нискокачествени съставки в продукти, предназначени за продажба в по-бедните членки на Общността. На срещата на върха премиерите на Чехия, Унгария, Полша и Словакия поискаха Европейската комисия да вземе законодателни мерки, които да забранят подобни практики“. „Това унижава гражданите и създава две категории хора”, посочи словашкият премиер Роберт Фицо. Организации за защита на потребителите и държавни власти се оплакват, че някои производители на храни използват по-евтини съставки в продуктите, предназначени за Централна и Източна Европа, отколкото за същите стоки, които се продават в Германия и Австрия. В момента тази практика е разрешена, тъй като правилата на ЕС изискват единствено на опаковката всички съставки да са ясно изброени. През майрт 2017 г. Министерството на земеделието на Словакия представи резултатите от лабораторни тестове, показващи, че половината от 22 продукта, купени в словашката столица Братислава, се различават по вкус, външен вид и състав от същите продукти, купени в два австрийски града от другата страна на границата. Чешкият министър на земеделието Мариан Юречка изрази недоволство от двойният стандарт. Пред Ройтерс той заяви: “При някои продукти фактически сме се превърнали в европейско кошче за боклук”. Законите на ЕС обаче не забраняват такова нещо. Ако всички изисквания за безопасност на храните са изпълнени и съдържанието е описано – проблем няма. Множество производители в Европа твърдят, че разликите в продуктите им в различни страни се дължат на “угаждане” на местния вкус и на „познати рецепти“.", "date": "2018.05.02", "title": "„Вишеградците“ бутнаха двойния стандарт при храните. А къде бяхме ние досега?"}
{"url": "http://www.classa.bg/%D1%81%D0%B2%D1%8F%D1%82/item/381518-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8%D1%8F%D1%82-%D0%BF%D1%80%D0%B8%D0%BD%D1%86-%D0%BA%D1%8A%D0%BC-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8%D1%82%D0%B5-%D0%BF%D1%80%D0%B8%D0%B5%D0%BC%D0%B5%D1%82%D0%B5-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D1%8F%D1%82%D0%B0-%D0%B7%D0%B0-%D0%BC%D0%B8%D1%80-%D0%B8%D0%BB%D0%B8-%D0%BC%D0%BB%D1%8A%D0%BA%D0%BD%D0%B5%D1%82%D0%B5-%D0%B8-%D0%BF%D1%80%D0%B5%D1%81%D1%82%D0%B0%D0%BD%D0%B5%D1%82%D0%B5-%D0%B4%D0%B0-%D1%81%D0%B5-%D0%BE%D0%BF%D0%BB%D0%B0%D0%BA%D0%B2%D0%B0%D1%82%D0%B5", "text": "Палестинците трябва да приемат вариантите за мир, които се предлагат в този момент или \"да млъкнат и да спрат да се оплакват\" твърди престолонаследникът на Саудитска Арабия, Мохамед бин Салман. Коментарът бил направен по време на среща на 27 март, при закрити врати, с ръководителите на еврейски организации в Ню Йорк, написа Барак Равид, дипломатически кореспондент на израелския Канал 10.   Позовавайки се на израелска дипломатическа грама, както и на два информирани източника за срещата, Равид казва, че принцът говорил необичайно директно за палестинската кауза.   \"През последните десетилетия палестинското ръководство е пропускало една след друга възможности и е отхвърляло всички мирни предложения, които бяха дадени\", каза Мохамед бин Салман. \"Време е палестинците да приемат предложенията и да седнат на масата за преговори, или да млъкнат и да спрат да се оплакват.\"   Също така, според източниците, бин Салман заявил, че Палестина не е важен въпрос за Рияд, добавяйки, че кралството му \"има много по-спешни и важни въпроси на дневен ред\", като противодействие на позицията на Иран в региона.   Докато порицавал палестинските лидери, Саудитският престолонаследник подчертал, че е необходимо да има значителен напредък в арабско-израелския мирен процес, за изменение на връзките между народите от Персийския залив и Тел Авив.   Саудитска Арабия официално не признава Израел, въпреки че двете регионални сили имат общ интерес в борбата с Иран.   Въпреки това, не е ясно какво мирно предложение е имал предвид принц Салман. В момента, Джаред Кушнер, син на Тръмп и поддръжник на Израел, напредва по пътната карта за мирно решение на израелско-палестинския конфликт. Ники Хейли, посланик на САЩ пред ООН, хвърли светлина върху предложението на САЩ. Дипломатката намекна, че администрацията Тръмп е избрала златната среда за пътната карта за мир, който \"няма да бъде обичан или мразен\" нито от Израел, нито от Палестина.", "date": "2018.05.02", "title": "Саудитският принц към палестинците: Приемете предложенията за мир или млъкнете и престанете да се оплаквате"}
{"url": "http://www.classa.bg/%D1%81%D0%B2%D1%8F%D1%82/item/381519-%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%B8%D0%BC%D0%B0%D0%BC%D0%B5-%D0%BF%D0%BE%D0%BB%D0%BE%D0%B2%D0%B8%D0%BD-%D1%82%D0%BE%D0%BD-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D1%82%D0%B0%D0%B9%D0%BD%D0%B8%D1%82%D0%B5-%D0%BF%D1%80%D0%BE%D0%B3%D1%80%D0%B0%D0%BC%D0%B8-%D0%BD%D0%B0-%D0%B8%D1%80%D0%B0%D0%BD-%D0%B7%D0%B0-%D1%8F%D0%B4%D1%80%D0%B5%D0%BD%D0%BE-%D0%BE%D1%80%D1%8A%D0%B6%D0%B8%D0%B5", "text": "Израелският премиер Бенямин Нетаняху заяви в телевизионно обръщение, че страната му има половин тон доказателства за съществуването на програма със секретен характер за ядрени оръжия, разработвана от Иран, съобщава АФП.   В хода на презентацията, Нетаняху показа предполагаеми доказателства за иранска тайна програма, наречена \"Амад\", от които изглежда, че Ислямска република Иран разработва програма за ядрени оръжия.   \"През 2017 г. Иран скри архивите си за разработване на ядрени оръжия\", заяви шефът на израелското правителство. \"Иран лъже, че никога не е имал програма за ядрено оръжие\", добави той.   Нетаняху обвини Иран, че лъже \"на едро\". \"След подписването на ядреното споразумение от 2015 г. Иран засили усилията си да крие своите тайни ядрени архиви\", заяви израелският премиер по време на публичното изявление.   Нетаняху каза, че Израел е споделил информацията за тайната ядрена програма на Иран с американските разузнавателни служби и е уверен, че Тръмп ще \"вземе правилното решение\" за споразумението с Иран.", "date": "2018.05.02", "title": "Нетаняху: \"Имаме половин тон доказателства  за тайните програми на Иран за ядрено оръжие \""}
{"url": "http://www.classa.bg/%D1%81%D0%B2%D1%8F%D1%82/item/381521-%D0%B2-%D1%87%D0%B5%D1%82%D0%B8%D1%80%D0%B8-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%B3%D1%80%D0%B0%D0%B4%D0%B0-%D0%B1%D0%B5%D0%BB%D0%B8%D1%82%D0%B5-%D1%81%D0%B0-%D0%B2%D0%B5%D1%87%D0%B5-%D0%BF%D0%BE%D0%B4-50", "text": "Забележителното е обаче, че изводите, които се правят от тези цифри в статията, изобщо не са към някакво противодействие на това явление например, а са типично в духа на политическата коректност и еврогейщината: че осмислянето на тези “промени” в демографския облик на Кралството било адски полезно за “адаптирането” на обществените услуги към “новите нужди на нашите граждани” – настаняването в жилища, училищната храна, грижите за възрастните, местата за културни прояви и забави, погребенията и т.н., които всичките били “необратимо засегнати”.", "date": "2018.05.02", "title": "В четири британски града белите са вече под 50%"}
{"url": "http://www.classa.bg/%D1%81%D0%B2%D1%8F%D1%82/item/381522-%D0%B1%D0%B8%D1%82%D0%BA%D0%B0%D1%82%D0%B0-%D0%BD%D0%B0-%D0%BC%D0%BE%D0%BD%D0%B0%D0%BA%D0%BE-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE%D1%82%D0%BE-%D1%81%D1%80%D0%B5%D1%89%D1%83-%D0%BC%D0%BE%D1%80%D0%B5%D1%82%D0%BE", "text": "Монако може да е втората най-малка държава в света, но е и една от най-богатите. Почти една трета от жителите й са милионери, привлечени от града-държава на френската Ривиера заради неговата снизходителна фискална политика - данъкът върху доходите там е отменен от 1869 г. насам.   Смята се, че около 70% от населението е раждано в чужбина, като само 10 000 са \"истинските\" местни жители, \"монегаски\".   В резултат на това 38-те хиляди жители на Монако понастоящем се разполагат на по-малко от 2 кв.км – територия, по-малка от нюйоркския Сентръл Парк. А когато още 40 000 души прекосяват дневно границите откъм Франция и Италия, за да отидат на работа, проблемът само се утежнява.   Нов залив за милионери   Докато хората и парите се концентрират в държавата, все повече земя бива отвоювана от морето. От началото на XIX в., Монако е превърнало още 100 акра в суша, които се равняват на 20% от територията му.       Сега е започнало строителството на проект за 2 млрд. евро за разширение на естествения контур на бреговата линия на Монако с още 15 акра навътре в Средиземно море.   След като бъде завършен през 2025, новият район – Портие Коув – близо до легендарното казино \"Монте Карло\" (декор на цели три филма за Джеймс Бонд) - ще побира още 1000 жители в луксозни апартаменти и вили.   Допълнителните публични пространства ще включват хълм и озеленен парк, крайморска алея и малка яхтена марина.   Въпреки че начело на проекта стои правителтвото на Монако, строителството ще се финансира от частни източници, и те ще спечелят от продажбата на недвижимите имоти.   \"Доходите за частната група инвеститори от продажбата на къщите и апартаментите, ще са над 3.5 млрд. евро\", казва Жан-Люк Нгуен, директор на правителствения проект за разширение.   Монако е сред най-желаните местообитания на света, и редовно е сред най-скъпите места за покупка на имоти. Срещу 1 млн. долара можете да закупите само 17 кв.м. имот от най-висок клас, по данни от доклада Knight Frank 2017 Wealth Report. Само за сравнение в най-скъпите квартали в Ню Йорк и Лондон за същата сума можете да си купите имоти от по съответно 26 кв.м. и 30 кв.м.   В резултат на това много прочути жители на Монако са го избрали за свой дом, като британския пилот от Формула 1 Люис Хамилтън и сръбската тенисзвезда Новак Джокович.   Еко-район за Монако   Портие Коув е замислен да се впише елегантно в ландшафта, за да съответства на водните течения край залива. \"Искахме да му придадем извита форма, така че да не създава препятствия на теченията, които снабдяват морето с кислород,\" коментира Дени Валод от Valode & Pistre, част от екипа архитекти, работили върху Портие Коув.   И все пак строителството в морето е комплексна задача и вероятно може да навреди на морските растения и животни.   Но основните участници в изграждането на този еко–район бързат да подчертаят неговите \"крайно амбициозни цели за устойчиво развитие и опазване на околната среда.\"   Преди началото на строителството, защитените растителни видове в района на проекта ще бъдат преместени в съседни морски резервати, а специални подводни екрани ще изолират строителната площадка, за да сведат до минимум ефекта от строителството върху околната среда.   Според френската компания Bouygues Travaux Publics, която е водеща в проекта, качеството на водите ще се следи строго от екип независими научни експерти за времето на цялото строителство.   Като компенсация за неизбежната загуба на естествени хабитати, Bouygues възнамеряват да създадат широка гама от изкуствени хабитати във вертикални и хоризонтални еко-коридори.   Според Нгуен, това отличава екологичния район на Монако от други крайбрежни проекти за разширение по света.   \"Не сме виждали други проекти с такъв вид отражение върху околната среда,\" заявява Нгуен.   В момента Bouygues изкопават утайките в региона, за да разкрият каменистото морско дъно. После основите ще бъдат запълнени с натрошени камъни, за да може да издържи на тежестта на дига, изградена от 18 запълнени с бетон камери, наречени кесони. Всеки кесон е с височина 26 метра и тежи приблизително 10 000 тона.   След като този защитен пояс бъде изграден, ще бъде добавен окончателно запълване с морски пясък, извлечен от северна Сицилия. Платформата и инфраструктурните строителни работи би трябвало да приключат към 2020 г., а завършеният район да бъде открит през 2025 г.   Придаване на естествен вид на изкуственото   Въпреки че е напълно изкуствено разширение на терена, Валод казва, че плановете включват \"създаване на средиземноморски пейзаж от високи борове и друга местна растителност, за да се създаде усещането, че сградите са заобиколени от естествена среда\".   Огромни балкони ще защитават сградите от слънцето през лятото, и ще спомагат за запазването на топлината през зимата. Освен това 40% от нуждите от енергия на района ще се осигуряват от соларни панели и помпи, използващи морска вода за отопление и охлаждане на сградите.   Всеки от апартаментите ще е с площ над 400 кв.м., а отделните къщи ще са с площ близо 1000 кв.м.   Топографията на проекта за разширение ще отрази начина, по който се е развивало Монако, като домовете постепенно ще се увеличават като височина от ниски вили до високи многоетажни сгради – като отражение на еволюцията на страната от рибарски рай до атрактивен почивен курорт, обяснява Валод.   \"Това е проект, който е изключително съвременен, но има солидни корени в историческия си контекст,\" заявява той.    ", "date": "2018.05.02", "title": "Битката на Монако: Богатството срещу морето"}
{"url": "http://www.classa.bg/%D1%81%D0%B2%D1%8F%D1%82/item/381514-%D0%B7%D0%B5%D0%BC%D1%8F%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%B2-%D0%B0%D0%B4%D1%81%D0%BA%D0%B0-%D0%BF%D0%BB%D0%B0%D0%BD%D0%B5%D1%82%D0%B0,-%D0%BF%D0%BE%D0%B4%D0%BE%D0%B1%D0%BD%D0%B0-%D0%BD%D0%B0-%D0%B2%D0%B5%D0%BD%D0%B5%D1%80%D0%B0", "text": "В бъдеще Земята може да се превърне в планета като Венера, с облаци сярна киселина в небето и висока температура на повърхността си, алармира едно изследване, проведено от двама учени от НАСА, Гиада Амей и Стивън Кейн.   Според тези специалисти, възможно е Венера да е имала в миналото подходящи условия за живот, включително вода на повърхността. Във всеки случай, през дълъг период от време, тя се е превърнала в необитаема планета, докато Слънцето е ставало по-ярко. Днес атмосферата на Венера, образувана от въглероден диоксид, е 90 пъти по-плътна от тази на Земята, докато температурата на повърхността на планетата достига 462 градуса по Целзий.   \"Въпреки че Венера в момента е едно от най-неприемливите за живот места в слънчевата система, познанието за най-близкия ни планетарен съсед може да разкрие общите процеси за развитието на околната среда на планетите - и на загубата на жизнестособност - с течение на времето\", твърдят американските изследователи, като подчертават значението на изследванията на Венера за прогнозиране на бъдещето на Земята.   \"Венера е магическо огледало, което отразява бъдещето на Земята\", подчертават специалистите в изследването. Според предишни събрани данни, нарастващата слънчева светлина може да определи границите на \"обитаемата зона\" по-далеч отвъд Земята в течение на около 1 милиард години, докато се създадат на нашата планета условия, подобни на сегашните на Венера.", "date": "2018.05.02", "title": "Земята може да се превърне в \"адска\" планета, подобна на Венера"}
{"url": "http://www.classa.bg/%D1%81%D0%B2%D1%8F%D1%82/item/381516-%D0%B5%D0%B4%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0,-%D0%B4%D0%B2%D0%B5-%D1%81%D0%B8%D1%81%D1%82%D0%B5%D0%BC%D0%B8", "text": "    Северна и Южна Корея влязоха в световното внимание с невероятния пробив в дипломацията, който се осъществи през последните месеци. Макар и много специалисти да смятат обединението на полуострова за невъзможно, рецепта за него съществува и тя вече е изпробвана. Това е принципът „една държава, две системи“, който китайският лидер Дън Сяопин през 80-те години предлага, за включването на бившите чужди колонии Хонг Конг и Макао в рамките на комунистически Китай. Огромните различия между политическите ръководства и икономическата реалност в държавите, водени от Пхенян и Сеул, ни карат да не приемаме възможността за тяхното общо съществуване. Това, което липсва в днешната геополитическа картина, често са историческите предпоставки за промените. А Корея, макар и разделена, всъщност има един народ, който е разкъсан по желание на великите сили.     В Европа малко хора помнят началото на дълбоките противоречия в Източна Азия. През 1910 г. Корея е анексирана от Японската империя и до края на Втората световна война е жестоко експлоатирана от агресорите. Администрацията на островната империя превръща обикновените корейци в роби, а територията на страната е разглеждана като трамплин за експанзията в Манджурия и централните части на Китай.   Европейците гледат на Източна Азия като на регион, лишен от политическа самостоятелност. Това се дължи на продължителната колониална политика на държави като Великобритания, Франция, Нидерландия, Португалия, Германия, а в последствие в края на 19 в. и началото на 20 в., Русия и дори САЩ. Така в края на глобалния конфликт Корея попада под вниманието на основните играчи, които определят бъдещето на света. Държавата подлежи на съвсем същите уговорки като тези, които са правени за страните от Източна Европа или за бъдещето на Германия.    По време на Потсдамската конференция, през лятото на 1945 г. Великите сили вземат решението да разделят полуострова съвсем изкуствено по 38-я паралел. В северната част е създадено управление, което е с комунистическа ориентираност и водено от Ким Ир Сен. Южната част на страната става „демократична“, а властта е поета от И Сън Ман, който е президент от 1948 до 1960 г. Всъщност и двамата лидери още през 1949 г. обявяват, че са готови да обединят държавата чрез сила.   В плановете на САЩ и СССР в края на Втората световна война не фигурира идеята за разделяне на корейския народ, но Студената война променя изключително бързо реалностите в Източна Азия. През 1949 г. е създадена Китайската народна република, която разгромява националистическото правителство, водено от Чан Кайшъ. САЩ губят най-важния си съюзник на азиатския континент. Дори ООН е създадена с виждането, че една от силите, които управляват света, ще бъде Китай, но във Вашингтон не са смятали, че това ще е комунистически Китай. Така вниманието им се насочва към последната останала територия под техен контрол – Южна Корея.   В същото време Сталин е изправен пред все повече проблеми в Европа. Планът Маршал и опитът за парична реформа, диктувана от американските икономисти през 1948 г., го изправя пред реалността за разделяне на Германия. САЩ, без съгласието на съюзника си СССР, създават институциите на Федерална република Германия. Сталин иска да осигури кордон от държави, които да изолират Съветския съюз от капиталистическото влияние, за това му трябва време и отклоняване на вниманието от Европа.   В този момент Ким Ир Сен започва да прави дипломатически совалки, за да спечели подкрепата на Йосиф Сталин и другите комунистически лидери за превземането на Южна Корея. От Москва му отказват, защото намеса в един такъв конфликт би означавала начало на световна война. Съветското ръководство насочва корейците към подкрепа от страна на Китай. Мао Дзе Дун дава своето съгласие. Така на 25 юни 1950 г. севернокорейските войски преминават границата и помитат съпротивата. ООН обявява навлизането за агресия и по този начин дава възможност на САЩ да започнат операция, с която да обърнат хода на войната. В този случай интересна е позицията на СССР, които имат възможност да блокират решението на световната организация с „вето“, но не го правят.   Навлизането на американската армия напълно променя съотношението на силите. Когато сините каски излизат на корейско-китайската граница и Пекин се намесва Мао Дзедун изпраща 2 милиона „доброволци“. Те за пореден път обръщат хода на боевете и през 1952 г. конфликтът се стабилизира отново на линията на 38 паралел. Този кратък преглед ни представя и основните заинтересовани страни. Корейският народ желае обединението си. Цивилните жертви във войната са неизброими, защото всичките армии стрелят по бежанците.    Американските войски дори имат специална заповед за такива действия, защото се притесняват от диверсии. Установените политически системи и от двете страни на новата граница малко се различават. Те са силно милитаризирани, отричат противниковата идеология и са практически тоталитарни, но с различен знак. Малко е известно, че демократизирането на Южна Корея започва едва през 1987 г. Дотогава армията е основният фактор в развитието на държавата, а репресиите срещу инакомислещите са точно толкова жестоки, колкото и на Север. Бързото икономическо развитие на страната също е свързано с периода на 90-те години на 20 в., като тук може да направим и пряка връзка с демократичното управление.   От историческа гледна точка днешното размразяване на отношенията не е първото. Първите стъпки в тази посока са направени още през далечната 1972 г., след като президентът на САЩ Ричард Никсън започва подобряване на отношенията с комунистически Китай. Тогава, на 4 юли, двете корейски правителства излизат с обща декларация, която очертава стъпките за мирно обединение на страната. Безспорно водещи в тази посока са контактите между САЩ и Китай и опитът на Вашингтон да разклати допълнително позициите на Съветския съюз в Източна Азия. Външният натиск тогава не позволява декларацията да бъде приложена на практика.   Проблемите в Източния блок дават възможност през 1990 г. да се подновят преговорите. На този етап те изглеждат напълно възможни поради промяната на статуквото в почти всички региони по света. Въпреки че през декември е подписана нова договореност, тя не влиза в сила поради проблеми с инспектирането на Севернокорейските ядрени обекти. От този момент нататък програмата за атомно оръжие на Пхенян ще стане основен лост за натиск от страна на САЩ, които в този момент нямат интерес от обединяването на двете страни. Те очакват комунистическият режим да рухне от само себе си, под натиска на икономическите лишения и недостига на външно подпомагане. С тази идея половината от корейския народ е обречен на огромни трудности и мизерия. Днес, 30 години по-късно, ясно може да кажем, че този подход е абсолютно неуспешен.   Последното затопляне на отношенията беше през 2000 г., когато е подписана поредната обща декларация за мирно обединяване на страната. Тя отново бе минирана от външния натиск в региона. Това не означава, че и сега ще видим провал на преговорите. Политическата обстановка днес е много по-различна. Икономическият и политически сблъсък между САЩ и другите два основни играча в Източна Азия – Китай и Русия, създават нови предпоставки.    В момента Пхенян разполага с ядрено оръжие и това също променя значително съотношението на силите. Южнокорейското правителство, водено от Мун Дже-Ин видя, че администрацията на Доналд Тръмп е в състояние да жертва всичките си съюзници в региона, за да постигне кратко отлагане на своите вътрешнополитически проблеми. Реалната опасност от горещ конфликт в Корея накара и дипломацията на Китай да задейства своите канали за натиск.    За момента е ясно, че Пекин е дал гаранции за сигурността на Северна Корея, което отваря и пътя за преговорите. За това ни говорят и декларациите на Ким Чен-ун от януари тази година, в която той предлага модела „една държава две системи“, който е китайски. При такъв вариант би се стигнало до обединяването на южнокорейското технологично предимство с големите човешки ресурси на севера. Пълното и открито икономическо сътрудничество е в състояние да създаде условия за необратимост на процеса по обединяване на страната. В същото време такава стъпка отговаря и на обещанията на Ким Чен-ун за подобряване на благосъстоянието на севернокорейците. Мирните преговори ще създадат условия и за премахването на санкциите срещу Пхенян.   От големите политически играчи най-много дивиденти безспорно ще извлече Китай, който ще може да разчита на подкрепата на втората по големина икономика в Азия. Президентът Путин, който на икономическия форум във Владивосток през 2017 г. се опита да инициира преговорите между двете държави на полуострова, в сегашния момент няма да спечели много от сближаването. Важното за руската дипломация е премахването на опасността от конфликт в този регион.   Най-големият губещ се оказва Япония, която не само е в икономическа криза, но и с обединяването на Корея е в състояние да изпадне в политическа изолация. Обществените настроения на континента са силно обединени срещу Токио, заради спомена от политиката на империята през първата половина на 20 в. Промените в конституцията и милитаризацията на островната държава, започнала при управлението на Шиндзо Абе, не допринася за намаляване на напрежението с двете Кореи и Китай.   В така очертаната картина другият голям губещ, може да бъдат САЩ. За момента още не е ясна крайната позиция на президента Доналд Тръмп. При сегашната ситуация той просто няма как открито да се обяви срещу преговорите, защото това би означавало разрушаване на международния престиж на САЩ. Икономическата политика на Вашингтон обаче още от миналата година е насочена не само срещу Китай, но и срещу Южна Корея. На тази основа може да се очаква образуването, макар и неформално, на азиатски икономически блок, който де се конкурира със стопанствата на Съединените щати, Япония и Европа.   В момента за корейците политическата конюнктура изглежда изключително благоприятна, но още не всички от „великите“ са показали истинските си намерения. За нас остава да се надяваме, че ще бъде премахната една историческа несправедливост и един изкуствено разделен народ ще може отново да заживее заедно.", "date": "2018.05.02", "title": "Една държава, две системи"}
{"url": "http://www.classa.bg/%D1%81%D0%B2%D1%8F%D1%82/item/381515-%D1%83%D1%87%D0%B5%D0%BD%D0%B8%D1%82%D0%B5-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D0%B0%D1%80%D0%B0%D0%B1%D1%81%D0%BA%D0%BE-%D0%BC%D0%BE%D1%80%D0%B5-%D0%BC%D1%8A%D1%80%D1%82%D0%B2%D0%B0-%D0%B7%D0%BE%D0%BD%D0%B0,-%D0%B4%D0%B2%D0%B0-%D0%BF%D1%8A%D1%82%D0%B8-%D0%BF%D0%BE-%D0%B3%D0%BE%D0%BB%D1%8F%D0%BC%D0%B0-%D0%BE%D1%82-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F", "text": "От началото на 60-те години на миналия век, учените са знаели за така наречената мъртва зона в Оманския залив - район с вода, практически лишена от кислород. Заради пиратството и постоянното геополитическо напрежение около района, това не е било достатъчно анализирано и затова е трудно да се предвидят въздействията на изменението на климата и действията на човека през последните десетилетия.   Изследванията, публикувани в списание Geophysical Research Letters, обаче разкриха \"драматично увеличение\" в размера на тази мъртва зона. Положението, което е \"по-лошо от предвижданото\", излага на опасност водния живот и заплашва да се превърне в сериозен екологичен проблем.   Изследователски екип, воден от Бастиан Куесте, от Университета на Източна Англия (Норфолк, Великобритания), потопил две планер подводници в Оманския залив в продължение на осем месеца, за да получи картина на нивата на кислорода и океанските механизми, които транспортират този елемент от една област в друга. Устройствата достигат дълбочина до 1000 метра и обхващат площ от хиляди километри.   Получените данни показаха, че там, където се предполага, че ще има кислород, сега нивата са почти нулеви. Това е площ от около 165 000 квадратни километра, приблизително с размера на Флорида (САЩ) или два пъти размера на Шотландия. Въпреки това се подозира, че тя нараства, с \"тежки последици\" за онези, които зависят от океаните като източник на заетост и храна.   \"Това е бедствие и става по-лошо, поради изменението на климата. Топлата вода съдържа по-малко кислород и повече торове и отпадни води, идващи от сушата\", казва Куесте.   Следващата стъпка на експертите е да извършат по-дълбоко потапяне, за да определят по-добре причините за растежа на мъртвите зони.", "date": "2018.05.02", "title": "Учените откриха в Арабско море мъртва зона, два пъти по-голяма от Шотландия"}
{"url": "http://www.classa.bg/%D1%81%D0%B2%D1%8F%D1%82/item/381517-%D1%82%D0%B5%D0%B7%D0%B8-5-%D0%BD%D0%B0%D0%B2%D0%B8%D1%86%D0%B8-%D1%89%D0%B5-%D0%B2%D0%B8-%D0%B4%D0%B0%D0%B4%D0%B0%D1%82-%D0%BE%D1%89%D0%B5-10-%D0%B3%D0%BE%D0%B4%D0%B8%D0%BD%D0%B8-%D0%B6%D0%B8%D0%B2%D0%BE%D1%82", "text": "Екип от учени от Харвардския университет идентифицира 5 фактора, които спомагат за удължаването на живота в продължение на най-малко 10 години, според проучване, публикувано в списание Circulation.   Според изследването, това са добре известни навици, които са много ефективни: да не пушите, да поддържате здравословно тегло, да се упражнявате редовно, да ядете здравословно и да консумирате умерено алкохол. Ако ги възприемете и практикувате, можете значително да намалите риска от рак или сърдечно-съдови заболявания и, следователно, да намалите риска от преждевременна смърт.   За да стигне до това заключение, екипът анализирал данните от две големи американски проучвания с участието на повече от 120 000 души, мъже и жени, навършили 34 години.   Изследователите установяват, че възприемането на 5-те фактора добавя 14 години към живота на жените над 50 и 12 години към живота на мъжете. Освен това те установили, че тези, които следват тези навици, са с 65% по-малка вероятност да умрат от рак и имат 82% по-малък риск от сърдечно-съдово заболяване, отколкото тези, които не го правят.   Според един от авторите на изследването, д-р Франк Ху, \"нашите констатации имат важно значение за общественото здраве, тъй като те показват големия потенциал на диетата и промените в начина на живот, за да се подобри продължителността му\" информира CBS News.", "date": "2018.05.02", "title": "Тези 5 навици ще ви дадат още 10 години живот"}
{"url": "http://www.classa.bg/%D1%81%D0%B2%D1%8F%D1%82/item/381512-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%8F%D1%82-%D1%87%D0%BE%D0%B2%D0%B5%D0%BA-%D0%B2-%D1%81%D0%B2%D0%B5%D1%82%D0%B0-%D0%B8%D0%B7%D0%B4%D0%B8%D0%B3%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%B8-%D1%80%D0%B0%D0%BA%D0%B5%D1%82%D0%B8-%D0%BD%D0%B0-%D0%BD%D0%BE%D0%B2%D0%BE-%D0%BD%D0%B8%D0%B2%D0%BE", "text": "Blue Origin New Shepard, ракета, принадлежаща на основателя на Amazon, Джеф Безос, излетя малко след обяд в неделя от Западен Тексас.   Бизнесменът, считан за най-богатият в света, съобщи новината чрез своя Twitter акаунт. Той заяви, че космическият кораб е достигнал надморска височина от 107 километра. Според MarketWatch, който също съобщи факта в същата социална мрежа, това е нов рекорд за ракетата.   Според CNET, американски мултимедиен уебсайт, който публикува информация за технологиите, това е и първата мисия на авиокосмическата компания на Безос за тестване на капсулата за екипажа, която е оборудвана с акрилни прозорци.   Въпреки че за пътник е имало само един манекен, с прякор \"Mannequin Skywalker\" - това се смята за голяма стъпка напред към космическия туризъм. До края на 2018 г., компанията \"Blue Origin\" планира да извърши първия си пилотиран полет.", "date": "2018.05.02", "title": "Най-богатият човек в света издига космическите си ракети на ново ниво"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381505-%D1%80%D0%BE%D0%B4%D0%BD%D0%B8-%D0%B7%D0%B2%D0%B5%D0%B7%D0%B4%D0%B8-%D1%81%D0%B8-%D0%BF%D1%83%D1%81%D0%BD%D0%B0%D1%85%D0%B0-%D0%B3%D0%BE%D0%BB%D0%B8%D1%82%D0%B5-%D0%B4%D1%83%D0%BF%D0%B5%D1%82%D0%B0", "text": "Навлезе нова мода в снимането. Вече не е толкова важно жената да се вижда в лице, нито дали е с хубава прическа или грим, а дали има стегнато дупе. Най-странното е, че тази тенденция се въведе именно от нежния пол. А когато известните започнат да го правят, то обикновените девойки веднага им подражават и става истинска мания. Ето кои родни звезди не се срамуват от голотата и обичат да показват задните си части пред целия свят, снимайки се на екзотични острови, фотосесии или клипове, пише \"ШОУ\".        1. Гери-Никол       Безспорно класацията повежда тийнсензацията Гери-Никол, чиито задни форми се превърнаха в една от най-коментираните теми в страната ни. Дори СЕМ цензурира видеото й „Момиче като мен\", където отново показва част от задните си прелести. Бразилското дупе на Гери е много одумвано, но показа на всички хейтъри, че тя е над нещата и дори възпя ‚яката дупара\" в своя песен. Атрактивната изпълнителка не спира да публикува в социалните мрежи снимки, на които извежда на преден план именно дупето си. Младата аренби сензация отдавна не се притеснява от голотата и с огромно самочувствие показва своите извивки. На почти всеки кадър лолитката съвсем съзнателно акцентира върху задните си части, с които очевидно се гордее и обича да показва. Формите й доближават тези на знаменитости като Джей Ло, Ники Минаж, Риана и Бионсе. Самата Гери твърди, че не използва фотошоп, а всяка снимка е натурална и е горда с това.  2. Биляна Йотовска      Ако трябва да посочите еталон за женско тяло, за коя женска фигура ще се сетите? Определено името Биляна Йотовска влиза в отговора. Трудно е да не харесате нещо в нея - дълги крака, плосък корем, а там, където природата е забравила, имаме чифт силиконови импланти. Преди и след раждането тя направи и няколко фотосесии за мъжки списания. Фитнес маниачката не спира да демонстрира стегнатото си дупе във фейсбук, където за минути събира хиляди лайкове. През 2016 г. брюнетката бе на Световно първенство в Полша. Там демонстрира спортната си фигура, но се оказа, че боя, която оставила по тялото й петна, я препъна. Въпреки това Биляна показа няколко фотоса, които са направени зад кулисите. Снимките й получиха похвала от последователите й в социалните мрежи.    3 Николета   Лозанова       Николета Лозанова е колкото мразена, толкова и обичана. Всяка нейна стъпка се следи изкъсо и след това се подлага на сериозна дискусия. Тя обаче заслужава аплодисменти, защото е единствената българка, която направи от името си марка, което работи за нея и изкарва пари. Нейните задни части също са сред популярните в шоубизнеса. Тв водещата е царица на скандала и провокацията. Неотдавна се появи мълва, че си е ремонтирала дупето. Така модерната процедура на запад е завладяла и родната красавица, която наблъскала сочното си дупе с подплънки. Вероятно има доза истина в тези слухове, тъй като има видима промяна от снимките преди и снимките сега. Изглежда по-апетитна в дупето. Типично в неин стил, тя се хвали с крайния резултат в социалните мрежи, като не спира да бълва снимки с еротично съдържание. Запознати издават, че тунингът е направен в Турция, тъй като там били най-добрите пластични хирурзи. Николета обича да пътува до екзотични дестинации. Може би дупето й има снимки от почти всички топ плажове в света. Вероятно него снима повече, отколкото себе си в лице.    4. Камелия       Камелия е най-провокативната фолкпевица и от години държи първото място по този критерий сред колежките си. Неотдавна певицата постна във фейсбук провокативна снимка, с която отново влезе в устата на хората и критиците. „Не е важно какво говорят зад гърба ти, важното е като се обърнеш всички да мълчат\", написа тя. На фотоса блондинката е в секси изрязан бански, който идеално подчертава стегнатото й тяло. От няколко месеца тя нагорещява фейсбук с кадри, на които е чисто гола или пък само по халат. Явно се опитва да привлече внимание след раздялата с „Пайнер\". 47-годишната звезда е истински секссимвол за България и годините определено не й личат. Тя обаче полага неимоверни усилия за визията си. От години спазва много строг хранителен режим, на който не биха издържали и 10% от жените. Полага грижи и за кожата си, тъй като иска максимално дълго да запази този неугасващ сексапил.    5. Галена       Фолкпевицата Галена гони Ким Кардашиян по пищни задни форми. Макар рядко да се надупва на фотоапаратите, тя показа стегнатото си дупе за първи път на почивка в Санторини. Докато се снима опъната по бански на хамак, фолкаджийката не пропусна да демонстрира пищните си форми отзад. Слуховете носят, че изпълнителката си е сложила импланти, за да увеличи задните си части и съдейки по сочното й дупе, може и да се окаже вярно. Допреди няколко месеца изпълнителката се подвизаваше с далеч по-скромни атрибути, но днес изглежда феноменално. Изпълнителката на „Знам диагнозата\" е първенец по сексапил и винаги успява да бъде различна. В сравнение с колежките си обаче тя е премерена и в никакъв случай вулгарна. Е, в първите години на своята популярност и тя направи няколко грешки, които към днешна дата са успешно зачеркнати с визия и поведение на една истинска модна икона.    6. Райна       Райна, която до неотдавна се славеше със скромност и семпла визия, започна да се отпуска все повече и повече. Бившата половинка на Коцето – Райна, показа сочно дупе в курорта Пунта Кана в Доминикана, където бе на почивка. Тя не крие, че обича да посещава екзотични места, когато има възможност, а снимката е от приказно красивия плаж Juanillo. Райна направо се пусна почти без дрехи само по прашки и събра безброй въздишки във фейсбук, а със сигурност и силна доза завист от дамите. Приятелките от социалната мрежа веднага се възхитиха на стройната певица: „Перфектно тяло, без целулит!\" След като видя, че с голота се печели публика, тя реши да се съблече и покаже дупето си в клипа „Зле те чувам\". Малко преди клипът към песента \"Зле те чувам\" да бъде пуснат, Райна публикува снимки от фотосесия, направена за промото на видеото. Пилето на фолка генетично има хубаво телосложение, но благодарение на танците е успяла да го извая до съвършенство.    7. Ася Капчикова       Миналата година моделът Ася Капчикова направи еротична фотосесия, в която показа защо жените й завиждат. В специална сесия тя демонстрира стегнатото си тяло и най-вече добре оформено дупе. Коствали й обаче доста усилия, особено след участието й в риалити формата „Фермата\", от където се върна с10 килца отгоре. Освен редовните тренировки във фитнес залата, блондинката залага и на ултрамодерна технология, която изглажда, стяга и повдига дупето. Със същия апарат Капчикова поддържа и кожата на лицето си гладка и тонизирана при това без оперативна намеса. Холивудската актриса от колумбийски произход София Вергара публикува в профила си в Инстаграм снимка, докато се подлага на същата процедурата, така тя разкри тайната на перфектното си тяло. За постигането на тази перфектна визия Ася спазва железен хранителен режим и зверски всекидневни тренировки във фитнес залата. Набляга на уреди за дупе, което се вижда и от снимките й в социалните мрежи.    8. Азис       Краля на фолка Азис проби в шоубизнеса благодарение на своята ексцентричност. Още от самото начало на кариерата си набиваше задните си части в публичното пространство. Дори когато не бяха така добре оформени, а от всички страни се тръскаше сланина. Оказа се, че Азис обича да се пече гол. Преди известно време из Интернет плъзна такъв кадър от почивката му в гръцкия курорт Миконос. На снимката се вижда как певецът се пече чисто гол в баровска вила на домакина, който бил сред най-големите местни богаташи. Василка фръцка загорялото си дупе и без притеснение го показа на целия свят. „Имам какво да покажа\", фука се чалгаджията. Снимките всъщност били за специална фотосесия. От няколко години насам Азис извая завидно тяло, което към днешна дата вече му носи солидни финансови дивиденти. Звездата прибра 20 000 евро, за да си свали слиповете пред екипа на гръцко гей списание. Първоначалната предложена сума за ексклузивната еротична сесия била 15 000, но Азис категорично отказал да преговаря за тази сума и оценил лично дупето си на 25 000. Това била и финалната сума, която броили за него, защото нямали никакво съмнение, че ще си избият вложената инвестиция.    9. Моника Валериева       Моника Валериева демонстрира, че има сочни задни части още във видеоклипа с Джордан \"Всичко с теб\". Оттогава плеймейтката не спира да се хвали с дупето си. Според някои по този начин се предлагала на потенциални клиенти, а според други – искала да бъде обект на завист от страна на нежния пол. И тя не остана по-назад от посестримите си и \"изненадващо\" заголи дупе на провокативни снимки, с които всяка година открива сезона на \"дините\" и летните фриволности. По време на морските си почивки Моника прави цяла фотосесия на задните си части. А почитателите й в социалните мрежи настояват за още и още.    10. Мария       Няма снимка или видеоклип, в който фолкпевицата Мария да не покаже малкото си стегнато дупе. Явно раздялата с Християн Гущеров върна Мария към освободения начин на живот. Певицата вече не се притеснява да се появява на участия по бельо или пък да позира с голо дупе от плажа. Това само може да ни радва, защото тялото й е перфектно. Мария като че ли ходи на плаж, за да се снима и дефилира с марковите си бански костюми. В гардероба си има бански за над 50 бона. Най-важното при избора на бански за певицата е да се виждат сочните й гърди, по които със сигурност ще точат лиги всички мъже на плажа. Вече се е снабдила с няколко подобни модела. Има и такива, които ще облича в по-късните следобедни часове, тъй като не са удобни за добиване на равномерен тен.", "date": "2018.05.02", "title": "Родни звезди си пуснаха голите дупета"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381506-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-2-%D0%BC%D0%B0%D0%B9", "text": "ОВЕН ( 21 март - 20 април ) Очаква ви суетен ден, когато, ще е необходимо да решавате домашни проблеми и да обърнете внимание на децата. Но ако планирате всички детайли, ще успеете във всичко. Не се притеснявайте за това, което още не се е случило. Мнителността не е характерна за вас, така че трябва да сте решителни във всичко, с което активно се заемете. ТЕЛЕЦ ( 21 април - 21 май )  Очаква ви натоварен ден, когато всички наоколо ще искат нещо от вас или ще ви занимават с проблемите си. Намерете търпение и сила, за да отблъснете твърде обсебващите почитатели. Семейните, ще трябва да разрешават жилищни проблеми. Да се отървете от негативността, ще може чак вечерта, когато седнете на компютъра и говорите с приятели. БЛИЗНАЦИ ( 22 май - 21 Юни ) Трябва да следите отблизо за думите и действията си, за да не попаднете в неприятности. Не забравяйте, че сте отговорни за онзи, които са най-близко до вас, така че в любовта, не обвинявайте никого и за нищо. Поразителният резултат от вашата работа, ще ви позволи да откриете нови начини за развитие. Вечерта чакайте гости, както и новини от приятел.   РАК ( 22 юни - 23 юли ) Физическата активност е противопоказна днес, а също и вълненията, дори по-незначителни поводи. Ако започнете да правите неща, които първоначално са трудни за тялото ви, ще загубите много време и енергия. Необходимо е да общувате повече с близките си хора, за да запълните празнината, която се е получила по време на прекомерната ви заетост в работата. ЛЪВ ( 24 юли - 23 август ) Препоръчително е, да се въздържате от изкушения и приключения, за да не навредите на себе си и вашия любим. Заемете се с домакински задължения и битова работа по дома, така, по късно, ще се чувствате комфортно. Креативните от вас, е по-добре да се заемат с това, към което ги влече. Не гонете големите пари и слава, така всичко ще дойде по-бързо, отколкото сте очаквали. ДЕВА ( 24-ти август - 23 септември ) По-добре, избягвайте приключенията в любовен план. Едва ли ще могат да ви доведат до победа, дори да си зададете постижими цели. Хаотичното поведение и прибързаните решения във финансовия сектор, могат да ви оставят без лев в джоба. Ако ви поканят вечерта на гости, не се отказвайте, а се разтоварете. ВЕЗНИ( 24 септември - 23 октомври) Не е препоръчително да помагате на всички, ако залогът е собственото ви благополучие. В противен случай, ще се пречупите, психологически и физически. През деня, може да получите писмо или колет с нещо ценно. Това ще ви помогне, да решите много вътрешни проблеми, както и да направите план за бъдещето. Вечерта е подходяща за разходка.   СКОРПИОН ( 24 октомври - 22 Ноември ) Трябва да обърнете внимание на финансовите въпроси, за да укрепите позицията си до края на месеца. При покупки се опитайте да бъдете по-икономични и харчете пари само за най-необходимото. Днес ефективни, ще бъдат закаляващите процедури, така че може да посетите фитнес салон или басейн. Вечерта е добра за срещи.   СТРЕЛЕЦ ( 23 Ноември - 21 Декември ) Очаква ви, прекрасен ден, само ако не започнете да се заяждате с всички подред или задавате глупави въпроси. Опитайте се, да останете за малко сами със себе си и да анализирате всичко, което се е случило през последните дни. Вечерта може да направите грешка от финансова гледна точка, ако игнорирате съвет на приятел и инвестирате пари в проект. КОЗИРОГ (22 Декември - 20 януари ) Трябва обективно да третирате всичко, което се случва. Избягвайте хора, които не познавате много добре и не отваряйте сърцето си на първият срещнат. Вечерта може да се почувствате извън кожата си, когато започнете да изяснявате отношенията с най-близкия човек. Възможна е простуда.  ВОДОЛЕЙ ( 21 януари -  19  февруари ) Препоръчително е, да се доверявате повече на себе си, а не на другите. Ако някой се опита да ви вкара в конфликт, по-добре мълчете и се измъкнете. Хазартът, рискът и измамите трябва да бъдат изключени. В противен случай, ще останете без пари и ще съсипете репутацията си. Има шанс да се влюбите в човек, когото познавате.   РИБИ ( 20 февруари - 20 март ) Трябва да покажете истинското си лице, а не да хитрувате и слагате маска пред хората. Ако целите ви не са химерични, тогава има шанс да ги превърнете в реалност. Не давайте обещания в любовта, особено ако не сте уверени във вашите собствени чувства. Конкретността във финансовите въпроси, ще ви помогне да укрепите позицията си в бизнеса.", "date": "2018.05.02", "title": "Дневен хороскоп 2 май"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/381507-%D0%B0%D0%BA%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D0%B8,-%D0%BD%D0%B5-%D1%8F-%D1%87%D0%B0%D0%BA%D0%B0-%D0%BD%D0%B8%D1%89%D0%BE-%D0%B4%D0%BE%D0%B1%D1%80%D0%BE", "text": "              Проблемът е стар, но става все по-болезнен. А решението, витаещо отдавна във въздуха, сега очевидно е на път да се материализира. След ден Европейската комисия официално ще предложи получаването на средства от фондовете на ЕС да се обвърже със спазването на неговите правила и с изпълнението на общите му решения. Предложението вероятно ще получи подкрепата на мнозинството страни-членки - най-вече на онези, които внасят в бюджета повече, отколкото получават. Но със сигурност ще срещне яростна съпротива сред някои от останалите.   Аргументите \"за\" и \"против\"   Сблъсъкът тепърва предстои, но основните аргументи на тази съпротива са ясни отсега. В плоскостта на политиката и идеологията предложението на Комисията ще бъде представено като опит на по-големите, по-силните и по-развитите в Съюза да наложат волята си над по-малките, по-слабите и по-изостаналите. Някои вече формулираха този аргумент като „империята отвръща на удара\" (по унгарския премиер Орбан, който напоследък говори за ЕС като за „наложена от Брюксел нова империя\"). Други - като „наказание\" за онези страни от източната част на ЕС, които не спазват правилата.   Тези определения са може би ефектни, но не са верни. Защото ЕС е общност на споделените ценности и тези ценности не са „концерт по желание\". Защото всеки е влязъл в тази общност напълно доброволно, с което сам си е „наложил\" нейните ценности. Защото отношенията в ЕС не са базирани на подчинение, а на взаимна зависимост, поради което ако дадена страна не спазва правилата, това не е нейна вътрешна работа, а засяга всички. И защото ако някой си мисли, че без тези правила ще бъде по-успешен, може да се освободи от тях и да опита сам или в някой друг съюз.   В скоби казано, някои определят това „освобождение\" като отказ от т.нар. либерална демокрация. Но в случая с ЕС (и Запада като цяло) тя не е някакво идеологическо клише, а фундамент на неговото функциониране. Набор от принципи на демократичното обществено устройство, който в дългосрочен план гарантира мир и просперитет и превърна този съюз в най-доброто място за живеене на света.     Спорът около предложението на ЕК ще се води и в полето на правото. Неговите противници ще претендират, че според договора на ЕС целта на т.нар. кохезионна политика е изравняването на стандарта на живот в Съюза. И че затова отпускането на средства от кохезионните фондове не може да бъде обвързвано с други условия и критерии (освен БВП) и не може да служи за други цели.   В ЕС обаче са в сила стандартите на правовата държава, на които всички страни трябва да отговарят. Какво да се прави, ако някоя от тях се е отклонила от тези стандарти дотолкова, че не изпълнява дори минималните изисквания за членство? В някои държави, в една или друга степен, напоследък се наблюдава именно това. Претендирайки за правото си да извършват „вътрешнополитически реформи\", те посегнаха на върховенството на закона и разделението на властите, ограничиха независимостта на съдебната власт и се опитаха да я поставят под политически контрол. С лостовете на властта ограничиха свободата на медиите.    Отвориха свободни пространства за корупцията и клиентелизма, включително при разпределянето на европейските фондове. Разчистват конституционните ограничения пред властта на мнозинството и гаранциите за правата на малцинствата. Предприемат атаки срещу неправителствени организации, университети и гражданското общество като цяло. Отровиха обществената атмосфера чрез раздухване на мними заплахи, разпалване на безсмислени страхове и сочене на „врагове\" и „предатели\". Възродиха езика на ксенофобията и омразата. И взеха на мушка дори самият ЕС, докато иначе с удоволствие усвояват многомилиардните му помощи.   Някои от тях харесват Путин, други - не. Но и едните, и другите все повече заприличват на него. Повечето критикуват Ердоган (и са против еврочленството на Турция), но бързо напредват по неговите стъпки. Някои определят този процес като заплаха, по-голяма дори от Брекзита, и предупреждават, че ако не бъдат взети мерки, ЕС в днешната си форма просто ще изчезне.   Направеното досега очевидно е твърде меко и недостатъчно. Едва ли ще даде резултат и най-силната предвидена по договор мярка - отнемане на правото на глас. Процедурата изглежда страшна, но не може да бъде доведена до край, понеже страните, нарушаващи правилата, могат да се защитят една друга. Новото предложение на ЕК е опит да се приложи лостът на икономическата принуда. Макар да не изглежда много елегантно, това предложение е логично - и справедливо. А за да проработи, има нужда от бърз и ефективен механизъм за приложение, така че засегнатите да не са в състояние да го блокират. Ако това не стане, резултатът пак ще е същият. Страните, подкрепящи това предложение, бързо ще превключат на по-висока скорост и ще оставят другите на спокойствие да си извършват „вътрешнополитическите реформи\". Но без благините на днешното съжителство.       Засега България не е сред страните, които се споменават най-често покрай това противопоставяне. Ако не се броят общо взето безобидните критики в годишните доклади по европейския мониторинг, българските управляващи от години минават между капките. Понеже, за разлика от други, успешно се снишават, държат се прилично, вървят в крак с големите в Европа и не клатят лодката във времена на силни вълнения и кризи. От тях няма да чуете хули по адрес на ЕС - най-много някоя и друга силна дума за палмовото масло и „двойните стандарти\" при храните.   От друга страна обаче България по нищо не отстъпва на страните, нарушаващи правилата. Даже ги изпреварва по много от описаните по-горе показатели. Тук върховенството на закона и разделението на властите са още по-силно компрометирани, а ключови държавни институции са завладяни от частни интереси. Тук независимостта на съдебната власт и свободата на медиите са под още по-голям въпрос. Тук корупцията е още по-необезпокоявана и всепроникваща. Тук всички независими от властта са под постоянна атака, списъци на „врагове\" и „предатели\" висят по вестниците, а ксенофобията и омразата са част от управляващото мнозинство. Иначе и тук милиардите от ЕС се усвояват с удоволствие. България е даже още по-зависима от тях.   Досега Европа благосклонно си затваряше очите за всичко това. Но тези блажени времена изтичат. Все едно дали предложението на ЕК ще бъде прието или не - ЕС вече няма да е същият. И ако не се промени, България не я чака нищо добро.", "date": "2018.05.02", "title": "Ако България не се промени, не я чака нищо добро"}
{"url": "http://www.classa.bg/%D1%81%D0%B2%D1%8F%D1%82/item/381508-%D0%B5%D1%81-%D0%BD%D0%B5-%D0%B1%D0%B8%D0%B2%D0%B0-%D0%B4%D0%B0-%D1%81%D0%B5-%D0%B4%D0%B0%D0%B2%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "              Драмата с наказателните мита за стоманата и алуминия, с които САЩ заплашват своите търговски партньори, навлиза в следващата фаза. Малко преди изтичането на срока, поставен произволно от американския президент, Доналд Тръмп реши да го удължи с още четири седмици. През този период на неизвестност той ще се опита да наложи условията си. Тази негова търговска политика следва драматургията на телевизионното шоу, на което Тръмп дълги години беше водещ. Шоу с неочаквани обрати и драматични кулминации. Важното е да има висока гледаемост и той да е в центъра на вниманието - разгневеният националист в Белия дом, който твърди, че искал да направи страната си отново велика. Безуспешни бяха усилията от последните няколко дни на френския президент Еманюел Макрон и германската канцлерка Ангела Меркел, които се опитаха да го вразумят. Този президент не умее да цени съюзниците си - той ги реже като кисела краставичка, както го правеше с кандидатите във воденото от него телевизионно шоу \"The Apprentice\". Той цени само себе си, а шоуто му трябва да продължи - дори ако накрая губещи се окажат и самите САЩ.   И така - пазарлъците ще продължат до края на юни. Американският президент и неговите меркантилни съветници са твърдо решени ТЕ да диктуват условията на ЕС в спора за стоманата и алуминия. Те прибягват до наказателни мита за вноса, за да защитят нерентабилното американско производство на стомана. Това противоречи на основните принципи на свободната търговия, която самите САЩ създадоха с помощта на Световната търговска организация (СТО). Дотук само една Южна Корея е приела действията на американците, защото не иска да обиди своя покровител. А Канада и Бразилия, които продават много стомана на САЩ, сега вероятно могат да се надяват на по-изгодни условия.   Европейският съюз обаче не бива да се поддава на натиска, оказван от Белия дом. Защото да заплашваш с наказателни мита, които вероятно са непозволени, и така да опазваш родната икономика със защитни квоти - това прекрачва границите. В най-добрия случай на неуравновесения американски президент може да му се предложи ново договаряне на митническия режим - за всички области и при условие, че той се откаже от наказателните мита.   Но най-важното сега е ЕС да действа единно. Защото ако Тръмп успее да се наложи по въпроса за стоманата и алуминия, той със сигурност ще се опита да постигне същото и в други сектори на икономиката, например в търговията с автомобили. Абсурдно е с наказателни мита да пазиш родните стоманени продукти, които дори самите американци не желаят да купуват. Дори американските компании вече се обявиха срещу митата на Тръмп.    А това, което националистите-икономисти в Белия дом наричат \"нечестно\", е резултат от дългогодишното развитие на пазара - никой не е принуждавал американците да купуват европейска стомана: тя просто е по-добра или пък по-евтина. А може би и двете заедно. Всъщност американската стоманодобивна индустрия не би била в състояние за една нощ да запълни дупката, която ще се отвори, когато вносът на стомана намалее. Това е възможно само във фантазиите на американския президент. Може обаче да се объркат пътищата на доставките в САЩ, а самата продукция да поскъпне за американските потребители. Икономическата логика явно не важи за самовлюбения мачо Тръмп. За него е важна само сензацията. Той иска да бъде в центъра на вниманието. И сега си го осигурява за още четири седмици.   А ЕС няма никакво основание да се крие. Действа ли единно, той ще е напълно равностоен на САЩ - като икономическа сила. Още повече, че британците все още са част от Общността, а американската митническа политика едва ли е по вкуса им - въпреки предстоящия Брекзит.       Ако Доналд Тръмп иска да разговаряме по темата, тогава нека му дадем този шанс и го поканим да преговаряме, но за всички основни стоки и за ново митическо споразумение, което в неговите очи да бъде \"честно\". Така бързо бихме стигнали и до темата за американските търговски дефицити и търговските излишъци на еврозоната, най-вече този на Германия. Подобно на стоманата, тези дефицити нямат нищо общо с това, че някой принуждава нечестно американците да купуват европейска продукция. Напротив - самите те я искат. Растящата американска икономика се нуждае от нея.    От години тези покупки водят до увеличаване на задълженията на САЩ. Американците трупат дълговете си основно в Китай и Европа. Това пък води до изтичане на огромни капитали от Европа, което не е добре за европейските икономики. Потреблението и инвестициите в Европа са слаби. А тези дисбаланси не могат да бъдат коригирани чрез определена търговска политика или дори наказателни мита.   От своя страна САЩ постигат своя търговски излишък в сектора на финансовите услуги, образованието и интернет. Случайно президентът Тръмп да желае да го намали? Нечестно ли би било? Все пак тук става въпрос за нещо, от което САЩ печелят добри пари.", "date": "2018.05.02", "title": "ЕС не бива да се дава на Тръмп!"}
{"url": "http://www.classa.bg/%D1%81%D0%B2%D1%8F%D1%82/item/381509-%D0%B6%D0%B8%D0%B2%D0%BE%D1%82%D1%8A%D1%82-%D0%B2-%D0%B4%D0%B0%D0%BC%D0%B0%D1%81%D0%BA-%D0%B7%D0%B0-%D0%B5%D0%B4%D0%BD%D0%B8-%D1%82%D1%80%D0%BE%D1%85%D0%B8,-%D0%B7%D0%B0-%D0%B4%D1%80%D1%83%D0%B3%D0%B8-%D0%B1%D0%B0%D1%80%D0%BE%D0%B2%D0%B5", "text": "            \"Преди кризата печелех близо 700 лири и бях доволен. Сега печеля 10 000 лири на ден, но не ми стигат. Загубих вяра в местната икономика\", разказва таксиметровият шофьор Самер от Дамаск*. Той се преместил в столицата, тъй като в селището, където живеел, избухнали боеве.   От избухването на гражданската война насам сирийската лира е загубила близо 90 на сто от стойността си. Освен това много от основните стоки са дефицитни, а това още повече вдига цените. Затова повечето сирийци са принудени да се лишават от много неща. Дори готвенето за мнозина се е превърнало в лукс. \"Започнах да използвам по-лош ориз и по-лоши хранителни продукти. В момента мога да си позволя да сготвя месо само веднъж на три седмици\", разказва 40-годишната Ясмин, която е майка на три деца. Тя е избягала от родното си място и днес живее в жилище под наем в Дамаск. \"По-добре да ядеш лоша храна, отколкото да живееш на улицата\", казва Ясмин, която едва свързва двата края. Не всички сирийци обаче живеят като нея.    А това си личи най-вече в баровете и кафенетата, които са станали повече от преди. \"Да пестя? До кога? Докато умра? Не, човек живее само веднъж\", казва Таим, който не желае да посочваме истинското му име. Той споделя, че не иска да говори за политика; предпочита да ходи на купони, за да пийне евтина водка и да послуша музика на живо. 23-годишният Таим редовно публикува във Фейсбук снимки от партита. Разказва, че често се отбива в бар \"Мазика\" в старата част на Дамаск, където танцува с приятели до зори. \"Опасно е, но с времето започваш по-малко да се страхуваш. Може би свикваш със страха\", разказва той. Таим се смее почти след всяко изречено изречение. Може би това е единственият начин да игнорира ужасната представа за бъдещето си.   От войната в Сирия насам няма достоверни данни за състоянието на местната икономика. Ясно е обаче, че много професии и браншове са изчезнали. Мебелните фирми например, които преди са били толкова разпространени, са фалирали. Туристическите агенции и бюра също са потънали вдън земя. Затова пък сенчестата икономика процъфтява. Сирийци, специализирали се в логистиката, пренасят стоки между бунтовническите региони и правителствените райони, подкупват войници и представители на всички вражуващи партии, организират тайни преноси. И печелят, търгувайки с дефицитни стоки. Например продавайки газ за готвене на онези, които са готови да заплатят високата цена.   Същевременно правителството се опитва да разпространява положителни новини. \"Сирийският износ на лекарства е нараснал, през 2017 година са открити четири нови фармацевтични лаборатории\", пише правителственият вестник \"Ал Тхавра\", цитирайки служителка в министерството на здравеопазването.   Удавникът се лови и за едната сламка, гласи една сирийска поговорка. И насред войната има опити да се създаде нещо ново. Млади хора основават т.нар. стартъп компании. \"Стартъп компании има засега само в Дамаск, Алепо, а отскоро и в Хомс. Но те възникват само ако си осигурят финансиране от международни организации, а дори и в тези случаи това са засега само дребни опити\", разказва Маен Елхемех, който междувременно работи в Германия като ръководител на проект. Според него, стартъп компаниите в цяла Сирия са около 500. Създаването им е трудно и поради това, че в страната не са налице необходимите правни структури, посочва Елхемех.     От началото на войната много висшисти са напуснали страната. Това е загуба, но и шанс за сирийската икономика. \"Много сирийци избягаха в Европа и част от тях имат добри шансове за кариера. Подобри ли се положението в Сирия обаче, много от тези хора ще се върнат в родината си с нови познания и опит\", убеден е Елхемех. Факт е обаче, че в момента много специалисти не са в родината си Сирия.   В страната се усещат и други промени. Жените в Сирия например междувременно работят и в професии, които преди са били упражнявани само от мъже. Според резултатите от допитвания, делът на жените, работещи във фирми, е 58,3%, посочва сирийският вестник \"Ал Аийям\", който е смятан за близък до правителството.   В крайбрежния град Тартус жени работят днес като продавачи на улицата, шофьори на микробуси или автомеханици, а в Дамаск - и като таксиметрови шофьори. В Сирия това е съвършено ново явление, възникнало покрай липсата на мъже. Много мъже са избягали от страната, загинали са или са хвърлени в затвора. Днес немалко жени трябва сами да изхранват семействата си. Дали това ще засили равноправието на половете в Сирия, когато един ден войната свърши, е един от многото открити въпроси в тази изтормозена от сраженията страна.", "date": "2018.05.02", "title": "Животът в Дамаск: за едни трохи, за други барове"}
{"url": "http://www.classa.bg/%D1%81%D0%B2%D1%8F%D1%82/item/381510-%D0%BC%D0%B5%D1%82%D0%B0%D0%BC%D0%BE%D1%80%D1%84%D0%BE%D0%B7%D0%B8%D1%82%D0%B5-%D0%BD%D0%B0-1-%D0%BC%D0%B0%D0%B9", "text": "Протести в сърцето на капитализма   Празникът на Хитлер   Краят на профсъюзите   Две Германии, два празника   Да маршируваш по задължение   Бунтът на младите   Голият протест   Двете лица на руския 1 май", "date": "2018.05.02", "title": "Метаморфозите на 1 май"}
{"url": "http://www.classa.bg/%D1%81%D0%B2%D1%8F%D1%82/item/381511-%D1%81%D0%BB%D0%BE%D0%B2%D0%B0%D0%BA%D0%B8%D1%8F-%D1%82%D1%80%D1%8A%D0%B3%D0%B2%D0%B0-%D0%BF%D0%BE-%D0%BF%D1%8A%D1%82%D1%8F-%D0%BD%D0%B0-%D0%BE%D1%80%D0%B1%D0%B0%D0%BD", "text": "          Господин Шолтес, преди два месеца бяха убити разследващият журналист Ян Куцияк и неговата годеница Мартина Кушнирова. Това убийство дълбоко разтърси Словакия. Какво изпитахте, когато научихте за жестокото престъпление?   Арпад Шолтес: В първите часове бях шокиран. След това изпитах огромна тъга и гняв. Не се страхувам за себе си, но се притеснявам истински за тази държава. Опасявам се, че това убийство никога няма да бъде разкрито, защото такава е политическата воля. Ясно е обаче, че убийството е свързано с работата на Ян. Тъкмо завърших един коментар по темата, който озаглавих \"Ян е мъртъв, могъщите продължават да управляват, а ние ще свикнем с това\".     Премиерът на Словакия Роберт Фицо, който подаде оставка, се е изказвал многократно с пренебрежение по адрес на журналистите. Той направи подобно изказване и преди няколко дни. Нормално ли е това едва два месеца след убийството на Ян Куцияк?   Арпад Шолтес: Да, вижда се, че Фицо тръгва по пътя на Унгария, по пътя на Орбан. В Унгария, но и в Полша първата стъпка винаги е била да се запуши устата на медиите. Преди два месеца убийството на журналист в Словакия беше немислимо. Но ето, че се случи. Сега може да стане така, че да последват и други убийства - не само на журналисти, но и на съдии или адвокати. Убийството може да се превърне в начин за решаване на неудобни проблеми. В Централна и Източна Европа става все по-трудно да си журналист.   През 1990-те години Вие сте един от първите разследващи журналисти в Словакия.   Арпад Шолтес: Да, преди това, по време на диктатурата, подобно нещо бе немислимо. А в началото на 1990-те никой не знаеше как точно се провежда журналистическо разследване. Учихме се сами. Затова и допускахме много грешки. Но от друга страна се гордея с това, което съм направил тогава. Навремето на власт беше авторитарният премиер Владимир Мечиар и аз исках на всяка цена да допринеса за края на неговото управление.   През 1998 година Ви нападат и пребиват по време на разследване.   Арпад Шолтес: Да. В материала, по който работех тогава, ставаше въпрос за приватизацията на една фабрика за месо в източната част на Словакия. Една вечер бях на семейно тържество в един ресторант в град Кошице. В един момент ми се наложи да отида до тоалетна. Малко след мен в тоалетната влезе някакъв човек, който ме нападна жестоко и ми счупи ми ребрата. Докато аз лежах безпомощен и в полусъзнание, нападателят излезе спокоен от тоалетната и ме остави да лежа на пода. Беше работа на професионалист.   Само преди няколко месеца Вие написахте, че в Словакия вече не се случват подобни неща. Твърдяхте, че страната е поела по верния път. Сгрешихте ли?   Арпад Шолтес: Да, явно съм сгрешил. Особено имайки предвид убийството на Ян Куцияк и Мартина Кушнирова. Непосредствено след убийството водещите медии в Словакия се обединиха и създадоха работна група, която да продължи разследванията на Ян Куцияк. И Вие сте част от нея. Какъв е успехът Ви до този момент?   Арпад Шолтес: Завършихме много от случаите на Ян. Той си е водил много записки, с които можеше да се работи. Покрай тях се натъкнахме и на нови следи. В началото публикувахме всеки ден по нещо ново. Сега обаче намалихме темпото. Включително и поради това, че обществеността просто не може да смогне да реализира толкова много афери наведнъж. А от нашата работа има смисъл само тогава, когато кара хората да мислят за нея и да я обсъждат.   Тази инициатива е единствена по рода си. Има, разбира се, национални и международни разследващи групи. Досега обаче не се е случвало да се обединят водещите медии на една държава.   Арпад Шолтес: Мисля, че трябва да благодарим на издателство \"Рингир Аксел Шпрингер\", без чиято подкрепа това нямаше да е възможно. И все пак нека да припомним, че и след убийството на малтийската журналистка Дафни Каруана Галиция беше създадена работна група, която да разследва смъртта ѝ. Да, тя беше международна. Но важното е, че подобни инициативи са лоша новина за извършителите. Всеки, който убие журналист, трябва да знае, че така ще си създаде по-голям проблем от този, който е искал да разреши с убийството.   Мислите ли, че имате бъдеще като журналист в страна като Словакия?   Арпад Шолтес: Журналистите са успешни тогава, когато нещата в дадена държава не вървят толкова добре. Тогава има какво да се критикува и разследва. Но съществуват и граници, които не бива да се прекрачват. Докато живеем в демократична държава и сме част от Европейския съюз, аз ще продължавам да се боря. Ако обаче управлението стане авторитарно, то тогава няма да има смисъл. Тогава разследващата журналистика би била забранена. А един журналист не може да работи от затвора. Опасявам се, че подобно развитие на нещата не е невъзможно.", "date": "2018.05.02", "title": "\"Словакия тръгва по пътя на Орбан\""}
{"url": "http://www.classa.bg/%D1%81%D0%B2%D1%8F%D1%82/item/381513-30-%D0%BC%D0%B0%D0%BB%D0%BA%D0%B8-%D1%83%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%B8%D1%8F,-%D0%BA%D0%BE%D0%B8%D1%82%D0%BE-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D1%81%D0%B0%D0%BC%D0%BE-%D0%BF%D0%B0%D1%80%D0%B8%D0%B6", "text": "Независимо от честите облаци и стачки на метрото, Париж е пълен с малки ежедневни удоволствия, които човек трябва да има очи, за да види. Колкото и парижани да недоволстват от стълпотворението в Париж, градът е пълен с дребни бижута, които правят живота по-красив. Като, например:     1. Да се разходиш по моста \"Александър III\"   2. Да пийнеш чаша вино на терасата, без значение дали навън е 0 или 20 градуса. 3. Да си намериш добро място в метрото (до прозореца, по посока на движението!) 4. Да се отбиеш в бара след работа и да замръкнеш : до 1 часа сутринта. 5. Да прекараш неделята в парка (задължително със сладолед). 6. Или да си останеш у дома, когато навън вали:  7. Да отидеш на изложба и залата да е празна (културен екстаз). 8. Да пристигнеш на спирката едновременно с влака на метрото. 9. Да посрещнеш пролетта в Париж. 10. Да ти изскочи Айфеловата кула в дъното на някоя тясна уличка. 11. Да влезеш в случаен ресторант и да откриеш новото си любимо ястие. 12. Да се гмурнеш в покритите галерии на Париж. 13. Да вземеш 6-та линия на метрото от Бир Хакейм до Трокадеро (какво детско щастие!). 14. Най-после да изпробваш ресторанта, за който всички говорят от месеци. 15. Да се чудиш накъде да хванеш при толкова изкушения. 16. Да те облъхне мирис на печено пиле, докато минаваш покрай месарския магазин. 17: или на кроасан, докато минаваш покрай хлебарница (по една на всеки сто метра). 18. Да уловиш мига, в който Айфеловата кула се покрива с блясък вечер. 19. Да наблюдаваш живота на съседите си като телевизионен сериал. 20. Да си купиш еклер \"При Ян Куврьор\" (най-добрият в света!). 21. Да хапнеш нарязани на дъска френски сирена или колбаси, вместо вечеря. 22. Да си устроиш брънч в 13 часа в неделя. 23. Да пийнеш по чашка на брега на Сена под първите пролетни лъчи. 24. Да се шляеш безцелно. 25. Да зърнеш \"Спейс инвейдърс\", който не си виждал досега. 26. Да си купиш растения за малкия апартамент и да почувстваш, че дишаш. 27. Да посещаваш по едно ново място всяка седмица. 29. Да излезеш на пазар сутрин рано, за да избегнеш тълпата. 30. И от време на време да откриваш прелестта на парижките покриви.", "date": "2018.05.02", "title": "30 малки удоволствия, които предлага само Париж"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381504-%D0%B7%D0%B5%D0%B7%D0%B4%D0%B0-%D1%83%D0%B4%D1%83%D1%88%D0%B8-%D0%B4%D0%B5%D1%86%D0%B0%D1%82%D0%B0-%D1%81%D0%B8-%D0%B8-%D0%B3%D0%B8-%D0%B8%D0%B7%D0%B3%D0%BE%D1%80%D0%B8", "text": "Елена Каримова е на 27 години и има повече от 21 000 почитателя в Instagram, които подкрепят нейния онлайн бизнес. В личен план разполага и с две деца, което трябва да я прави завършен човек, нали? Има само един проблем, не може да имате доверие на всички жени в Instagram. Очевидно короната на Кардашиян е тежка и след първите бизнес трусове, Елена решила да убие децата си, защото \"не можела повече да ги издържа\".      Каримова удушила Кадижа и Сюлейман в колата си, а след това минала покрай бензиностанцията, за да купи бензин и да изгори децата в близката гора. Очевидно Елена не е приела много добре развода, както и последните финансови затруднения. След като приключила с децата си, дамата изгорила телата в изоставен завод близо до града.      Пожарникарите намерили децата съвсем случайно и помислили, че телата са на кучета, но жестоката гледка се разкрила, когато се доближили да огледат по-сериозно. След задържането са направени пълни самопризнания. Най-странното е, че въпреки финансовите затруднения, дамата предпочела да плаща по 600 евро за вноска на колата, както и от време на време ходила на почивки в чужбина. Децата явно са били финансово тегло на вечерите в бара, кой знае.    Семейството на Елена заявило, че дори не може да повярва какво наистина е направила дъщеря им. Едва ли има нормален човек, който би могъл да повярва на какво е способна една майка и защо.", "date": "2018.05.02", "title": "Зезда удуши децата си и ги изгори"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/381503-%D0%BA%D1%83%D0%BF%D0%BE%D0%BD%D1%8A%D1%82-%D1%81%D1%82%D0%B0%D1%80%D1%82%D0%B8%D1%80%D0%B0", "text": "400 суингъри окупираха остров Крит от 28 април до 3 май и ще се отдадат на любовни развлечения. Първият круиз миналата година бе успешно проведен, така че сега 200 двойки пристигнаха, за да изживеят моменти на страст и необуздан секс в петзвезден хотел на острова.      Туристическата атракция „Размяна на партньори\", става по-популярна през последните години и се превръща нещо като тематичен туризъм, пише \"Български новини\".    Пътуването на суингърите до остров Крит е организирано и този път от SDC, един от най-известните клубове, който организира различни дейности за своите членове и е позициониран в Холандия.    Според информация 400 души са пристигнали вече на остров Крит и са настанени в хотелски комплекс в Сталида. Петдневният престой струва 1,150 евро за стая и 1,850 евро апартамент.", "date": "2018.05.02", "title": "Купонът стартира!"}
