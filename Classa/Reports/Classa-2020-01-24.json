{"url": "http://www.classa.bg/%D1%81%D0%B2%D1%8F%D1%82/item/405706-%D1%81-%D0%BA%D0%B0%D0%BA%D0%B2%D0%BE-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%BA%D0%B8%D1%82%D0%B0%D0%B9-%D0%BD%D0%BE%D0%B2%D0%B8%D1%8F%D1%82-%D0%BA%D0%BE%D1%80%D0%BE%D0%BD%D0%B0%D0%B2%D0%B8%D1%80%D1%83%D1%81", "text": "„Огромен тест за Си Цзинпин“. Разпространението в Китай на нов вирус създава риск китайската икономика, която и без това изпитва затруднения, да изпадне в сложно положение. Освен това има опасност да пострада и имиджът на страната, предупреждават експерти. От призива на Си в понеделник разпространението на вируса да бъде „решително“ пресечено стана ясно, че се предприемат действия срещу епидемията. Апелът бе отправен повече от месец след първите случаи на заболяване в страна, свикнала да крие лошите новини. Коронавирусът се превърна в ново изпитание за комунистическите власти, които вече се сблъскаха с продължаващи повече от седем месеца демонстрации в Хонгконг, с критики в чужбина заради политиката си срещу мюсюлманските малцинства в Синцзян (Северозападен Китай) и с търговска война с Вашингтон, която отслаби икономиката. „Фактът, че Си Цзинпин потвърди, че новият вирус се разпространява, показва, че ситуацията е много сериозна“, заяви пред Франс прес Лари Он от базираната в САЩ консултантска фирма СиноИнсайдър (SinoInsider). Износът, един от стълбовете на китайската икономика, пострада от сериозните мита, наложени от правителството на Тръмп. Растежът на китайската икономика отбеляза миналата година най-слабите си показатели от близо 30 години (+6,1 процента) и Пекин разчита на потреблението, за да поддържа икономиката си. Разпространението на вируса обаче създава риск да бъде засегната основата на икономическия растеж, изтъква Мари-Франсоаз Ренар, преподавател и експерт в Института за икономическо изследване на Китай в Клермон-Феран.   „Причината е в риска хората да започнат да намаляват потреблението. Няма да искат да ходят на ресторант и на обществени места“ и туризмът може да пострада сериозно, твърди Ренар. През 2002-2003 г. по време на епидемията на тежкия остър респираторен синдром (ТОРС), предизвикана от вирус от същото семейство, който отне живота на 774 души по света, от които 349 в Китай, забавянето на икономиката беше временно. Китай дори отбеляза през 2003 г. растеж от над десет процента заради възобновяването на износа. Сега обаче „икономическото положение е по-сложно, отколкото по време на епидемията на ТОРС“, казва Мари-Франсоаз Ренар. Докато едно време Китай беше просто „световна работилница“, сегашният Китай на Си Цзинпин вече утвърждава мощта си и се представя като отговорна държава в сравнение със САЩ на невъздържания Доналд Тръмп. Ето защо „една сериозна епидемия ще бъде пагубна“ за имиджа на страната, казва Лари Он от СиноИнсайдър. „Ако вирусът не бъде овладян бързо, той може да създаде за Пекин ситуация, подобна на тази с ТОРС“, пишат икономистите от организацията „Тривиум Чайна“. Тогава Световната здравна организация (СЗО) активно разкритикува китайските власти, че са се забавили подаването на сигнал за епидемията и са се опитали да скрият сериозността на ситуацията. В името на репутацията си и запазването на доверието на международната сцена Пекин „знае, че това не трябва да се повтаря“, каза пред Франс прес Ан-Мари Брейди, експертка по китайска политика в Кентърбърийския университет. Непосредствено след дадените в понеделник от Си Цзинпин инструкции държавните медии започнаха една след друга да съобщават колко са заразените по цялата страна. В края на декември същите тези медии определяха като „слухове“ първите информации за предполагаемите случаи в Ухан, големия град, смятан за средище на епидемията. В началото „е много вероятно местните власти да са се опитали да скрият съществуването на болестта“ и да не са докладвали на централната власт за истинското положение, предполага Лари Он. Впоследствие, когато информацията вече не е можело да бъде скрита и „ситуацията е станало твърде сериозна“, Пекин започна да дава информация за вируса и да показва, че взима мерки. На пресконференция на здравните власти, предавана вчера пряко по телевизията, журналисти от Франс прес бяха помолени да си сложат предпазни маски. По този начин комунистическите власти могат да влязат в образа на „спасителя“ вътре в Китай и да демонстрират пред света имиджа на един отговорен Китай, който се справя със ситуацията, казва Он. „За властите на Ухан това е катастрофа, що се отнася до даването на информация. Намесата на Си Цзинпин обаче беше решаваща и ако епидемията бъде овладяна в разумен срок, това ще засили доверието в него“, казва Дали Ян, преподавател по политически науки в Чикагския университет.", "date": "2020.01.24", "title": "С какво заплашва Китай новият коронавирус"}
{"url": "http://www.classa.bg/%D1%81%D0%B2%D1%8F%D1%82/item/405707-%D0%B7%D0%B0%D1%89%D0%BE-%D1%81%D1%8A%D1%8E%D0%B7%D0%BD%D0%B8%D1%86%D0%B8%D1%82%D0%B5-%D0%BD%D0%B5-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%B0%D1%82-%D0%B3%D0%B0%D0%B7%D0%BE%D0%B2%D0%B8%D1%82%D0%B5-%D0%BA%D0%B0%D0%BC%D0%B5%D1%80%D0%B8-%D0%BD%D0%B0-%D0%BE%D1%81%D0%B2%D0%B8%D0%B5%D0%BD%D1%86%D0%B8%D0%BC", "text": "Колкото и пъти да повторим данните за жертвите на този ужас, те ще продължат да ни поразяват. Над 1,3 милиона души са депортирани само в концентрационния лагер Освиенцим. Според историците най-малко 900 хиляди от тях са загинали в газовите камери. Евреи, поляци, цигани... Стотици хиляди невинни хора минават през този лагер на смъртта, създаден от нацистите в Полша. Малцина доживяват до освобождаването му на 27 януари 1945 г. Но и досега остава да ни мъчи въпросът: защо по време на Втората световна война съюзническите бомбардировачи не изтриват лагерите от лицето на земята и не унищожават железопътните линии, по които се докарват жертвите?         Сред историците, които се опитват да отговорят на този въпрос, основно място заема един от водещите изследователи на Втората световна война, известният Андрю Робъртс. В знаменитата си книга „Смерчът на войната“ той обяснява, че лидерите на Антихитлеристката коалиция наистина са обсъждали дали да бомбардират газовите камери на Освиенцим. Британският историк твърди, че независимо от разногласията, подобна възможност се е разглеждала в началото на 1944 г. Но вероятно заради опасността при бомбардировките да загинат стотици затворници, както и заради недостиг на финансови средства за провеждането на операцията, съюзниците решили да изчакат освобождаването на концентрационния лагер от сухопътните части след десанта в Нормандия. „Напълно съзнаваме хуманитарната важност на предлаганата операция. Но в резултат на проведения задължителен анализ на проблемите беше направен изводът, че най-ефективният способ за облекчаване на участта на жертвите [...] е бързото поражение на страните от Оста“, гласи отговорът на Министерството на отбраната на САЩ на предложението за бомбардировка. За жалост, до победата ще мине още много време. От 6 юни 1944 г. (решителният ден „Д“) до края на януари войниците трябва да преодолеят практически две хиляди километра на териториите, окупирани от нацистките войски. Междувременно Третият Райх принуждава стотици хиляди затворници да напуснат Освиенцим, организирайки т.нар. „походи на смъртта“, за да не научи светът за преживения от тях ужас. Кога стават известни зверствата  Въпреки че съществуват различни мнения по въпроса знаели ли са съюзниците за Окончателното решение на еврейския въпрос, тоест за масовото унищожаване на евреи и много други народи в концентрационните лагери, реалното положение е следното: през август 1942 года Държавният департамент на САЩ получава телеграма от представителя на Световния еврейски конгрес Герхарт Ригнер (Gerhart Riegner), в която се съобщава, че Третият Райх пристъпва към унищожаване на еврейския народ в Европа. Държавният департамент отказва да разпространи информацията, тъй като не е проверена. Скоро след това, на 17 декември, след като се сдобиват с достатъчно доказателства, правителствата на Съединените щати, Великобритания и десетки други страни излизат с обща декларация, в която осъждат подобна жестокост и хвърлят отговорността за последствията на Германия и Адолф Хитлер. Две години по-късно, през април 1944 година, Рудолф Върба и Алфред Ветцлер, двама словашки затворници от Освиенцим, които успяват по чудо да избягат от ада, разказват на участниците в местната съпротива за произвола на нацистите срещу евреите. В обемния си труд, посветен на концентрационните лагери, историкът Хенрих Свебоцки твърди, че рапортът, съставен въз основа на техните показания, известен като докладът „Върба-Ветцлер“, е разпратен до няколко влиятелни организации като Световният еврейски конгрес в Женева и Съветът по военните бежанци в САЩ, а също така до Ватикана и правителствата на няколко страни, участващи във Втората световна война. В книгата „Всеобщата война“ се твърди, че „средствата за масова информация са информирали и много немци за извършваните зверства“, тъй като милиони в Германия слушали Би Би Си. Един от първите, изслушали историята на двамата избягали затворници, е равинът Михаил Вайсмандел, участник в местната съпротива в столицата на Словакия. Воден от религиозен дълг, той прави всичко възможно да запознае съюзническите лидери с доклада, като внася някои незначителни промени, включително препоръката да се бомбардира Освиенцим. И по-конкретно, настоява военно-въздушните сили да унищожат газовите камери и крематориумите, които, пише равинът, можело лесно да бъдат разпознати по високите комини, дори това да струва живота на неколцина затворници. Той много добре знаел какво значи това, но в същото време съзнавал, че това е цената, на която могат да бъдат спасени хилядите унгарци, депортирани през последните дни в лагера. Приемливото решение В книгата си Андрю Робъртс анализира реалните възможности за бомбардировка от страна на съюзниците. Историкът твърди, че в материално-технически план това е било напълно осъществимо, защото в началото на 1944 г., когато е получен ужасяващият доклад, Военно-въздушните сили на САЩ и Великобритания вече са взели решение в началото на лятото да започнат доставки на оръжие през Италия за Армия „Крайова“ във връзка с организирането на Варшавското въстание, което избухва малко след това и продължава от 1 август до 2 октомври същата година. Фактически е трябвало самолетите да се отклонят с още 300 метра, за да унищожат газовите камери на Освиенцим. Освен това, разстоянието до железопътните линии, по които се докарвали затворниците и станциите, от които тръгвали влаковете, било много по-малко. Андрю Робъртс обръща особено внимание на този факт, тъй като, според него, в началото на лятото на 1944 г. „френските железопътни линии, станции, складове, обходни пътища и пунктовете за маневриране“ вече са били главни мишени на въздушните сили, за да се предотврати изпращането на подкрепления за немската апрмия по бреговете на Северна Франция след десанта в Нормандия. На какво са били способни самолетите в Освиенцим, става ясно много скоро, през август 1944 г., когато ВВС на САЩ разрушават производствения комплекс на компанията „И.Г.Фарбен“, разположен в Моновице, недалеч от лагера на смъртта, който се захранва с робския труд на депортираните. В резултат на атаката умират 40 еврейски затворници и 15 нацисти от СС. „По време на бомбардировките самолетите можели съвсем отчетливо да заснемат крематориума в Биркенау“, подчертава Алваро Лосано в книгата си „Нацистка Германия“. Както твърди Андрю Робъртс, този ден лагерниците отпразнували удара по фашистите, „въпреки че сред загиналите съотношението между угнетените и угнетителите било практически три към едно“. От своя страна, в книгата си „Моралният бой: история на Втората световна война“ британският историк Майкъл Беърли отбелязва, че англичаните се интересували предимно от завода за синтетично топливо на „Фарбен“, който снабдявал с гориво нацистките танкове, а не толкова от спасяването на затворниците. Спорът между съюзниците  Съюзническите страни реагират различно на „доклада Върба-Ветцлер“. В САЩ Съветът по военните бежанци обсъжда няколко варианта как да бъдат унищожени нацистите в лагера. Дали първо да не се бомбардира концентрационния лагер, а после да се достави по въздуха оръжие на затворниците или да бъдат изпратени направо няколко въздушно-десантни подразделения (към онзи момент от 82-а и 101-а дивизия), които да освободят лагера. Съветът изготвя доклад с изводите, направени в периода от 10 до 15 юли 1944 г. Въпреки това, въпросният документ не е разгледан от военното ведомство, което сметнало предложенията за неизпълними. Малко преди това, на 26 юни същата година, основните еврейски организации в САЩ настояват да бъдат унищожени газовите камери, крематориумите и седемте железопътни линии, водещи до Освиенцим. Отговорът е категоричен. Министерството на отбраната на САЩ обяснява, че независимо от всички страдания на затворниците, реалното положение е такова, че мисията може да се провали. „Напълно съзнаваме хуманитарната важност на предлаганата операция. Но в резултат на проведения задължителен анализ на проблемите беше направен изводът, че най-ефективният способ за облекчаване на участта на жертвите [...] е бързото поражение на страните от Оста“, гласи отговорът на Министерството на отбраната на САЩ. Представителите му твърдят, че лагерът трябва да бъде освободен от армията, която напредва през територията на Франция. В свое оправдание те посочват, че битката за Нормандия по онова време още не е приключила, което става с падането на Кан на 9 юли. Критично към „доклада Върба-Ветцлер“ се отнася и заместник-министърът на отбраната на САЩ Джон Макклой, който се обявява срещу бомбардировката, тъй като „тя била осъществима само за сметка на отклоняването на значителна авиационна подкрепа, необходима за успеха на нашите сили в решаващи операции на други места“. Той посочва също, че макар да е осъществима, „ефективността й е толкова съмнителна, че не оправдава използването на нашите ресурси“. Неговата гледна точка се потвърждава и от документите, от които е видно, че по онова време американските ВВС търпят колосални загуби от 127 бомбардировача Б-17, наричани „летящите крепости“, при нахлуването си над окупираните от противника територии откъм южна Италия на 20 август 1944 г.   Както обяснява Би Би Си в статията си „Докладът от Освиенцим: смело бягство, което разкрива пред света ужасите от лагера на смъртта (и моралната дилема, която поражда), Джон Макклой отчита и това, че при провал на мисията нацистите, като отмъщение, ще накажат затворниците. „Според мнозина такива усилия, дори и да са възможни, могат да провокират немците към още по-отмъстителни действия“, посочва заместник-министърът на отбраната на САЩ. Освен това е много вероятно при бомбардировките да загинат стотици затворници поради неточни попадения. Англичаните обаче реагират по абсолютно различен начин. Импулсивният Уинстън Чърчил охотно се съгласява да бъдат отклонени самолетите на ВВС и да бомбардират Освиенцим. Но в крайна сметка съветниците му успяват да го разубедят. И тук, както обяснява Андрю Робъртс, липсата на точни данни затруднява мисията. „Подкрепата от въздуха за Варшавското въстание струва скъпо на британските ВВС: за шест седмици в 22 мисии до средата на август 1944 г. 31 от общо 181 самолета не се завръщат“, обяснява историкът. От своя страна, министерството на външните работи се отказва от изпълнението на „мисии, които водят до смъртта на хора и в които могат да бъдат напразно загубени британски самолети“. Жестоки думи от страна на представителите на министерството, които по време на Втората световна война смятат, че евреите само „се оплакват“. В края на краищата, както се отбелязва точно в статията на Би Би Си, Освиенцим е бомбардиран, макар и по грешка, на 13 септември 1944 г. Въпреки, че бомбите вдигат във въздуха лагерните бараки, затворниците са благодарни, мислейки, че съюзниците най-после са дошли да ги освободят. За тях двете хиляди бомби, унищожили лагера, означавали свобода. Не са могли да знаят, че целта на бомбардировките отново били заводите „Фарбен“. Най-малкото споровете по този въпрос продължават.  ", "date": "2020.01.24", "title": "Защо съюзниците не бомбардират газовите камери на Освиенцим?"}
{"url": "http://www.classa.bg/%D1%81%D0%B2%D1%8F%D1%82/item/405708-%D0%BC%D0%B0%D1%80%D0%B8%D1%8F-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0%D0%BC%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D1%80%D0%B0%D0%B1%D0%BE%D1%82%D0%B8-%D1%81-%D1%80%D1%83%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D0%B3%D0%B5%D0%B1%D1%80%D0%B5%D0%B2", "text": "Говорителят на руското министерство на външните работи Мария Захарова заяви, че е необходимо да се действа чрез правоохранителните органи на Русия в ситуацията с обвиненията към руски граждани, повдигнати в България, предаде ТАСС. \"Мога да кажа, че в подобни случаи е нужно да се действа по линия на правоохранителните органи\", отбеляза Захарова на брифинг днес в отговор на въпрос за повдигнатите от българската прокуратура обвинения към руски граждани. Съответните страни, които водят разследване, трябва да взаимодействат с правоохранителните органи на онези държави, чиито граждани са обвинени или заподозрени в нарушаване на закона, допълни тя.       Захарова добави, че в такива случаи ситуацията под контрол държи посолството в дадената страна. Тя обеща също така сама да уточни детайлите за ситуацията. По-рано днес българската прокуратура задочно предяви обвинения на трима руснаци във връзка с предполагаемото отравяне през 2015 г. на предприемача Емилиян Гебрев. Те са обявени за международно издирване. Според версията на прокуратурата на България престъплението е било извършено в периода от 28 април до 4 май 2015 г., съобщи ТАСС.  В по-ранна публикация днес руската агенция припомни, че на 20 януари прокуратурата публикува видеозапис от камери за наблюдение, на които се вижда как човек с маска се разхожда в гараж, където се намират автомобили на Емилиян Гебрев - собственик на компанията \"Емко\", която се занимава с продажба на боеприпаси, и на неговия син. Предполага се, че този човек е намазал с отровно вещество с фосфороорганичен характер ръкохватките на вратите на колата на Гебрев. След инцидента в Солсбъри, отбелязва ТАСС, при който бившият полковник от ГРУ Сергей Скрипал и дъщеря му Юлия бяха заразени с нервен агент през март 2018 г., британското разследване обвини офицера от руското военно разузнаване, известен като Сергей Федотов, в тяхното отравяне. Беше съобщено, че Скотланд Ярд и британската служба за разузнаване MI-5 ще проучат инцидента в България през 2015 г. с предполагаемото отравяне на Гебрев и неговия син, които оцеляха. За тази цел група британски следователи посетиха България.", "date": "2020.01.24", "title": "Мария Захарова: Призоваваме България да работи с руските власти по случая Гебрев"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/405709-%D0%B3%D0%BE%D1%80%D0%B0%D0%BD%D0%BE%D0%B2-%D0%BF%D1%80%D0%B5%D0%B4%D0%BB%D0%B0%D0%B3%D0%B0-30-40-%D0%BF%D0%BE-%D0%BD%D0%B8%D1%81%D0%BA%D0%B0-%D1%82%D0%B0%D0%BA%D1%81%D0%B0-%D0%B2%D1%8A%D1%80%D1%85%D1%83-%D0%BB%D0%BE%D1%82%D0%B0%D1%80%D0%B8%D0%B8-%D0%B8-%D1%81%D0%BF%D0%BE%D1%80%D1%82%D0%BD%D0%B8-%D0%B7%D0%B0%D0%BB%D0%B0%D0%B3%D0%B0%D0%BD%D0%B8%D1%8F", "text": "Финансовият министър Владислав Горанов предлага сериозно намаляване на държавната такса върху лотариите, тотото и спортните залози, става ясно от публикуван от министерството му проект на нов Закон за Национална агенция за хазарта. Вместо сегашните 15 на сто върху стойността на залозите министърът иска таксата да падне с около 30-40% и да бъде 25 на сто върху разликата между залозите и изплатените печалби на участниците. По закон минимум 50% от стойността на залозите се връща на участниците на игрите под формата на награден фонд, но обичайно операторите раздават над 60%, а има и игри със 75% награден фонд. Предложението на Горанов е фрапиращо на фона на скандала със съмненията за неплатените стотици милиони от частните лотарии на Васил Божков.       МФ претендира, че през последните пет години лотариите са плащали занижена наполовина държавна такса върху хазарта, поради което  . В същото време Горанов предлага със закон данъкът на лотариите да падне приблизително до нивото, плащано от фирмите на Божков.  е единственият официален мотив за промяната, обявен в проекта на МФ. Запитана от журналисти в парламента защо се налага намаляването на таксата, шефката на дирекция \"Данъчна политика\" в МФ Людмила Петкова обясни, че новото облагане е по-модела на много европейски държави и на практика няма разлика между дължимата по закон такса сега и новия вариант. Това обаче дори математически няма как да е вярно, защото дори при минимума за изплащане на печалби в закона - 50 на сто от залозите, дължимата държавна такса ще се намали със 17%. В момента чл. 30 ал. 3 от Закона за хазарта, където са регламентирани таксите, гласи: Независимо че има лиценз за \"моментни лотарийни игри\", фирмата \"Ню Геймс\", чрез която оперира \"Националната лотария\", е декларирала и внасяла пред ДКХ не 15% върху залозите (тоест върху стойността на продадените лотарийни билети), а 20% върху \"таксите и комисионите за участие\", претендирайки, че за целите на облагането не е точно лотария, а игра, за която се събират такси и комисиони. На това основание частните лотарии твърдят, че  . Държавните институции досега не са се произнесли категорично дали практиката е законна или не, но говорят за стотици милиони спестени такси, което според премиера Бойко Борисов е основание за отнемане на лицензите. В мотивите на законопроекта на Горанов се твърди, че законовият текст се нуждае от прецизиране, поради което той много по-ясно разграничава групата игри - тото, лото, моментна лотария, спортни залози и др., от т. нар. игри с такси и комисиони като покера. При прецизирането на текста обаче се е прецизирало и нивото на облагането, което ще е значително по-ниско от сегашните 15 на сто върху залозите.    ", "date": "2020.01.24", "title": "Горанов предлага 30-40% по-ниска такса върху лотарии и спортни залагания"}
{"url": "http://www.classa.bg/%D1%81%D0%B2%D1%8F%D1%82/item/405710-%D1%82%D0%BE%D0%BA,-%D0%B2%D0%BE%D0%B4%D0%B0,-%D0%BF%D0%B0%D1%80%D0%BD%D0%BE-%D0%BA%D0%BE%D0%BB%D0%BA%D0%BE-%D0%BF%D0%BB%D0%B0%D1%89%D0%B0%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "Цели 30% от българските домакинства са изпитвали затруднения да плащат режийните си разходи през 2018 година. В Германия техният дял е бил само три на сто. Ето още интересни данни за цените на тока,  водата и отоплението.       През 2018 година 30,1% от българските домакинства са срещали затруднения да плащат режийните си разходи, които включват електричество, вода, отопление и други. Това показват данните на Евростат за 2018 година. За целия Европейския съюз 7% от домакинствата имат подобни затруднения. Техният дял сериозно е спаднал от 2013 г. насам, когато 10% не са били в състояние да покрият разходите си. В най-тежко състояние са гърците, най-добре  –  нидерландците Статистиките сочат, че 35,6% от гръцките домакинства са изправени пред финансови затруднения. Гърция се нарежда на първо място сред 28-те страни-членки, следвана от северната ѝ съседка - България. С най-малко проблеми в това отношение са нидерландците, чехите, шведите и австрийците. Чехия е единствената държава в Източна Европа, в която процентът на домакинства, които не са успявали да покрият сметките си, е под 5 на сто. В Германия, която има население от близо 83 милиона души, едва 3% от домакинствата са изпитвали затруднения да се разплатят. Колко струва токът за битови потребители ?  По данни на Федералната статистическа служба към 2019 година, електричеството в Германия е било най-скъпо в рамките на ЕС. През първото полугодие на 2019 год., един киловатчас е струвал близо 31 евроцента на битовия потребител. Тази цена е била с 1 цент по-висока спрямо същия период на 2018. Данните се потвърждават и от Евростат. Веднага след Германия се нарежда Дания с малко под 30 цента на киловат. Най-евтино (по абсолютни стойности) е електричеството за битовите потребители в България и Унгария, съответно около 10 и 11 цента на киловатчас. По данни на германската Асоциация за енергийна и водна промишленост средната цена, която германско домакинство, състоящо се от трима души, плаща за електричество месечно, е 88,10 евро. Цените на водата Както и в България, цената на водата в отделните части на Германия е различна. През 2018 година тя е била най-евтина в провинция Долна Саксония (средно 1,23 евро на кубик), а най-скъпа в Берлин - 2,17 евро за кубичен метър. След като българският регулатор КЕВР прие новите цени на водата за 2020 година, най-скъпа тя ще е в Разград - 3,67 лева на кубичен метър или 1,87 евро. Най-малко ще плащат пловдивчани - 2,22 лева (1,13 евро) за кубик. Колко отиват за отопление? Цената за отопление зависи не само от кубатурата и изолацията на жилищата, но и от вида на отоплителната инсталация. По-малко от три процента от сградите в Германия са оборудвани с котли, в които се горят пелети и дървесни стърготини. Това се счита за най-изгодно, особено за големи жилища.  , за което едно домакинство отделя средно около 1200 евро (приблизително 2350 лева) годишно за целия отоплителен сезон.", "date": "2020.01.24", "title": "Ток, вода, парно: колко плащат в България и в Германия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405711-%D1%81%D0%BC%D1%8A%D1%80%D1%82-%D0%BF%D0%BE-%D1%82%D1%8A%D0%BC%D0%BD%D0%B0-%D0%B4%D0%BE%D0%B1%D0%B0", "text": "Снощи около 19:30 часа на пътя между пазарджишкото село Радилово и град Пещера е имало блъснат пешеходец. Това научи БЛИЦ от разследващи. Човекът се е движил в страни от пътя, когато лек автомобил \"Рено\" е връхлетял и го е блъсна. Незабавно към мястото на инцидента са били насочени Спешна помощ, полиция и пожарна. Шофьорът, който е ударил пешеходеца, се е опитал да му помогне, но за съжаление човекът е издъхнал. Жертвата е на 63 години от пазарджишкото село Ивайло. Виновният водач е арестуван за 24 часа. В кръвта му няма алкохол или наркотици. Движението, което снощи бе затворено докато трае огледа, вече е отворено.", "date": "2020.01.24", "title": "Смърт по тъмна доба"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405712-%D0%BA%D0%B0%D0%BA-%D0%B8%D0%B7%D0%B3%D0%BB%D0%B5%D0%B6%D0%B4%D0%B0%D1%82-%D0%BA%D0%BE%D1%80%D0%B5%D0%B9%D0%BA%D0%B8%D1%82%D0%B5,-%D0%BA%D0%BE%D0%B3%D0%B0%D1%82%D0%BE", "text": "На пръв поглед заглавието може да е малко объркващо, но когато си спомняте, че всъщност това е нация, чиито очи са постоянно затворени, особено когато се усмихват. Ако някога сте се чудили как всъщност ще изглеждат с различна форма на очите, това видео ще бъде наистина интересно. \r\n      ", "date": "2020.01.24", "title": "Как изглеждат корейките, когато..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405713-%D0%B8%D0%B2%D0%B0%D0%BD%D0%BA%D0%B0-%D1%82%D1%80%D1%8A%D0%BC%D0%BF-%D0%BE%D0%B7%D0%B0%D0%B4%D0%B0%D1%87%D0%B8-%D1%81%D0%B2%D0%B5%D1%82%D0%B0", "text": "Социалните мрежи прегряха, оглеждайки отвсякъде снимката на дъщерята на американския президент Доналд Тръмп в Давос. Иванка пусна фото в Инстаграм, на което се вижда как е обула обувките си с високи токчета на бос крак.Иванка Тръмп бе част от американската делегация на Световния икономически форум и даде интервю за срещите на Fox Business.      Това не е първият път, в който Иванка показва, че не праща данък „обществено мнение\" и се ръководи само от вътрешната си температура. През юни миналата година тя се появи в Япония на срещата на Г-20 в бежаво палто, закопчано с всички възможни копчета, независимо от 30-градусовата жега, от която останалите се оплакваха.", "date": "2020.01.24", "title": "Иванка Тръмп озадачи света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405714-%D1%80%D1%83%D1%81%D0%BA%D0%B0-%D1%81%D0%B5%D0%BA%D1%81-%D0%B1%D0%BE%D0%BC%D0%B1%D0%B0-%D0%BF%D0%BE%D0%B4%D0%BB%D1%83%D0%B4%D1%8F%D0%B2%D0%B0", "text": "Руската красавица София Жук все още не може да влезе в топ 100 на световната ранглиста по тенис, въпреки че преди години бе сравнявана със сънародничката си Мария Шарапова. Това обаче малко вълнува американците, които се прехласват по дългокраката 20-годишна хубавица, която ги подлудява с перфектно изваяното си тяло. София живее във Флорида и често може да бъде видяна по плажовете на Маями. Там чаровната и сексапилна рускиня събира почти всички погледи.                    ", "date": "2020.01.24", "title": "Руска секс бомба подлудява..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405715-%D0%B4%D0%B8%D0%B5%D1%82%D0%B0-%D0%B1%D0%B5%D0%B7-%D0%B3%D0%BB%D0%B0%D0%B4%D1%83%D0%B2%D0%B0%D0%BD%D0%B5", "text": "“Моят метод предполага отслабване средно със 7 кг през първия месец и с по 4,5 кг всеки следващ месец - твърди професорът от Аризона д-р Фърмън. - Няма да усещате глад и можете да ядете колкото ви се иска, но най-важното е, че такава диета предпазва от хипертония, атеросклероза, рак, затлъстяване, захарен диабет 2 тип и много други болести на цивилизацията. Ако вече имате някоя от тези болести, тази диета оказва лечебен ефект.”   Лекарят допълва и факта, че в днешно време дори не готвим храна у дома, просто стопляме полуфабрикатите в микровълновата печка. Основа на неговата диета е растителната храна, съдържаща така полезните и дори лечебни фитонутриенти, към които се отнасят каротиноидите, флавоноидите, органичните съединения на сярата, хранителните влакна и т.н., и т.н. В днешно време са известни повече от десетки хиляди такива вещества. Буквално всеки ден в зеленчуците, плодовете и горските плодове се откриват все нови и нови подобни нутриенти с полезни свойства. Д-р Фърмън казва, че сега се намираме в пика на революцията на фитонутриентите. Доказано е, че те ни защитават от  редица заболявания, включително най-страшните.  “Ракът говори за дефицит на плодове и зеленчуци в менюто”, заявява проф. Фърмън. Най-полезният продукт според него е този, в който има много фитонутриенти, витамини, минерали, белтъчини и малко калории. Той ги нарича “продукти с висока питателна плътност”. По този показател той класифицира продуктите от 0 до 100 точки и колкото повече са точките, толкова продуктът е по-полезен. “Диетата на Фърмън” се състои само от продукти с високи точки.   Както се вижда, най-богати на нутриенти са зелените листни зеленчуци. Освен че съдържат редица фитонутриенти, в тях има много повече белтъчини, отколкото в месото. Д-р Фърмън го доказва с конкретни цифри. Особено набляга той на броколито в това отношение, като изтъква, че именно този вид зеле е най-силният противораков продукт. Това е най-голямото предимство на неговата диета.  “Зеленолистните зеленчуци съдържат толкова малко калории и толкова много хранителни вещества и съединителна тъкан,  че колкото повече ги консумирате, толкова повече килограми ще сваляте. Аз препоръчвам на моите пациенти да си сложат бележка на хладилника: “Основното ми ястие е салатата”. В случая означава всякакъв зеленчук, който можем да ядем в суров вид. Голяма порция от тази суперхрана е ключът към вашия успех. Това е тайната не само на тънката талия, но и гаранция за защита от опасни заболявания. Не пийте плодови сокове, по-добре яжте плодовете, защото соковете водят до затлъстяване”, пише проф. Фърмън. Важна роля в диетата играят първите 6 седмици, по време на които човек свиква към новия стил на хранене и към новите вкусове. Затова през този месец и половина много строго изпълнявайте всички изисквания. След 6-ата седмица можете да се храните по-разнообразно и с по-малко ограничения. Едно от основните правила за целия живот е правилото 90%. Това значи менюто ви на 90% да се състои от нерафинирана храна от растителен произход. Само 10% калории могат да постъпват от животински продукти - месо, птиче месо, риба, млечни произведения.  Ако някой от вас не е готов за такъв стил на хранене, не трябва да слага кръст на тази великолепна диета. Защото дори само ако  откажете полуфабрикатите, готовите продукти, сладкишите и тестените изделия, но спазвате правилата за консумиране на растителна храна и хапвате по малко животински продукти от истинско месо, а не от полуфабрикати, все едно - ще имате голяма полза.      ", "date": "2020.01.24", "title": "Диета без гладуване"}
{"url": "http://www.classa.bg/%D1%81%D0%B2%D1%8F%D1%82/item/405696-%D0%BD%D0%BE%D0%B2%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%B4%D0%B8%D0%B0%D0%B1-%E2%80%9E%D0%BB%D0%B8%D0%B2%D0%B0%D0%BD-%D0%B5-%D0%B8%D0%B7%D0%BF%D1%80%D0%B0%D0%B2%D0%B5%D0%BD-%D0%BF%D1%80%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0", "text": "Премиерът Хасан Диаб заяви вчера, че Ливан е изправен пред \"катастрофа\", след като новопредставеният му кабинет проведе първото си заседание. Очаква се той да се справи с двойните предизвикателства - от протестното движение и от потъващата икономика, информира AFP.   Диаб, който замени Саад Харири като министър-председател, се закле да изпълни исканията на улицата, но демонстрантите не бяха убедени и се сбиха с полицията отново.   61-годишният академик призна, че ситуацията, която наследява, е отчайваща. \"Днес сме във финансова, икономическа и социална задънена улица\", каза Диаб в бележки, прочетени от правителствен служител след встъпителната среща на новия кабинет в Бейрут.   Френският президент Еманюел Макрон, един от първите лидери, реагирали на съставянето на новото правителство, заяви, че „ще направи всичко, за да помогне по време на тази дълбока криза, през която преминават\".", "date": "2020.01.24", "title": "Новият премиер Диаб: „Ливан е изправен пред катастрофа\""}
{"url": "http://www.classa.bg/%D1%81%D0%B2%D1%8F%D1%82/item/405697-%D1%80%D1%83%D1%81%D0%BA%D0%B0%D1%82%D0%B0-%D0%B0%D1%82%D0%BE%D0%BC%D0%BD%D0%B0-%D0%B5%D0%BD%D0%B5%D1%80%D0%B3%D0%B5%D1%82%D0%B8%D0%BA%D0%B0-%D0%BF%D1%80%D0%B5%D0%B2%D0%B7%D0%B5%D0%BC%D0%B0-%D1%81%D0%B2%D0%B5%D1%82%D0%B0", "text": "Докато Япония губи милиарди долари, руските технологии постепенно превземат света, пише изданието. Русия има обширни планове в тази посока. Вземете само плаващите атомни електроцентрали, които тя планира да изнася, или техническа помощ в ядрените изследвания в Китай и Индия.     Руската мирна атомна технология превзема света. Русия разтърси Япония, САЩ и Западна Европа. Япония, която спря изграждането на реактори от ново поколение буквално в навечерието на въвеждането им в експлоатация, неофициално поиска техническа помощ от Русия. По доставки на обогатен уран за САЩ Русия е на първо място. Тя предоставя мащабна техническа помощ в ядрените изследвания на Китай и Индия. Наслешливо поглеждайки към изоставащата Япония, Русия върви напред в областта на ядрените технологии. През август 2019 г. руският «Росатом» въведе в строй плаваща атомна електроцентрала, способна да се движи и в открито море. Китай, който е една от водещите световни сили в използването на мирния атом, продължава да внася руски технологии за производство на атомна енергия. Индия също планира да изгради реактори с помощта на Русия. В момента Русия има около 35 поръчки за изграждане на атомни електроцентрали по целия свят в своето портфолио. «Росатом», който играе основна роля в ядрената енергетика на Русия, е държавна корпорация. Основната разлика между неговата дейност и дейността на американските, европейските и японските компании, работещи с ядрена енергия, е, че «Росатом» работи в рамките на единна централизирана система, докато западните му колеги са обвързани от различни ограничения, произтичащи от правителства, бизнес структури и органи на местната власт. Русия предоставя активна техническа помощ на Япония във възстановяването на реакторите на атомната електроцентрала Фукушима-1. По-специално, руските предприятия за ядрена промишленост, заедно с изследователския институт Mitsubishi, участват в анализа и извличането на остатъци от разтопено гориво от реакторите. През ноември 2018 г. «Росатом» създаде представителство на дъщерното си дружество в Япония. Това показва готовността на руската корпорация да разшири сътрудничеството с японската страна. През юли 2019 г. републиканският сенатор, председател на Комитета по околна среда в Сената, Джон Барасо, направи изявление, в което каза, че „прекомерната зависимост на САЩ от доставките на обогатен уран от Русия представлява заплаха“. Според информирани американски бизнесмени Русия доставя до 40% от обогатения уран, от който се нуждае САЩ. През април 2019 г. Министерството на търговията на САЩ обърна внимание на този факт в своя доклад, който също го представи като заплаха за сигурността. Всъщност с този доклад започна бурна дискусия в Конгреса. В допълнение към факта, че обогатеният уран се превръща в гориво за ядрената енергия, американците всъщност свързват технологията за обогатяване с разработването на атомно оръжие, което създаде международния проблем с ядрената сделка с Иран. След аварията в атомната електроцентрала Three Miles Island през 1979 г. в Съединените щати, американската ядрена промишленост на практика престана да съществува. Но остава фактът, че сега Америка зависи от Русия в получаването на ядрено гориво за реакторите на атомните си централи.  ", "date": "2020.01.24", "title": "Руската атомна енергетика превзема света"}
{"url": "http://www.classa.bg/%D1%81%D0%B2%D1%8F%D1%82/item/405698-%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0%D1%82-boeing,-%D0%B7%D0%B0-%D1%83%D0%B6-%E2%80%9E%D0%BF%D0%BE%D0%BB%D0%BE%D0%B6%D0%B8%D1%82%D0%B5%D0%BB%D0%BD%D0%B8-%D0%BE%D1%82%D0%B7%D0%B8%D0%B2%D0%B8-%D0%BE%D1%82-%D0%BF%D0%B8%D0%BB%D0%BE%D1%82%D0%B8-%D0%B7%D0%B0-737-max-asap%E2%80%9C", "text": "Boeing се надява да възобнови производството на заземения самолет 737 MAX месеци, преди регулаторите да го одобрят да излети отново, обяви главният изпълнителен директор Дейв Калхун, изтъквайки положителни отзиви, дори по време когато съюзите на пилотите оценяват компанията като ненадеждна. Отблъсквайки слуховете, че MAX може да бъде заземен за неопределено време, Калхун каза пред репортери в сряда, че производството ще започне \"доста преди средата на годината \", когато компанията се надява да получи регулаторно одобрение за възобновяване на полетите за злополучния самолет, приземен по целия свят след серия от катастрофи, при които загинаха 346 души. \"Вярвам в този самолет\", каза Калхун, позовавайки се на уж положителни оценки от пилоти. Въпреки това, след редица закъснения, неуспехи и неудобни оповестявания, за MAX - включително разкрити вътрешни комуникации, които силно внушават, че компанията е излъгала регулаторите - недоверието сред пилотите потъва все по-дълбоко. „Това е като игра на Дженга, доверието става все по-високо и след това рязко се разпада\", заяви пред Financial Times Денис Таджер, говорител на Асоциация на обединените пилоти, която представлява 15 000 пилоти на American Airlines,. „Вътрешните комуникации, които бяха пуснати от Boeing след вътрешно проучване, бяха дори над най-лошите ни кошмари\", добави Таджер, сравнявайки съобщенията с „лошо написан сценарий, в който никой не би повярвал - но той се случи\". Компанията също се радва на „нулево доверие\" от 10 000 членове на Асоциацията на пилотите на Southwest Airlines, която води дело срещу Boeing, според шефа на профсъюза Джон Уекс. Асоциацията повдигна иск срещу компанията, обвинявайки я, че е хвърлила дефектирал самолет „в ръцете на доверени пилоти\". Доверието е на дъното не само в САЩ. Джон Хорн, който оглавява 40 000 – ната Европейската асоциация на кокпита, каза, че доверието в Boeing е „недвусмислено на все по-ниски нива\", добавяйки, че „не е роля на пилотите да правят PR каскади за компанията с измислени розови свидетелства\". Boeing обяви, че производството ще спре за MAX по-рано този месец, след няколко прекъсвания, оставяйки около 400 неразрешени самолета да седят в складовете на компанията, а други 387 самолета са заземени на летищата по целия свят.", "date": "2020.01.24", "title": "Критикуват Boeing, за уж „положителни отзиви от пилоти за 737 MAX ASAP“"}
{"url": "http://www.classa.bg/%D1%81%D0%B2%D1%8F%D1%82/item/405700-axel-springer-%D0%BE%D0%B1%D1%8F%D0%B2%D0%B8-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D1%81%D0%B8-%D0%BE%D1%82-%D0%B1%D0%BE%D1%80%D1%81%D0%B0%D1%82%D0%B0", "text": "Германската медийна група Axel Springer възнамерява да се оттегли от борсата. За това така наречено делистване ще бъде подадено заявление до Франкфуртската фондова борса, съобщиха от компанията в четвъртък вечерта.   Американският инвеститор KKR ще предложи на акционерите по 63 евро на акция в съответствие със споразумение, сключено с Axel Springer. Изтеглянето от борсата изисква предварителна публична обвързваща оферта за акционерите, за да могат те да продадат акциите си преди премахването на листването, се казва в съобщението. Вдовицата на основателя на издателството Фриде Шпрингер и изпълнителният директор Матиас Дьопфнер притежават общо 45,4% от основния капитал на Axel Springer. Според съобщението те не възнамеряват в рамките на предложението за делистване да продават акции, пряко или косвено притежавани от тях. Чрез стратегическото сътрудничество с KKR компанията възнамерява да нарасне още по-силно в дигиталния бизнес. Преди време Дьопфнер коментира, че сделката с фонда би позволила на Axel Springer да инвестира в бизнеса си без натиск от страна на пазара за по-добри краткосрочни резултати.  Ходът ще постави Axel Springer редом до  , което по-рано също бе извадено от списъка на публичните компании. През 2018 г. броят на сделките за преминаване на компании от публични в частни ръце достигна най-високото си ниво от над десетилетие, показват данни на Bain & Co.     В допълнение към журналистическото съдържание групата се занимава с дигитални обяви. Axel Springer е издател на най-добре продавания всекидневник в Германия - Bild, но и на Die Welt и Business Insider. Компанията държи още редица други публикации и дигитални бизнеси. Главният изпълнителен директор Дьопфнер прекара близо две десетилетия, опитвайки се да превърне най-голямото германско издателство в дигитална медийна компания, свивайки дейността му в печатния сегмент за сметка на онлайн сектора. През последните години KKR инвестира засилено в медии в Европа и особено в Източна Европа, най-често чрез компанията United Group, в която вече има миноритарен, а не мажоритарен дял, след като тази роля бе поета от друга компания за частен капитал, BC Partners. Базираната в Холандия United Group е собственик на най-голямата компания за кабелна телевизия в Сърбия, а освен това има бизнес и в Словения, Босна и Черна гора. Общо компанията предлага всякакви телекомуникационни услуги, от телевизия до мобилна връзка на 1.8 млн. домакинства в Югоизточна Европа.  и придоби 44,9% от акциите в групата. Антитръстовите власти дадоха зелена светлина за поглъщането в края на миналата година. По това време KKR вече беше обявил, че на компанията ще бъде предложено да се оттегли от борсата.  ", "date": "2020.01.24", "title": "Axel Springer обяви оттеглянето си от борсата"}
{"url": "http://www.classa.bg/%D1%81%D0%B2%D1%8F%D1%82/item/405699-%E2%80%9E%D0%BE%D1%87%D0%B5%D0%B2%D0%B8%D0%B4%D0%BD%D0%BE-%D0%B7%D0%BB%D0%BE%D0%BD%D0%B0%D0%BC%D0%B5%D1%80%D0%B5%D0%BD%D0%BE-%D0%B4%D0%B5%D0%B9%D1%81%D1%82%D0%B2%D0%B8%D0%B5%E2%80%9C-%D1%82%D1%83%D0%BB%D1%81%D0%B8-%D0%B3%D0%B0%D0%B1%D0%B0%D1%80%D0%B4-%D1%81%D1%8A%D0%B4%D0%B8-%D1%85%D0%B8%D0%BB%D0%B0%D1%80%D0%B8-%D0%BA%D0%BB%D0%B8%D0%BD%D1%82%D1%8A%D0%BD%D0%B7%D0%B0-%D0%BA%D0%BB%D0%B5%D0%B2%D0%B5%D1%82%D0%B0", "text": "Демократичната президентска надежда Тулси Габард съди двукратната подгласничка на Белия дом Хилари Клинтън заради твърдението й, че „Габард е руски актив\", като твърди, че лъжата е навредила не само на кампанията й, но и на целите избори. \"Клинтън излъга за възприеманата от нея като съперник Тулси Габард, публично, недвусмислено и с очевидно злонамерено намерение, когато заяви, че \" Габард е любимката на руснаците\", гласи жалбата, подадена в сряда във федералния съд на Ню Йорк. Докато Клинтън технически не се бори срещу Габард в състезанието през 2020 г., подадената жалба отбелязва, че „ролята на президент е позиция, която Клинтън отдавна желае, но не успя да постигне\". По делото се твърди, че Клинтън е навредила не само на Габард, но и на „американските избиратели и американската демокрация, като изказва неоснователното внушение\". Цитират се „научно проведени проучвания на общественото мнение, сочещи, че милиони потенциални избиратели вярват на претенциите на Клинтън поради нейния статут на политически инсайдер и авторитетна фигура с вероятен достъп до непублична информация\". Публикувани са над 200 статии, които повтарят твърдението, откакто Клинтън за пръв път го изрече в октомврийския епизод на „Кампания HQ\" на Демократичния стратег Дейвид Плоуф, а според кампанията атаките на бившия държавен секретар струват на Габард 50 милиона долара загубени дарения, загубени гласове и репутационни щети. Докато Клинтън никога не е оттеглила въпросното твърдение, че Габард работи за Кремъл - въпреки официалното искане от кампанията на конгресменката от Хавай - нейните представители се опитаха да замажат нещата със задна дата. След като говорителят на Клинтън Ник Мерил потвърди, че това наистина се отнася за Габард след първоначалните коментари на Клинтън през октомври, той впоследствие отстъпи назад, опитвайки се да твърди, че Клинтън имала предвид, че републиканците, а не руснаците - дърпали конците на кандидатката. Кампанията „Габард\" поиска съдебно заседание в допълнение към законовите ограничения за повторно публикуване на твърдението, а също така търси поне 50 милиона долара компенсационни, наказателни и специални щети. Подадената жалба старателно представя историята на Габард в служба на нейната страна, което доказва, че Клинтън не би могла да вярва, че ветеран от войната в Ирак и член на Комитета за външни отношения на Камарата е „любимката на руснаците\" и следователно преднамерено лъже. Тя цитира „дългогодишните недоволства\" на Клинтън като вероятна обосновка за нападката, припомняйки, че Габард подаде оставката си като заместник-председател на Демократичния национален комитет в знак на протест и изрази подкрепа за съперника на Клинтън Берни Сандърс.", "date": "2020.01.24", "title": "„Очевидно злонамерено действие“: Тулси Габард съди Хилари Клинтънза клевета"}
{"url": "http://www.classa.bg/%D1%81%D0%B2%D1%8F%D1%82/item/405701-%D0%B7%D0%B0%D0%B4%D0%B0%D0%B2%D0%B0-%D1%81%D0%B5-%D0%BD%D0%BE%D0%B2%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0-%D0%B2%D0%BE%D0%B9%D0%BD%D0%B0-%D0%BC%D0%B5%D0%B6%D0%B4%D1%83-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%BE%D1%82%D0%BE-%D0%BA%D1%80%D0%B0%D0%BB%D1%81%D1%82%D0%B2%D0%BE-%D0%B8-%D1%81%D0%B0%D1%89", "text": "Британският външен министър Саджид Джавид пое ангажимент Великобритания да наложи данък върху цифровите услуги на глобалните технологични компании, въпреки заплахите от САЩ, че те могат да отговорят, като поставят „данъци върху автомобилните им компании\" - рискувайки разгарянето на нова търговска война. Изказвайки се - заедно с министъра на финансите на САЩ Стив Мнучин - на Световния икономически форум в Давос, Швейцария в сряда, Джавид наблегна на плановете на правителството да приложи двупроцентен налог върху приходите на глобални технологични гиганти като Facebook и Twitter във Великобритания. „Планираме да продължим с данъка си върху цифровите услуги през април. Това е пропорционален данък и данък, който нарочно е проектиран като временен данък.\" Коментарите на Джавид привлякоха гнева на Мнучин, който се прицели в предложенията, наричайки ги „дискриминационни спрямо американските компании.\" В привидно завоалирана заплаха, насочена към неговия колега от Обединеното кралство, министърът на финансите на САЩ предупреди, че ако цифровите компании на страната му се изправят пред „произволни данъци\", тогава в отговор „те ще обмислят да въведат произволни данъци върху автомобилните им компании\". Заплахата от налагане на мита на производителите на автомобили във Великобритания идва в критичен момент в отношенията между Великобритания и САЩ, тъй като правителството на премиера Борис Джонсън се бори да постигне благоприятни търговски сделки след Brexit с редица страни по света. Тя идва, след като Франция се съгласи да забави плановете си за въвеждане на дигитален данък за големите технологични компании като Google и Facebook, а Вашингтон заплаши, че ще отмъсти с мита за френския сектор за сирене и шампанско.", "date": "2020.01.24", "title": "Задава се нова търговска война  - между Обединеното кралство и САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405702-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%B0-%D0%B4%D0%B0%D0%BB%D0%B8-%D0%BD%D0%B0%D0%B4-1-%D0%BC%D0%BB%D1%80%D0%B4-%D0%BB%D0%B5%D0%B2%D0%B0-%D0%B7%D0%B0-%D1%82%D1%8A%D1%80%D0%BA%D0%B0%D0%BD%D0%B5-%D0%BD%D0%B0-%D1%82%D0%B0%D0%BB%D0%BE%D0%BD%D1%87%D0%B5%D1%82%D0%B0-%D1%82%D0%BE%D0%B2%D0%B0-%D0%B5-%D0%BB%D1%83%D0%B4%D0%BE%D1%81%D1%82", "text": "  \"Ако прочетете внимателно чл. 18 на Българската конституция, където са изброени монополите, които биха могли да бъдат установени със закон, вие ще видите, че там касаят цели сектори отрасли. Секторът хазарт не се монополизира\", заяви тя Ако говорим за монопол, говорим за такъв за една единствена игра. Това каза председателят на комисията по бюджет и финанси и депутат от ГЕРБ Менда Стоянова пред журналисти след като комисията одобри промените в Закона за хазарта на Валери Симеонов, предаде Агенция \"Фокус\". Според нея няма одържавяване на лотарията. \"Може да се каже, че ще има монопол в частта на лотариите. Това е само една хазартна игра от страна на Български спортен тотализатор, но това не е противоконституционност. Това не е нов монопол, който не е изрично упоменат като възможен. Ако прочетете внимателно чл. 18 на Българската конституция, където са изброени монополите, които биха могли да бъдат установени със закон, вие ще видите, че там касаят цели сектори отрасли. Секторът хазарт не се монополизира. Ако говорим за монопол, говорим за една единствена игра\", коментира Стоянова.  На въпрос защо има разлики в таксите на частните лотарии и държавния тотализатор, Стоянова коментира, че има комисия по хазарта и неслучайно прокуратурата е там. \"За мен отговор на въпроса защо комисията по хазарта, виждайки ежемесечно и издавайки лиценза 10-годишен е допуснала това, чакам от хората, които са го направили и от прокуратурата, която ще ги пита по определен ред\", допълни още председателят на Бюджетна комисия.  На въпрос дали министърът на финансите трябва да поеме отговорност за това, Стоянова отговори, че той е отделен орган от колективния Комисия по хазарта, която взема решение за издаване на един или друг лиценз. \" Законът за хазарта ще ограничи лудостта с талончетата, която през последните години се разпространява, каза още председателят на Комисията по бюджет и финанси.  \"Разгледахме законопроекта и смятаме, че с ограничаването на възможността друг освен държавния тотализатор да извършва дейността по лотарии, ще се ограничи и лудостта, която през последните години се разпространява. Над 1 млрд. лв. годишно бъгарските граждани обикновено пенсионери, слабо доходни, дават за една игра, която ги заблуждава, че не е хазарт. Когато един човек влезе в казино или игрална зала, знае, че отива да играе хазарт. Когато там, където купува хляба си или получава пенсията си, му предлагат талонче за левче, две или три, с което той може да стане милионер, това чисто психологически не се възприема като хазарт. Неслучайно през последната година българските граждани са дали милиард лева за талончета. Може би част от тези пари, които остават в организаторите са били елемент на спонсорирани от тяхна страна на различни спортни клубове или събития, аз не виждам защо това трябва да става по този начин\", коментира Менда Стоянова.  Тя припомни, че на 1 януари 2014 г. се прави промяна в закона, в която ясно и категорично се записва, че всички хазартни игри, които са изброени и там не фигурира лотарията обръщам ви внимание, следва да внасят хазартна такса в размер на 15% върху залозите, а хазартните игри, организирани на база комисионни 20% върху размера на тази комисионна. Това са игрите, които представляват турнири по покер, където нямаме залагания към един оператор, а залагания един срещу друг и печалбите се разпределят на 100%\", допълни Стоянова.  Председателят на Бюджетна комисия уточни, че декември 2014 г. е внесена промяна в същия текст, в който се добавят изпуснатите лотарии. \"Четейки внимателно текста, ще стане ясно, че всички изброени хазартни игри там, където вече се намират от 1 януари 2015 г. и лотариите, следва да внасят хазартна такса в размер на 15% върху залозите\", уточни още Стоянова.      ", "date": "2020.01.24", "title": "За година българите са дали над 1 млрд. лева за търкане на талончета. Това е лудост!"}
{"url": "http://www.classa.bg/%D1%81%D0%B2%D1%8F%D1%82/item/405703-%D1%84%D0%BE%D0%BD-%D0%B4%D0%B5%D1%80-%D0%BB%D0%B0%D0%B9%D0%B5%D0%BD-%E2%80%9E%D0%BD%D0%BE%D0%B2%D0%BE-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81%D1%8A%D1%81-%D1%81%D0%B0%D1%89-%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%B4%D0%BE-%D0%BD%D1%8F%D0%BA%D0%BE%D0%BB%D0%BA%D0%BE-%D1%81%D0%B5%D0%B4%D0%BC%D0%B8%D1%86%D0%B8%E2%80%9C", "text": "Председателят на Европейската комисия Урсула фон дер Лайен заяви, че търговско споразумение между Европа и САЩ е възможно в рамките на няколко седмици. „Като цяло имах много добър разговор с американския президент Доналд Тръмп\", каза фон дер Лайен пред репортери в кулоарите на Световния икономически форум в Давос. „Очакваме до няколко седмици да постигнем споразумение, което да подпишем заедно\", цитира АФП. Тя добави, че сделката ще обхване търговията, технологиите и енергетиката. Президентът на САЩ Доналд Тръмп в сряда заплаши, че ще наложи високи мита върху вноса на автомобили от Европейския съюз, ако блокът не се съгласи на търговска сделка, заяви Ройтерс. Преди това Тръмп бе заплашил, че ще наложи мита върху европейския внос на автомобили, с намерението да получи по-добри условия в търговските отношения между САЩ и Европа. Президентът многократно е отлагал налагането на митата.", "date": "2020.01.24", "title": "Фон дер Лайен: „Ново търговско споразумение със САЩ е възможно до няколко седмици“"}
{"url": "http://www.classa.bg/%D1%81%D0%B2%D1%8F%D1%82/item/405705-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F%D1%82-%D1%85%D0%BE%D0%BA%D0%B5%D0%B9-%D0%BD%D0%B0-%D0%BF%D1%83%D1%82%D0%B8%D0%BD", "text": "Мъжествени битки на кънки и игри на влияние в съблекалните – Владимир Путин събира на хокейни мачове част от политическия и кономически елит на Русия и по-специално някои министри от правителството, сформирано във вторник. Новият премиер и бивш шеф на данъчната служба Михаил Мишустин също като президента участва в „Нощната хокейна лига“.     Създаден от господаря на Кремъл през 2011 г., този приятелски турнир, в който су включват стотици отбори от цялата страна, се е превърнал в център за срещи и размяна на мнения между влиятелните и привилегированите в Русия. Владимир Путин естествено не играе всяка седмица, но заедно със свои сътрудници и приятели години наред участва в гала мачове, широко отразявани от медиите. Последното такова състезание се състоя в края на миналата година на ледена пързалка, изградена на Червения площад край стените на Кремъл. Интересът към участниците в тези срещи е по-голям, отколкото към броя на головете, отбелязани от руския президент, или падането му през май 2019 г. в Сочи по време на тур за овации.   Наред с някогашни хокейни звезди в турнира участват приближени на Владимир Путин като министъра на отбраната Сергей Шойгу – архитект на дълбоката модернизация на руската армия, той придружава президента и в разходките му сред природата, в ловните му и риболовните излети. Вратар в екипа на държавния глава е 47-годишният Алексей Дюмин, бивш бодигард на президента, направил кариера. Някога зам.-шеф на президентската охрана, той заемаше високи постове във военното разузнаване, а през 2016 г. стана губернатор на Тулска област. На леда излизат и братята Аркадий и Борис Ротенберг. Приятели на Путин от детските години, тренирали с него джудо, двамата забогатяха покрай идването му на власт. Предприятието на Аркадий Ротенберг, който впрочем е президент на Руската хокейна федерация, построи между другото и моста, съединил Русия с анексирания полуостров Крим. Като израз на доверие. „Всичките са членове на Политбюро“, ръководния орган на Съветския съюз, резюмира политологът Евгений Минченко. Мачовете са „очевиден символ на близостта“ им с държавния лидер. Сред играчите много често се появява един от най-могъщите олигарси в страната – Генадий Тимченко, 49-и в класацията на най-богатите хора в света за 2019 г. и обект на американски санкции. Както и никеловият магнат Владимир Потанин. Опитен джудист, Владимир Путин се увлича по хокея късно, на 58-годишна възраст, и според своя говорител Дмитрий Песков тренира късно вечер. Това се вписва в усилията на руския президент да пропагандира „здравословния начин на живот“. Примерът на Путин създаде нова мода сред елита в Русия и хокеят стана предпочитаният им спорт. „Откакто Путин сложи кънки, хокеят със сигурност е най-популярният спорт сред висшите държавни служители и бизнесмените“, констатира Евгений Минченко. „Той сега е като голфа в САЩ“, казва експертът, припомняйки спорта, практикуван от голяма част на политическия, икономическия и културния елит в САЩ по примера на Доналд Тръмп. За успеха на президентската „Нощна лига“ говори фактът, че от края на 2019 г. в нея членуват над 1000 отбора от цяла Русия. Според политолога Андрей Колесников, цитиран от сайта „Дожд“, нейните срещи „са като масонска ложа (. . .), където хора, говорещи си на „вие“ в живота, стават много близки“. Запитан за тази „хокейна дипломация“, самият Путин каза миналата пролет, че „това сближава хората, дава им възможност да градят отношения на доверие“. Новият американски посланик в Москва Джон Съливан изглежда също е на тази вълна. Във видеоклип, разпространен в понеделник от мисията на САЩ, той се представя като „отколешен фен на хокея“, който се надява, че в Русия ще може „да излиза пак на леда от време на време“.    ", "date": "2020.01.24", "title": "Политическият хокей на Путин"}
{"url": "http://www.classa.bg/%D1%81%D0%B2%D1%8F%D1%82/item/405704-%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%BE%D0%BE%D0%BD-%D0%B7%D0%B0-%E2%80%9E%D0%BA%D0%BE%D0%BD%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81%D0%B0%E2%80%9C,-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%89%D0%B8-%D1%81%D0%B2%D0%B5%D1%82%D0%B0", "text": "Четирите \"Конника на Апокалипсиса\", които заплашват прогреса на света през 21 век, са геополитическото напрежение, изменението на климата, нарастващото глобално недоверие и злоупотребата с новите технологии, подчерта генералният секретар Антонио Гутериш на по време на реч пред Общото събрание на ООН. \"Първият конник приема формата на най-голямото глобално геостратегическо напрежение, на което сме свидетели от години\", каза Гутериш. Според генералния секретар, поради тези напрежения възникват нови конфликти, терористични атаки, които причиняват повече жертви, докато ядрената заплаха нараства. \"Повече хора са принудени да напуснат домовете си заради война и преследване, отколкото по всяко друго време след Втората световна война\", каза той. Според Гутериш вторият конник е представен от климатичната криза, която заплашва планетата. Във връзка с това генералният секретар на Организацията на обединените нации припомни, че температурите продължават да се повишават и че „един милион видове са застрашени от изчезване в краткосрочен план\". \"Нашият свят се приближава до точката, от която няма връщане\", предупреди той. Третият ездач е \"дълбокото и нарастващо глобално недоверие\". Както припомни водачът на международната организация, доверието в политическите институции намалява, жените изискват равенство и осъждат насилието и дискриминацията, докато военните действия срещу бежанци и мигранти се увеличават. Той също така подчерта, че двама от трима души живеят в страни, където неравенството се е увеличило, според неотдавнашен доклад на ООН. И накрая, Гутериш посочи тъмната страна на дигиталния свят като четвърта заплаха. \"Въпреки огромните ползи, новите технологии се употребяват за извършване на престъпления, подстрекават омраза, фалшифицират информацията, потискат и експлоатират хората и нахлуват в личния живот\", заяви генералният секретар. „Технологичният напредък се движи по-бързо от способността ни да реагираме на тях или дори да ги разбираме\", добави той. Въпреки това, въпреки всички тези рискове, Гутериш също обърна внимание на „някои признаци на надежда\". Според него през последната година са избегнати няколко конфликта, включително в Демократична република Конго, Мадагаскар, Мали и Малдивите. Сред конфликтите, които отбелязаха положителен напредък, той посочи конфликтите в Йемен, Сирия и Либия.", "date": "2020.01.24", "title": "Генералният секретар на ООН за „Конниците на Апокалипсиса“, заплашващи света"}
{"url": "http://www.classa.bg/%D1%81%D0%B2%D1%8F%D1%82/item/405694-%D1%82%D0%B0%D0%BC,-%D0%BA%D1%8A%D0%B4%D0%B5%D1%82%D0%BE-%D1%81%D0%B5-%D0%BB%D0%B5%D0%BA%D1%83%D0%B2%D0%B0%D1%82-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B8-%D0%BF%D1%80%D0%BE%D1%87%D1%83%D1%82%D0%B8%D1%82%D0%B5", "text": "През втората половина на 19 век Давос се прочува като вълшебно място за лечение на туберкулоза. И днес медицинският туризъм там процъфтява. Болестите обаче са други: бърнаут и депресия.       Давос, който е известен най-вече като място за срещи на глобалните елити, дължи голяма част от славата си на един германски лекар. В средата на 19 век Давос все още е малко, забутано селце. И ако не беше д-р Александър Шпенглер, то сигурно никога нямаше да попадне в светлините на прожекторите. Около 1860 година Шпенглер установява, че климатът в това селце някак предпазва жителите му туберкулоза. А по онова време тази смъртоносна болест върлува из цяла Европа. Когато това са разчува, Давос започва да привлича пациенти от целия континент. Болниците и санаториумите никнат като гъби. В тях богати и прочути чужденци се излежават по шезлонгите на просторните тераси. Сред първите гости на малкото швейцарско селце по онова време са Артър Конан Дойл (създателят на Шерлок Холмс), който придружава болната си от туберкулоза жена, както и още двама световноизвестни писатели: германецът Томас Ман и шотландецът Робърт Луис Стивънсън. Истината за бърнаута излиза наяве Днес Давос вече не привлича болни от туберкулоза. А повечето санаториуми са превърнати в луксозни хотели - като \"Шатцалп\" например, в който вероятно се разиграва действието на прочутия роман \"Вълшебната планина\" от Томас Ман. И все пак Давос и до днес си остава център за медицински туризъм, само че болестите вече са други. Тук и в курортите в околностите идват все повече хора, страдащи от депресии и бърнаут. \"Специалитетът на Давос са планините и контактът с природата, на който хората се радват. Този контакт наистина им помага да възстановят вътрешния си баланс\", обяснява Михаел Пфаф, главен психиатър в клиниката \"Холистика Енгандина\". Туристическите власти в Давос работят в тясно сътрудничество с болниците. Целта е да се изработят възможно най-привлекателните и полезни оферти, тъй че курортът да се наложи като място за медицински туризъм. Така например тази година те възнамеряват да организират специален летен лагер за хора, страдащи от бърнаут. На пациентите ще се предлагат престой в една ферма наблизо, различни видове спорт и екскурзии в планината, казва Самуел Розенаст, говорител на кметството. \" . На тях им трябва спокойствие и рехабилитация - най-добре някъде, където има хубав въздух и няма стрес\", обяснява той. Клиниката на Михаел Пфаф е единствената в Швейцария, която лекува пациенти, страдащи от хроничен стрес. Тя разполага с 55 места за пациенти. Те са заети целогодишно. Пациентите тук се оплакват от физически болки, депресия, панически страхове и други психосоматични симптоми. Много от тях са мениджъри от средните управленски равнища, а стресът идва от работата им, казва Пфаф. \"Когато открихме клиниката преди 10 години, ние смятахме, че тук ще идват главно топ-мениджъри, които искат приятен уелнес и може би чаша червено вино всяка вечер. Оказа се обаче, че идват главно хора от средния и по-горния мениджмънт. Явно те са подложени на най-големия стрес\", обяснява лекарят. Според него, най-големи експлоататори са финансовите и застрахователни компании, които изискват от своите служители да работят колкото е възможно повече, при това под голям стрес, но пък им плащат подобаващо. Много от пациентите работят в Цюрих, който е швейцарски и международен финансов център. Все повече страдащи от хроничен стрес Световната здравна организация (СЗО) включи бърнаута в своя списък на болестите. Според оценката на организацията, днес всеки пети тийнейджър и всеки четвърти възрастен са заплашени от бърнаут поне веднъж през живота си. В Германия броят на дните, прекарани в отпуск по болест заради душевни и психически разстройства, се е утроил спрямо 1997 година. В Швейцария е нараснал с 50% само са 7 години. Допитване на \"Галъп\" показва, че 25% от всички работещи хора \"прегарят\" на работа почти всеки ден. Най-тежък е проблемът за поколението, родено около началото на хилядолетието: в САЩ 84% от тези млади хора страдат от бърнаут на работното си място. Според специалистите, жените са по-застрашени от мъжете. Изследване от 2018 година показва, че към 2030 година медицинските разходи за терапия на психически и душевни разстройства ще възлизат на гигантската сума от 16 трилиона долара. Лекарите смятат, че мерките, предприемани от фирми за справяне с проблема, са крайно недостатъчни.  Тъкмо поради това психическото здраве е и една от централните теми на тазгодишния Световен икономически форум в Давос.", "date": "2020.01.24", "title": "Там, където се лекуват богатите и прочутите"}
{"url": "http://www.classa.bg/%D1%81%D0%B2%D1%8F%D1%82/item/405695-times-%D0%B7%D0%B0%D1%81%D1%82%D0%B0%D1%80%D1%8F%D0%B2%D0%B0%D1%89%D0%B0-%D0%B5%D0%B2%D1%80%D0%BE%D0%BF%D0%B0-%D1%8F-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B4%D0%B5%D0%BC%D0%BE%D0%B3%D1%80%D0%B0%D1%84%D1%81%D0%BA%D0%B0-%D0%BA%D1%80%D0%B8%D0%B7%D0%B0", "text": "Според експерти тенденцията на общото застаряване и намаляване на населението скоро ще доведе Европа до демографска криза. Освен това в ЕС последствията ще бъдат най-осезаеми и драматични, пише The Times. Застаряващата Европа скоро ще се сблъска с демографска криза - освен това най-новите статистически данни и прогнози показват, че за европейския континент, включително Великобритания, отрицателните ефекти на застаряващото население ще бъдат много по-осезаеми от САЩ и останалия свят, предупреждава Чарлз Бремнър в статия за The Times. Разбира се, страните от Америка и Азия, включително САЩ, Китай и Япония, също са изправени пред все по-остър проблем със застаряващото население. Но именно в Европа перспективите за настоящото работоспособно поколение в това отношение са най-малко обещаващи, отбелязва авторът. Политиците и експертите отдавна обръщат внимание на това, обяснява статията. Още през 2014 г. докладът на Европейската комисия, озвучен в Брюксел, съдържаше предупреждения, че раждаемостта е намаляла толкова много, че вече не осигурява необходимото възпроизвеждане и това води до естествен спад на населението в много европейски страни.   , подчертава докладът по това време. Новите данни обаче потвърждават тези тенденции. Според последните прогнози, сред нарастващата средна продължителност на живота и забележимия спад на плодовитостта, жителите на ЕС ще изпитват все по-забележими негативни последици. И най-забележимо това ще се отрази на страните от Югоизточна Европа, пише The Times. Населението на някои други страни, включително Япония и Южна Корея, намалява и застарява относително по-бързо, обяснява авторът. Въпреки това, перспективите за Европа в световен мащаб са по-драматични: според последния доклад на ООН населението на този континент ще започне да намалява през следващата година. И въпреки че Европа приема все повече и повече мигранти, ООН прогнозира, че до 2050 г. общият брой на европейците ще бъде намален с 5%, съобщава The Times. Освен това, ако през 1950 г. броят на хората на възраст 65 години и повече е бил само 7,6% от всички европейци, то през 2050 г. в Германия тази цифра ще достигне 30,7% - и тази страна ще излезе на трето място в световната статистика, се казва в статията. Следват Франция с 26,6% и Обединеното кралство, където ще има 24,9% от жителите над 65 години (или 14,1 милиона души, в сравнение с 9,2 милиона в момента). А Япония и Южна Корея ще заемат първите редове в този списък, където съответните показатели ще достигнат 36,4% и 35,3% според прогнозите на ООН до 2050 г., пише The Times. За това има значителна роля отливът на образована младеж от държавите от бившия  в Югоизточна Европа, подчертава авторът. Според последните прогнози през 2050 г. там ще има 10% по-малко хора. Например, в България работната сила вече е спаднала с 6% от 2008 г. насам и се очаква тя да намалее с още една трета, се казва в статията. Експертите се опасяват, че подобна   може да застраши основния принцип за свобода на движението за Европейския съюз, тъй като няколко европейски правителства вече са заявили плановете си да забранят пътуването в чужбина, за да ограничат отлива на младежта, отбелязва The Times. Според прогнозите дори Испания и Италия биха могли да загубят с повече от една четвърт от съществуващата си работна сила до 2050 г., ако не успеят да задържат хората на трудовите си пазари, се казва в статията. Експертите предупреждават, че проблемът с бързото  населението се превръща в истинска заплаха за икономическата и социална стабилност и сигурност в Европа, пише The Times, а европейците ще трябва да плащат за това. Според експерти на Австрийския институт за икономически изследвания подобни демографски промени значително ще намалят средния доход на глава от населението във Франция, Испания, Италия и Германия. Освен това, това намаление на доходите може да бъде средно от 4700 до 6500 евро по цените за 2010 г., предупреждава авторът. За сравнение, Япония ще  спад на средния доход от около 12 400 евро. Докато Съединените щати остават единствената западна страна, където работната сила ще продължи да нараства през следващите 30 години и въздействието на застаряването няма да бъде толкова забележимо - следователно, прогнозираното намаляване на доходите ще бъде само за 2300 евро, съобщава The Times. Според експерти, Европа е в такава ситуация, тъй като благодарение на следвоенния разцвет този континент беше първият, който постигна   , който се характеризира с ниско ниво на плодовитост и смъртност. И тогава раждаемостта намаля още повече поради факта, че жените започнаха да проявяват повече активност на пазара на труда и да постигат  в резултат на това все повече двойки решават да нямат деца, пише The Times. Тези промени се отразяват в политиката, където започва   , в статията се казва: консервативните по-възрастни избиратели се стремят да запазят благосъстоянието си и са отрицателно настроени по отношение на такива мерки като, например, борба с изменението на климата, която изисква допълнителни ресурси и разходи. Докато по-младото население се нуждае от по-активни мерки в тази насока - и това увеличава риска от   около използването на публични ресурси, предупреждава The Times. Друг пример за такова влияние според автора са масовите стачки във Франция през последните седмици, където синдикатите активно се борят за поддържане на система от  което даде възможност на голям брой хора да се пенсионират на възраст малко над 50 години. Тези масови протести вече принудиха френския президент Емануел Макрон да се откаже от предишни планове за повишаване на общата пенсионна възраст на страната от 62 на 64 години. Въпреки че доскоро Франция можеше да се похвали с една от най-високите нива на раждаемост в Европа, в бъдеще младите французи ще изпитват все повече и повече финансови затруднения, тъй като ще трябва да осигуряват плащания на настоящите пенсионери - и след това да получават по-ниски обезщетения, когато се пенсионират пише The Times. За  към реалностите на намаляващото население с по-висок дял от възрастните хора европейските страни не могат без социални и икономически промени, подчертава статията. По-конкретно, ще е необходимо активно да се развива индустрията за грижи за възрастни хора, централно да им се осигурят възможности за комфортен живот и т.н. От друга страна, експертите смятат, че намаляването на общото население може да има някои предимства. По-специално, според техните оценки, това ще осигури   , което ще даде шанс на младите хора да намерят по-лесно собствения си дом. В допълнение, по-високото ниво на образование и обучение сред младите специалисти частично компенсира намаляването на работната сила, прогнозира The Times. Според експерти, това може да има и благоприятен ефект върху околната среда и да направи света   докато населението се свива и остарява, все повече и повече хора ще водят заседнал начин на живот и общото потребление на енергия ще намалее. Поради това вредните емисии в атмосферата в бъдеще могат постепенно да намалят до нивото от средата на миналия век, се казва в статията. Не случайно авторите на гореспоменатия   доклад на Европейската комисия през 2014 г. го завършват с положителна нота, подчертавайки, че общото застаряване на населението не е разрушително   след което не остава нищо, следователно тази тенденция не трябва да се превръща в пречка за пътя  заключава The Times.  ", "date": "2020.01.24", "title": "Times: Застаряваща Европа я заплашва демографска криза"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405691-%D1%81%D0%BA%D0%BE%D1%80%D0%BE-%D0%BF%D0%B5%D0%BD%D1%81%D0%B8%D0%B8-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%B8%D0%B7%D0%BE%D0%B1%D1%89%D0%BE%E2%80%A6-%D0%B2%D1%81%D0%B8%D1%87%D0%BA%D0%B8-%D0%B2%D1%8A%D0%B7%D0%BC%D0%BE%D0%B6%D0%BD%D0%B8-%D1%81%D0%B8%D1%81%D1%82%D0%B5%D0%BC%D0%B8-%D1%81%D0%B0-%D0%B2%D1%8A%D0%B2-%D1%84%D0%B0%D0%BB%D0%B8%D1%82%E2%80%A6", "text": "Разходо-покривната система е изначално фалирала. Човек за живота си внася 80-100 хиляди лева, а накрая не може да получи и половината от тях обратно. Това е така, защото нищо от тия 80 бона не е спестено никъде, те са похарчени за пенсиите във времето, в което са платени. Сега се разчита на днешните работещи, но те са по-малко, заради ниската раждаемост. Отделен проблем е, че заради печатането на пари, и капиталовата система издиша. Тя няма доходност, дори „изяжда парите“ с такси и комисиони. А капиталова система без доходност (от която се очаква средно утрояване на внесеното), е откровена глупост и безсмислица. Т.е. в момента няма никъде по света надеждна система за плащане на пенсии. Т.е. пенсии съвсем скоро няма да има – веднага щом изтече инерцията…  ", "date": "2020.01.24", "title": "Скоро пенсии няма да има изобщо… Всички възможни системи са във фалит…"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/405692-%D1%81%D0%B2%D0%B5%D1%82%D0%BB%D0%B0%D0%BD%D0%B0-%D1%88%D0%B0%D1%80%D0%B5%D0%BD%D0%BA%D0%BE%D0%B2%D0%B0-%D0%BA%D1%8A%D0%BC-%D1%81%D1%82%D0%B0%D0%BD%D0%B8%D1%88%D0%B5%D0%B2-%D1%81%D0%B5%D1%80%D0%B3%D0%B5%D0%B9,-%D0%BD%D0%B5-%D0%BF%D1%80%D0%B0%D0%B2%D0%B8-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%B7%D0%B0%D0%BB%D0%BE%D0%B6%D0%BD%D0%B8%D0%BA-%D0%BD%D0%B0-%D0%BB%D0%B8%D1%87%D0%BD%D0%B8%D1%8F-%D1%81%D0%B8-%D0%B8%D0%BD%D1%82%D0%B5%D1%80%D0%B5%D1%81", "text": "Станишев стигна политическото дъно с медийното тиражиране на опорната точка, че предстоящия пряк избор на лидер на БСП няма да бъде честен и легитимен. Маскирано като загриженост и намек, но реално – опасна политическа интрига Не е новина, че бившият председател на БСП Сергей Станишев има навика да назидава своята партия и живее със самочувствието, че неговите другари са длъжни вечно и на всяка цена да удовлетворяват личните му кариерни амбиции, както и че за него не важат партийните решения.  Така той подложи БСП на брутален натиск да приеме Истанбулската конвенция и Пакта за миграция, създаде разделителни линии и торпилира кампанията за европейските избори в името на още един мандат в Брюксел, въпреки шумните му декларации не направи нито една стъпка за диалог с Русия и за премахване на антируските санкции, самоназначи се за лидер на групата недоволни, наричана „вътрешна опозиция”.  От тях постоянно чуваме критики срещу лидерката на БСП, но нито веднъж не чухме принципна критика срещу модела „ГЕРБ”. Обратното, Станишев обяви премиера Борисов за държавник, а ГЕРБ – за „все по-социална партия”!?  И все пак, Станишев стигна политическото дъно с медийното тиражиране на опорната точка, че предстоящия пряк избор на лидер на БСП няма да бъде честен и легитимен. Маскирано като загриженост и намек, но реално – опасна политическа интрига.  Не само срещу Корнелия Нинова, но преди всичко срещу партията и другарите му. За по-голям ефект интригата бе пусната в медиите, а не бе поставена в Националния съвет на партията, чиито член е Станишев.  Да напомним фактите - БСП прие правила за пряк избор на лидер, в които са изяснени равнопоставеността на всеки кандидат и екипа му, както и механизмите и гаранциите за прозрачността на вота.  Прекият избор е европейска демократична практика за разлика от кулоарните договорки на партийни лобита и групички. Но отново Станишев говори без доказателства, но с ясното желание да посее съмнения още отсега, за да има поле някой в бъдеще да оспори вота, ако не му е изгоден.  Но реализацията на интригата би взривила партията, би я вкарала в неразрешими вътрешни конфликти и разделение, в правни спорове и процедури, би унищожила шансовете за победа на предстоящите парламентарни и президентски избори, което може би е целта.  „С мен или против мен” винаги е бил стилът на Станишев като политик. В „актива” му са 10 последователни изборни загуби (а днес със самочувствие критикува БСП, че не е ефективна алтернатива на ГЕРБ), налагането на партията на социаллибералните идеологически мантри (плоския данък, джендър идеологията и гей движението, съглашателството с десницата и едрия капитал, глобализацията, русофобията), които са й крайно чужди и отблъснаха стотици хиляди избиратели.  Когато днес назидава БСП (отново без конкретни доказателства), че е тръгнала в полето на национализма, нека си спомним, че с идеологическия миш-маш и лицемерието в стил ПЕС левицата в Европа изпадна в тежка криза и губи доверието на трудовите хора. Те започнаха да дават вота си на патриотични и антисистемни партии.  Или накратко – с поведението си Станишев и неговите брюкселски ментори, които подмениха традиционната социалистическа идеология с идеите на Сорос, фактически подхранват национализма.  В името на кариерната си амбиция да остане начело на ПЕС Станишев е готов да повлече „своята” партия към дъното.  И нека сега, когато той апелира за идеологически дебат в партията да каже каква е неговата програма, и ако тя е Истанбулска конвенция, масова миграция и Зелен пакт, който ще доубие българската икономика, сам да си отговори колко точно процента ще има БСП на едни избори с подобни послания и обещания и с него (или негов аватар) начело.  През 2013 г. мнозина казваха: „Сергей, иди си с мир!”. Нека сега му кажем: „Сергей, върни се!”. Върни се към идеите на Благоев и Димитров, на твоя баща и неговите другари-антифашисти. Върни се към морала и етиката на социалист. Не прави партията заложник на личния си интерес.    ", "date": "2020.01.24", "title": "Светлана Шаренкова към Станишев: Сергей, не прави партията заложник на личния си интерес!"}
{"url": "http://www.classa.bg/%D1%81%D0%B2%D1%8F%D1%82/item/405693-%D0%B8-%D1%89%D0%B5-%D1%81%D0%B5-%D0%B1%D0%BE%D1%80%D1%8F%D1%82-%D1%81%D1%8A%D1%81-%D0%B7%D1%8A%D0%B1%D0%B8-%D0%B8-%D0%BD%D0%BE%D0%BA%D1%82%D0%B8,-%D0%B7%D0%B0-%D0%B4%D0%B0-%D0%B7%D0%B0%D0%BF%D0%B0%D0%B7%D1%8F%D1%82-19-%D0%B2%D0%B5%D0%BA", "text": "Тези хора изпадат в амок, щом видят Грета Тунберг, или когато стане дума за зелена енергия. В България също ги има. Какво ги води - материален интерес, овехтяла идеология или просто страх, пита Евгений Дайнов.       Нещо много странно се случва, не само в България, със солидните бели мъже. При всяко проблясване на някаква „зелена” тема пред погледа им, изправят се на задните си крака и започват да ритат и цвилят, все едно - кон видял вълк. Това се случва точно сега, когато светът решително навлезе в епохата на зелената енергия и зелената икономика. Дори в Америка, рая на пазарните сили, вече не можеш да получиш банков кредит или листинг на борсата, ако стартираш някакво замърсяващо производство. Да не говорим за политически по-улегнали цивилизации, като например европейската, които тълкуват позеленяването на живота като част от общото благо и произвеждат съответните закони, директиви и механизми. Наясно съм, че зад анти-зелената истерия в много случаи има скрити материални интереси. Все пак залезът на петролните и на атомните босове вече непосредствено предстои. Борят се за бизнеса си. Има и цели държави, които дължат съществуването си на петрола и на „мирния атом”, като Русия например. Те също виждат наближаващия край не само на влиянието, но на самото си съществуване. И им се вижда по-лесно, вместо да влязат в 21-ви век, да се борят до последна капка кръв за запазване на 19-ти - на века, който разбират и от който никога не са излизали. Истерията не винаги е продиктувана от материални интереси Страшно много солидни бели мъже, обаче, нямат непосредствен финансов интерес в подклаждането на анти-зелената истерия. Ако вземем, да речем, австралийския министър-председател или бразилския президент ще видим, че те са задвижвани от някаква войнстваща анти-екологична идеология. Дори в разгара на пожарите, австралиецът продължи да отрича климатичните промени и да обещава да пречи на възобновяемата енергия, за да просперира въглищната. А бразилецът на практика от първия ден на управлението си посочи амазонската джунгла и каза: „Изсичайте и се обогатявайте!”. После и на него му се случиха безпрецедентни горски пожари, без видимо да окажат въздействие върху идеологията му. Нещо подобно, макар в по-провинциални размери, правеше и Нено Димов като министър на околната среда и водите. Идеологията е упорито нещо и може да продължи да съществува много след като реалността, описвана от нея, е отмряла. Четейки речите и съобщенията на горепосочените разбираме, че и Морисън, и Болсонаро (и Димов) отказват да напуснат 19-ти век. Първият търси национално величие чрез въглищата, а вторият - чрез експлоатацията на природните ресурси и предполагаем последващ небивал подем на икономиката. В България, разбира се, нещата в политиката са по-битови. Парламентарно представените партии са против природата и всичко, свързано с нейната закрила, защото имат пряк материален интерес да крадат от нея. По-лесно е, отколкото дори от еврофондовете. Справка - нивото на язовирите в момента. Има обаче множество солидни бели мъже, които нито притежават петролни или атомни фирми, нито оглавяват държави, дължащи съществуването си на фосилната енергия, нито развиват идеологии от 19-ти век. Нито дори крадат от природата. Но са сред най-силно викащите срещу всичко „зелено”. Защо го правят, след като не рискуват да загубят нито пари, нито власт при установяването на зелена икономика? Най-вероятно причината се крие в онова, което социолозите наричат „социална” или „морална” паника. Когато определена обществена група внезапно усеща (или си мисли, че усеща, което в случая е едно и също) заплаха за своя постигнат статут, изпада в „социална” паника. Когато определена група внезапно стига до извода, че някакво надигащо се зло заплашва обществото, изпада в „морална” паника. Заплаха за собствената им идентичност Това обаче са концепции отпреди половин век и не отчитат факта, че днес повечето хора са склонни да мислят в категориите на „идентичност”. Когато днес солидни бели мъже изпадат в амок при всяка проява на Грета Тунберг; когато твърдят, че пожари в Австралия и Бразилия винаги е имало и че те са полезни; когато се опитват да торпилират слънчевата енергия с „аргумента”, че фотоволтаиците не произвеждали ток при облаци, макар че те всъщност произвеждат, или че спирали да подават енергия нощем, а те подават, посредством акумулатори; когато твърдят, че нивото на Световния океан не се покачва; и когато (в българския случай) обвинят в слугинаж на Путин всеки, който е против родния добив на фосилни горива - тези хора нарушават солидния си образ и истерясват като героини на стари ситкоми, защото чувстват всичко „зелено” като заплаха за собствената си идентичност. Те могат да се чувстват като солидни бели мъже единствено, ако около тях няма нито едно „зелено” нещо или „зелен” човек. Напредъкът на всяко „зелено” нещо отнема от тяхната собствена солидност; и затова стигнаха до абсурда да тълкуват обявения от ЕС „зелен договор” за... заговор, чиято цел е да разнебити икономиката на Стария континент. Най-вероятно - в полза на Путин. Защо смятат, че напредъкът именно на „зеленото” отнема от тяхната солидност? Не знам. Питайте ги тях. А най-вероятно те самите ще дадат насоки за отговори в постовете под тази статия.", "date": "2020.01.24", "title": "И ще се борят със зъби и нокти, за да запазят 19 век"}
{"url": "http://www.classa.bg/%D1%81%D0%B2%D1%8F%D1%82/item/405686-%D0%B2%D0%BD%D0%B5%D0%B7%D0%B0%D0%BF%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0-%D0%BD%D0%B0-%D0%BF%D1%83%D1%82%D0%B8%D0%BD-%D1%85%D0%B2%D0%B0%D0%BD%D0%B0-%D0%BD%D0%B5%D0%BF%D0%BE%D0%B4%D0%B3%D0%BE%D1%82%D0%B2%D0%B5%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F", "text": "  След изненадата дойде объркването: хваната неподготвена, руската опозиция не знае как да реагира на внезапната реформа на политическата система в Русия, предприета от Владимир Путин. Руският президент рязко извади руската политическа класа от състоянието на задрямалост през зимните празници, като на 15 януари предложи реформа на конституцията. Още същия ден непопулярният премиер Дмитрий Медведев и правителството му подадоха оставка.   Пет дни по-късно Путин внесе предложенията си за конституционни промени в парламента. Опозиционерите са единодушни в противопоставянето си на реформата, но изпитват затруднения как да реагират на тази светкавична операция, която не знаят как да интерпретират. \"Никой не разбира какво се случва. Нищо не е ясно. Изобщо. Животът ще ни покаже как да действаме в близко бъдеще\", написа в блога си основният противник на Кремъл Алексей Навални. Единственото нещо, за което Навални е сигурен: \"Путин иска да бъде доживотният лидер на Русия\". Бизнесменът и опозиционер в изгнание Михаил Ходорковски разкритикува мерките, които ще позволят \"съхраняването до живот на една система, гарантираща непоклатимостта на бандата на Путин\". Промените в конституцията обаче не казват как Путин разчита да съхрани влиянието си след 2024 г., когато ще бъде принуден, заради ограниченията на президентските мандати, да напусне Кремъл, карайки наблюдатели и опозиционери да тънат в догадки. Тези реформи предвиждат прехвърляне на парламента на някои правомощия, като например това да избира премиер, но освен това разширяват правомощията на президента да номинира кандидати за поста. Те засилват и ролята на един консултативен орган, давайки повод за спекулации, че предложения от Путин Държавен съвет може да се превърне в централен орган на режима след 2024 г. \"Това може би е първият път, когато не разбирам вътрешната логика на Путин. Просто не разбирам защо трябваше да действа толкова припряно\", признава бившият депутат от опозицията Генадий Гудков. Някои опозиционни формирования, като либералната партия \"Яблоко\", казват, че искат да направят алтернативни предложения за реформа на конституцията, приета през 1993 г. по времето на първия руски президент Борис Елцин. Депутатите от Думата обаче, където доминират партии, симпатизиращи на властта, вече започнаха да проучват предложенията за промени и се очаква бързо да ги одобрят. След това те ще бъдат представени на руските граждани, вероятно през пролетта.     Според някои критици Кремъл действа толкова бързо, за да не остави време за мобилизиране на опозицията, която миналото лято успешно организира улични демонстрации с участието на хиляди хора в навечерието на местните избори в Москва. За двадесетте си години във властта Владимир Путин до голяма степен вече успя да сложи намордник на медиите и да изключи опозицията от политическия живот. Последните големи антиправителствени демонстрации, през 2012 и през миналата година, се сблъскаха със сериозна полицейска репресия. Някои демонстранти получиха тежки присъди затвор. Според опозиционера Иля Яшин противниците на Кремъл планират за 29 февруари голяма демонстрация срещу обявените наскоро реформи на Путин, шест седмици след анонсирането им. Междувременно критиците на системата осъдиха припряността на Кремъл, която според тях е опасна при правенето на промени в основния закон. Още повече, че сформирането от държавния глава на работна група от 75 души, която да работи по конституционната реформа, бе лишено от всякакъв смисъл с разгласяването в понеделник на подробности от промените. \"Всичко това, което се случва, е унижение на конституцията и обществото\", заяви Лев Шлосберг, представител на партия \"Яблоко\" в регионалните власти, според когото реформите наподобяват \"блицкриг\".     ", "date": "2020.01.24", "title": "Внезапната реформа на Путин хвана неподготвена руската опозиция"}
{"url": "http://www.classa.bg/%D1%81%D0%B2%D1%8F%D1%82/item/405687-%D1%87%D0%B0%D1%81%D0%BE%D0%B2%D0%BD%D0%B8%D0%BA%D1%8A%D1%82-%D0%BD%D0%B0-%D1%81%D1%82%D1%80%D0%B0%D1%88%D0%BD%D0%B8%D1%8F-%D1%81%D1%8A%D0%B4-%D1%81%D0%B5-%D0%BF%D1%80%D0%B8%D0%B1%D0%BB%D0%B8%D0%B6%D0%B8-%D0%BD%D0%B0-100-%D1%81%D0%B5%D0%BA%D1%83%D0%BD%D0%B4%D0%B8-%D0%B4%D0%BE-%D0%BF%D0%BE%D0%BB%D1%83%D0%BD%D0%BE%D1%89", "text": "", "date": "2020.01.24", "title": "Часовникът на Страшния съд се приближи на 100 секунди до полунощ"}
{"url": "http://www.classa.bg/%D1%81%D0%B2%D1%8F%D1%82/item/405688-%D0%B4%D0%B6%D0%BE%D1%80%D0%B4%D0%B6-%D1%81%D0%BE%D1%80%D0%BE%D1%81-%D1%82%D1%80%D1%8A%D0%BC%D0%BF-%D0%B5-%D0%BC%D0%BE%D1%88%D0%B5%D0%BD%D0%B8%D0%BA-%D0%B8-%D0%BA%D1%80%D0%B0%D0%B5%D0%BD-%D0%BD%D0%B0%D1%80%D1%86%D0%B8%D1%81%D0%B8%D1%81%D1%82", "text": "Джордж Сорос обяви, че ще инвестира 1 милиард долара в проект за университетска мрежа с цел мобилизация срещу \"настоящите и бъдещите диктатори\", както и срещу глобалното затопляне, предаде Франс прес.   \"Оцеляването на отворените общества е заплашено и ние сме изправени пред една още по-голяма криза: промените в климата\", каза американският милиардер филантроп на традиционната вечеря, която дава всяка година в кулоарите на Световния икономически форум в Давос. Сорос нарече проекта \"Университетска мрежа за отворено общество\" \"най-важния в (своя) живот\". Всички университета в света могат да участват в инициативата, отбеляза американският милиардер. Той посочи като приоритет \"местата, където липсва качествено образование, и пренебрегнатите (общности)\". Сорос изрази съжаление, че Китай, Съединените щати и Русия са управлявани от \"настоящи или бъдещи диктатори\", а \"авторитарните лидери се увеличават\". \"Най-голямото и плашещо отстъпление\" е в Индия, където премиерът Нарендра Моди, \"създава хиндуистка националистическа държава\", отбеляза той. Американският милиардер нарече президента Доналд Тръмп \"мошеник и краен нарцисист\", който е \"прегрял\" икономиката на САЩ.     \"Една прегряла икономика не може да бъде опазена дълго време в състояние на кипене\", предупреди той, предаде БТА. Джордж Сорос, който тази година навършва 90 години, е роден в Унгария в еврейско семейство, което бяга от нацистките преследвания. Известен със своята спекулативна атака срещу британската лира през 1992 г., той стана мишена на националистите и авторите на конспиративни теории в Европа и Съединените щати, отбелязва Франс прес.", "date": "2020.01.24", "title": "Джордж Сорос: Тръмп е мошеник и краен нарцисист"}
{"url": "http://www.classa.bg/%D1%81%D0%B2%D1%8F%D1%82/item/405689-%D0%B4%D1%8A%D1%80%D0%B6%D0%B0%D0%B2%D0%B8%D1%82%D0%B5-%D0%BE%D1%82-%D0%B3-7-%D1%81%D0%B0-%D0%B2%D1%8A%D0%B7%D0%BF%D1%80%D0%B8%D0%B5%D0%BC%D0%B0%D0%BD%D0%B8-%D0%BA%D0%B0%D1%82%D0%BE-%D0%B2%D1%81%D0%B5-%D0%BF%D0%BE-%D0%BA%D0%BE%D1%80%D1%83%D0%BC%D0%BF%D0%B8%D1%80%D0%B0%D0%BD%D0%B8", "text": "Правителствата на Канада, Франция, Великобритания и САЩ се превръщат във все по-корумпирани в очите на експерти и бизнесмени. Това показва международният Индекс за възприятие на корупцията, представен днес от базираната в Германия организация \"Трансперънси интърнешънъл\", предаде ДПА.   \"Разочарованието от корупцията в управлението и липсата на доверие в институциите говори за необходимостта от повече почтеност в политиката\", каза директорката на неправителствената организация Делия Ферейра Рубио. Класацията подрежда страните според нивата на възприятие на корупцията в управлението по скала от нула до 100, като нулата е за силно корумпиран обществен сектор. Положението във водещите световни икономики от Г-7 показва, че като цяло няма напредък в борбата с корупцията. Канада слиза надолу с четири точки в класацията в сравнение с 2018 г. Франция и Великобритания отбелязват спад с три точки, а САЩ с две. При Германия и Япония не се наблюдава промяна, а Италия се изкачва с една точка. Правителствата трябва спешно да се заемат с въпроса за корупционната роля, която играят \"големите пари\" при финансирането на политическите партии, и прекаленото влияние, който те упражняват върху политическите ни системи, каза Рубио. Резултатът на САЩ е паднал до 69 точки в тазгодишната класация, което е най-лошият резултат от осем години. В 22 страни индексът на възприятие на корупцията значително се е подобрил между 2012 и 2019 г. Сред тях са Гърция, Гвиана и Естония. Значително слизане надолу в класацията отбелязват 21 страни, между които Канада, Никарагуа и Австралия, посочва ДПА, цитирана от БТА.", "date": "2020.01.24", "title": "Държавите от Г-7 са възприемани като все по-корумпирани"}
{"url": "http://www.classa.bg/%D1%81%D0%B2%D1%8F%D1%82/item/405690-%D0%B4%D0%B6%D0%B5%D1%84%D1%80%D0%B8-%D0%B2%D0%B0%D0%BD-%D0%BE%D1%80%D0%B4%D0%B5%D0%BD-%D0%B5%D1%81-%D0%BD%D0%B0%D0%BF%D1%80%D0%B0%D0%B2%D0%B8-%D0%B3%D0%BE%D0%BB%D1%8F%D0%BC%D0%B0-%D0%B3%D1%80%D0%B5%D1%88%D0%BA%D0%B0-%D1%81%D1%8A%D1%81-%D0%B7%D0%B0%D1%82%D0%B2%D0%B0%D1%80%D1%8F%D0%BD%D0%B5%D1%82%D0%BE-%D0%BD%D0%B0-%D0%B1%D0%BB%D0%BE%D0%BA%D0%BE%D0%B2%D0%B5%D1%82%D0%B5-%D0%B2-%D0%B0%D0%B5%D1%86-%D0%BA%D0%BE%D0%B7%D0%BB%D0%BE%D0%B4%D1%83%D0%B9", "text": "Седмица преди официалното оттегляне на Обединеното кралство от ЕС британският евродепутат Джефри ван Орден определи като \"изключително грешна преценка\" решението на Европейската комисия да се затворят 3-ти и 4-ти блок на АЕЦ \"Козлодуй\", съобщава БНР.   Ван Орден беше докладчик за България преди присъединяването ни към ЕС. Сега е депутат от групата на Европейските консерватори и реформисти. \"О, за \"Козлодуй\" се борих много здраво, за да запазя 3-тия и 4-тия блок. Съвсем скоро казах, че Европейската комисия направи грешна преценка, като настоя за преждевременното им затваряне. Много пари бяха похарчени за подобряването на тяхната безопасност и нямаше причина животът им да не бъде удължен с още 20-30 години. България беше нетен износител на електрическа енергия, а след това почти се превърна във вносител. Точно във времето, когато се опитвахме да стимулираме икономиката, не мисля, че затварянето на двата основни снабдителя на страната беше в помощ на тази цел\" - коментира Джефри ван Орден. Според него в моментъа ЕС прави всичко възможно, за да отнеме правомощията на страните членки и да ги делегира изцяло на Брюксел: \"Една от областите, в които работих доста време, е сигурност и отбрана. Само че в момента има много силно движение в ЕС да се премахне ветото на страните членки във външната политика и отбраната. Тук искат нещата в тези области да се решават повече или по-малко от Брюксел, или всъщност от Париж и Берлин. Също така искат да се отърват от ветото на страните членки върху данъчното облагане. И като се започне с отнемането на властта на националните правителства в тези области, започвате да се питате какво им се оставя. Точно това е причината ние да се оттеглим. Надявам се останалите да се опитат да променят посоката, в която се движи ЕС\" - твърди британският евродепутат.", "date": "2020.01.24", "title": "Джефри ван Орден: ЕС направи голяма грешка със затварянето на блоковете в АЕЦ Козлодуй"}
{"url": "http://www.classa.bg/%D1%81%D0%B2%D1%8F%D1%82/item/405684-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%BD%D0%B0%D0%BF%D1%83%D1%81%D0%BA%D0%B0%D1%82-%D0%B8%D0%BD%D0%B4%D0%B6%D0%B8%D1%80%D0%BB%D0%B8%D0%BA-%D0%B2-%D1%82%D1%83%D1%80%D1%86%D0%B8%D1%8F", "text": "Масовото съкращаване на турските работници в американската авиобаза Инджирлик породи слухове за плановете на САЩ да напуснат Турция. Каква е причината за подобно решение на американската компания «Vectrus», действаща като наемател на персонала?     На 20 януари американската компания Vectrus, която действа като работодател на персонала за работа в авиобаза Инджирлик, уведоми турския синдикат на работниците от отбранителната промишленост и спомагателните сектори, че 424 турски работници ще бъдат уволнени от базата до 20 февруари тази година, включително 32 жени. В базата работят общо 890 турски граждани, наети в компанията. Уволнението на 424 от тях породи спекулации, че Америка ще напусне Турция, Сирия и Ирак. Ердал Акалин, ръководителят на турския Профсъюз на работниците в отбранителната промишленост и спомамагателния сектор заяви, че тези съкращения са неетични. Акалин продължи: „Ние им казахме, че в икономическите условия, в които се намираме, съкращенията ще се отразят много зле на хората. Това е някакъв вид масово „клане“. Процесът на сключване на колективния договор за новия срок ще започне на 31 март 2020 г., а тази безчувствена позиция на САЩ може да повлияе на този процес, преговорите ще се провеждат в сурова атмосфера“. Акалин сподели, че американската компания посочва инициативата на Америка за изтегляне на войските си от региона като причина за уволнението на работниците. „Те казват, че искат да напуснат Ирак, Сирия и Турция и по тази причина ще намалят персонала“, продължи Акалин. — Правителството на САЩ иска да напусне региона. А компанията наема работници само до степен, разрешена от правителството. Това са изявления на представители на компанията. Те казват: „Съединените щати си заминават и затова намаляваме броя на персонала“.", "date": "2020.01.24", "title": "Американците напускат Инджирлик в Турция"}
{"url": "http://www.classa.bg/%D1%81%D0%B2%D1%8F%D1%82/item/405685-ni-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B8%D1%82%D0%B5-%D1%81%D1%82%D0%B0%D1%80%D0%B8-%D1%80%D1%83%D1%81%D0%BA%D0%B8-%D1%80%D0%B0%D0%BA%D0%B5%D1%82%D0%B8", "text": "Ракетите «Оникс» са по-бавни от най-новите хиперзвукови ракети, но те все още остават смъртоносни и представляват заплаха за вражеските кораби, пише National Interest. \r\n   \r\n   В публикацията „Ониксите“ се наричат „стари свръхзвукови оръжия“, тъй като според изданието те за пръв път влизат в експлоатация преди почти 20 години — през 2002 г. Далечината на полета на новите «Оникс» се e увеличила от 600 на 800 километра, като освен това те имат подобрена система за насочване и защита от радиосмущения, отбелязва авторът на статията. \r\n Тези ракети са способни да ускорят до 2,5 Маха. За сравнение — пише списанието, скоростта на ракетите „Циркон“ надвишиава 5 Маха. Скоростта на «Ониксите» обаче ще бъде достатъчна, за да представлява заплаха за системите за противовъздушна отбрана на западните кораби. \r\n           Според изданието, Министерството на военнитe изследвания на американската армия счита системата за насочване за една от «най-интересните» характеристики на ракетите „Оникс“. \r\n Тази система позволява съвместната употреба на ракети от различни класове, тя може да определи и степента на важност на целите, въз основа на които разработва плана за удар. След унищожаването на основната цел останалите ракети се изстрелват по други кораби, така че по нито една от целите не се нанася удар с повече от една ракета. \r\n След като преминат в режим на автоматично съпровождане на целта, «Оникс» изключва радара, след което ракетата се спуска на височина от пет до десет метра, на която повечето радари за ПВО не могат да работят, обяснява списанието. \r\n Щом «Оникс» се издигне над радиохоризонта, радарът отново се включва и с него се улавя основната цел. Тази функция, заедно с високата скорост на полета, значително усложнява работата на системите за противовъздушна отбрана и радиоелектронната борба на противника, пише изданието. \r\n В заключение NI подчертава, че въпреки различните съобщения, че хиперзвуковите оръжия „ще променят правилата на играта“, по-старите и бавни свръхзвукови оръжия все още представляват заплаха за надводните кораби. \r\n   \r\n", "date": "2020.01.24", "title": "NI предупреди за смъртоносните стари руски ракети"}
{"url": "http://www.classa.bg/%D1%81%D0%B2%D1%8F%D1%82/item/405680-%D0%B5%D0%B2%D1%80%D0%BE%D0%BF%D0%B0-%D0%B8%D1%81%D0%BA%D0%B0%D1%88%D0%B5-%D0%B4%D0%B0-%D0%BF%D0%BE%D0%B2%D0%BE%D1%8E%D0%B2%D0%B0-%D0%B2-%D0%BB%D0%B8%D0%B1%D0%B8%D1%8F-%D0%BD%D0%BE-%D1%8F-%D0%B5-%D1%81%D1%82%D1%80%D0%B0%D1%85", "text": "Съдейки по течове в западните медии, сред официалните лица в Евросъюза набира популярност идеята за поредната военна авантюра, в която някои политици са готови да се впишат дори и без участието на САЩ, а съвсем независимо. Този път горещите брюкселски глави искат да се бият в Либия. Ако тези привърженици на насилствено решение на конфликта в Либия наистина организират пълноценна военна намеса, това, от една страна, ще бъде заявление за възстановяване на европейската сфера на неоколониално влияние в Северна Африка и Средиземноморието, а от друга страна, отваряне на истинска геополитическа кутия на Пандора. По отношение на неназованите „служители на ЕС“, „Блумберг“ докладва за силови планове , които се обсъждат в Брюксел: „ Трябва да се отбележи, че въпросът за силовото участие на Европейския съюз в либийския конфликт беше повдигнат, след като започна известен напредък по въпроса за решаването на „либийския проблем“ поради съвместните усилия на ръководството на Русия и Турция. Очевидно руско-турските усилия за нормализиране на ситуацията все още са далеч от постигането на целта, но вероятно фактът на дипломатически успех на Москва и Анкара се възприема от някои европейски политици и служители като вид унижение и намаляване на сферата на влияние на Европейския съюз в Средиземноморието, което мнозина в Европа са свикнали да възприемат тази зона като зона на своите специални интереси. Показателно е, че доскоро европейските държави не полагаха никакви наистина забележими усилия в либийската посока, но сега те се събудиха с желание да покажат на света, че именно Брюксел е основният играч в региона. С огромно желание (и съответната конска доза политическа наивност) човек би могъл да се опита да намери идеята за използване на военните кораби и самолети на Европейския съюз за осигуряване на оръжейно ембарго и спазване на примирие, като опит наистина да се помогне за установяване на мир в страдаща страна. Проблемът е, че това (подчертаваме още веднъж, болезнено наивно) обяснение не се вписва в информацията, която служители на ЕС „са пуснали“ на американската информационна агенция след срещата на министрите на външните работи в Брюксел. „  пише „Блумберг“, като подчертава още: „  \" Военните кораби и самолети, които летят над Либия и патрулират над нейните брегове, не са пратеници на мира, а един вид „психологически инструмент“, с който европейските лидери възстановяват самоуважението, за да гарантират, че най-накрая се вземат на сериозно и също ще спрат да се решават регионалните проблеми, без да вземат предвид техните мнения и интереси. От психологическа гледна точка тази необходимост може да бъде разбрана от практическа гледна точка - тази схема е малко вероятно да доведе до резултатите, на които разчитат нейните автори. Гарантирането на оръжейното ембарго с помощта на флота на конкретна европейска държава е почти безполезно начинание от практическа гледна точка. В Либия вече има повече от достатъчно различни оръжия, а и Либия не е остров, тоест е възможно да се доставят оръжия в страната, ако е необходимо, не само по море. Може би насищането на крайбрежните води на Либия с военни кораби ще затрудни незаконните организатори на масова миграция от Африка към Европейския съюз, за които Либия се превърна в любим транзитен пункт и истинска логистична база, но това отново е на теория. На практика възниква проблем по отношение на това какво да се прави с прихващаните лодки и кораби, които буквално са „натъпкани“ с нелегални мигранти. Давене - това е невъзможно по политически и хуманистични причини, невъзможно е да се стоварят в най-близката страна - защото Италия (в този случай ще трябва да приеме допълнителни бежанци) е категорично против, още повече, че то нулира самия смисъл на операцията, отвеждайки ги някъде в други европейски страни също са проблематични и „разтоварването“ им обратно на либийското крайбрежие е почти безсмислено, защото тогава най-вероятно целият процес ще се повтори отначало. Опитите за налагане на примирието в гражданската война в Либия са още по-трудни. За пълноценна военна интервенция е необходима подходяща група войски, но това е само половината беда, защото с голямо желание Европейският съюз, разбира се, може да събере известна бойна сила. Но с готовността на европейските избиратели да получават новини за смъртта на войници на либийска земя, ще възникнат големи трудности, особено като се има предвид, че в много страни от ЕС избирателите все още имат много лошо отношение към американската намеса в Ирак и ще видят в либийската военна авантюра повторението му в европейско изпълнение. Остава възможността да се използват военновъздушните сили, за да се бомбардират онези либийски сили, които брюкселските „ястреби“ не харесват под предлог, че гарантират примирие. Проблемът е, че всички останали, включително медиаторите, участници в либийския конфликт, ще бъдат против и вероятно ще предприемат ответни мерки, което Брюксел отново няма да хареса. Освен това опитът да се докаже на световната общност, че Европейският съюз в най-буквалния смисъл „бомбардира в името на мира“ едва ли ще успее. Може би именно въз основа на тази логика един от европейските политици, информирал американската агенция за европейските военни амбиции в Северна Африка, посочи необходимостта да се получи съгласието на Съвета за сигурност на ООН за всяка подобна операция. В този сценарий можем спокойно да се обзаложим, че шансовете за приемане на такава резолюция са почти нулеви. Целият свят си спомня твърде добре как подобен прецедент завърши със смъртта на Муамар Кадафи. Амбициите на Европейския съюз могат да бъдат разбрани: мнозина в Брюксел не искат либийската транспортна инфраструктура за бежанци и особено либийският петрол и либийски газ (заедно с газопровода „Грийнстрийм“, който е важен за европейците) да попаднат в ръцете на сили, които по някакъв начин са свързани с Москва или Анкара, а не с Париж, Лондон или Берлин. Но правилното решение на този въпрос са преговорите с всички заинтересовани страни, а не тракане със саби или военна намеса. Самият Съюз до голяма степен е виновен за настоящите либийски проблеми и сега е време да не се опитва да възвръща самочувствието си, а да признае последствията от своите грешки и да приеме факта, че по-отговорните геополитически играчи ще увеличат влиянието си в този ключов регион.  ", "date": "2020.01.24", "title": "Европа искаше да повоюва в Либия. Но я е страх"}
{"url": "http://www.classa.bg/%D1%81%D0%B2%D1%8F%D1%82/item/405681-%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8-%D0%BD%D0%B0-%D1%81%D0%B7%D0%BE-%D0%B2%D1%8A%D1%80%D0%BD%D0%B0%D1%85%D0%B0-%D1%87%D0%B0%D1%81%D1%82-%D0%BE%D1%82-%D0%BE%D0%BF%D1%82%D0%B8%D0%BC%D0%B8%D0%B7%D0%BC%D0%B0-%D0%BD%D0%B0-wall-street", "text": "Основните борсови индекси на Wall Street завършиха сесията в четвъртък със смесено представяне, след като коментари от Световната здравна организация спомогнаха за намаляване на инвеститорските притеснения относно коронавируса, информира CNBC. Бенчмаркът на сините чипове  Dow Jones Industrial Average  отписа 26,18 пункта, или 0,09%, от стойността си и завърши търговията на равнище от 29 160,09 пункта. Широкият измерител  S&P 500  отбеляза ръст от 0,11%, или 3 пункта, до ниво от 3325,54 пункта. Технологичният показател  Nasdaq Composite   напредна с 0,20%, или 18 пункта,  до ниво от 9402,48 пункта. „Все още е прекалено рано това събитие да бъде смятано за извънредна ситуация в областта на общественото здравеопазване от международно значение“, заявиха от Световната здравна организация по отношение на разпространението на коронавируса в Азия. След този коментар акциите на  American Airlines  поскъпнаха с почти 3%, докато книжата на   United Airlines  се търгуваха с 1,9% по-високо. Акциите на  Las Vegas Sands  също отчетоха повишения в стойностите си. Трейдърите изразяваха силно притеснение от разпространението на вируса, след като броят на заразените лица надвиши 600, като в същото време случаи на заразата бяха потвърдени в Сингапур и САЩ. „Разрастването на вируса засили опасенията от глобална пандемия с потенциални последици за цялата икономика“, каза Робърт Самюелс, анализатор в UBS. Той отбеляза, че американските компании, които осъществяват дейност в Китай, „потенциално биха могли да бъдат повлияни отрицателно от по-ниското търсене, тъй като потребителите ще предпочетат да останат у дома, ако вирусът продължи да се разпространява“. От друга страна в САЩ продължава  .  Оклоло 70% от компаниите в индекса S&P 500, представили отчетите си до момента,  са регистрирали тримесечни числа, надвишаващи прогнозите на анализаторите, показват данни на FactSet. „Когато разглеждаме печалбите от четвъртото тримесечие, те изглеждат малко по-добре от очакваното. Но трябва да признаем, че летвата по отношение на очакванията беше сравнително ниска“, каза Бил Нортей, старши инвестиционен директор в  U.S. Bank Wealth Management. На облигационните пазари доходността по  10-годишните  и по  30-годишните  американски държавни ценни книжа се понижи до съответно 1,733% и 2,178%. На валутните пазари  доларовият индекс,  който измерва стойността на щатските пари спрямо кошница от шест основни валути, отбеляза спад от 0,15% до 97,67 пункта.  Еврото  поевтинява с 0,30% до 1,1059 долара, а  паундът  отписва 0,12% към стойността си до 1,3124 долара. Й ената   се търгува на ниво от 109,48 йени за долар. Фючърсите върху международния бенчмарк  Брент , добиван в Северно море, поевтиняха с 1,12 долара до 62,09 долара за барел. Контрактите върху американския лек суров петрол  WTI  отписаха 1,06 долара от стойността си до ниво от 55,68 долара за барел. Американските фючърси върху  златото  поскъпнаха  с 0,36% до 1562,3 долара за тройунция.  ", "date": "2020.01.24", "title": "Коментари на СЗО върнаха част от оптимизма на Wall Street"}
{"url": "http://www.classa.bg/%D1%81%D0%B2%D1%8F%D1%82/item/405682-%D0%BF%D1%83%D1%82%D0%B8%D0%BD-%D0%B2-%D0%B5%D1%80%D1%83%D1%81%D0%B0%D0%BB%D0%B8%D0%BC-%D0%B0%D0%BD%D1%82%D0%B8%D1%81%D0%B5%D0%BC%D0%B8%D1%82%D0%B8%D0%B7%D0%BC%D1%8A%D1%82-%D0%B2%D0%B8%D0%BD%D0%B0%D0%B3%D0%B8-%D0%B7%D0%B0%D0%B2%D1%8A%D1%80%D1%88%D0%B2%D0%B0-%D1%81-%D0%BE%D1%81%D0%B2%D0%B8%D0%B5%D0%BD%D1%86%D0%B8%D0%BC", "text": "Президентът на Русия нарече справедлив гнева срещу нацизма и престъпленията на нацистите по време на Втората световна война Руският президент Владимир Путин нарече справедлив гнева срещу нацистите и престъпленията на нацизма през Втората световна война. \"Нито една кинохроника не може да предаде тази трагедия\", подчерта той при откриването на паметник на жителите и защитниците на Ленинград по време на блокадата \"Свещ на паметта\" в парка \"Сакер\" в Ерусалим, предава РИА Новости. Путин е 75-ата годишнина от освобождаването на Освиенцим и Деня за възпоменание на Холокоста ще присъстват над 40 държавни и правителствени ръководители от цял свят.    Руският лидер отбеляза, че в историята има много примери за храброст и жертвоготовност, но блокадата на Ленинград и Холокостът няма с какво да бъдат сравнени.  \"Нашият общ справедлив гняв срещу престъпленията на нацизма е познат на целия свят. Фактите, отразени в документите, ни ужасяват, но нито един докеминт, нито един разказ или дневник, нито една кинохроника не може да предаде какво наистина са понесли холата тогава\", заяви Путин.  Антисемитизмът завършва с Освенцим, трябва да бъдем много внимателни, за да не допуснем повторение на това в бъдеще и да се противопоставяме на всякакви прояви на ксенофобия, независимо откъде идват, заяви руският президент.  \"Вие казахте, че ни е неизвестно къде завършва антисемитизмът. За съжаление, ние знаем - това завършва с Освиенцим. За това трябва да се противопоставяме на всяка прояма на ксенофобия или антисемитизъм\", обърна се Путин към израелския президент Реувен Ривлин по време на срещата между двамата.  Руският лидер подчерта, че Червената армия не само е освободила Освиенцим, но е дала и решителен принос за борбата с нацизма.  \"И съветският народ, руският народ много пострада по време на тази война\", заяви той.  Холокостът е обща трагедия за Русия и Израел, заяви Путин на срещата си с Ривлин, като отбеляза, че 40% от избитите от нацистите евреи са били от Съветския съюз.   \r\n  ", "date": "2020.01.24", "title": "Путин в Ерусалим: Антисемитизмът винаги завършва с \"Освиенцим\"!"}
{"url": "http://www.classa.bg/%D1%81%D0%B2%D1%8F%D1%82/item/405683-%D0%BA%D1%80%D0%B0%D0%B9-%D0%BD%D0%B0-%D1%81%D0%B0%D0%B3%D0%B0%D1%82%D0%B0-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-ii-%D0%BE%D0%B4%D0%BE%D0%B1%D1%80%D0%B8-%D0%B7%D0%B0%D0%BA%D0%BE%D0%BD%D0%BE%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Междувременно премиерът Борис Джонсън призова „злобата и разделението“ да останат назад, след като споразумението премина окончателно през парламента Документът за излизането на Великобритания от Европейския съюз (ЕС) е подписан от кралица Елизабет II, предават AFP и Агенция \"Фокус\".  “Нейно Величество кралицата одобри законопроекта за Брекзит, който следователно става закон за Брекзит“, заяви в профила си в социалната мрежа Туитър Стивън Баркли, министърът за Брекзит. „Законът дава възможност на Обединеното кралство да напусне Европейския съюз на 31 януари“.    Междувременно премиерът Борис Джонсън призова „злобата и разделението“ да останат назад, след като споразумението за Брекзит премина окончателно през парламента и скоро ще се превърне в закон, пише британското издание London Evening Standard.  Премиерът заяви, че процесът е бил труден и често е чувствал, че може и никога да не бъде завършен, но приветства решението на депутатите в крайна сметка да одобрят споразумението, постигнато по-рано с Брюксел. Джонсън още призова народа на Великобритания да остане единен.  „Понякога се усещаше сякаш никога няма да преминем финалната права, но го направихме. Сега можем да оставим злобата и разделението от последните три години назад и да се фокусираме в това да донесем светло и вълнуващо бъдеще – с по-добри болници и училища, по-сигурни улици и повече възможности в цялата ни страна“, каза той.  Представителите в Камарата на лордовете се опитаха да внесат някои поправки в споразумението, включително свързани с непълнолетните бежанци без придружители, но в крайна сметка техните искания не бяха удовлетворени. На този етап новото законодателство се нуждае единствено от одобрението на Кралица Елизабет II, след което споразумението официално вече ще е закон и Великобритания формално ще напусне Европейския съюз на 31 януари.  Кралското одобрение се очаква да бъде получено в идните дни, а междувременно споразумението ще бъде гласувано от евродепутатите на 29 януари. Британските депутати в крайна сметка отхвърлиха петте предложения за промени в споразумението, които по-рано бяха одобрени от лордовете, по време на фазата от гласуването, в която един закон преминава през горната и долната камара в Лондон, докато депутатите от тях не стигнат до консенсус.  Камарата на Лордовете реши по-рано, че европейските работници би трябвало да получават физически документи за своето право да останат във Великобритания след Брекзит. Те решиха и че британските съдилища, с изключение на Върховния съд, няма да могат да отменят европейски закони. И освен това лордовете одобриха предложението непълнолетните деца на бежанци, които са се озовали в страната да могат да бъдат събрани с родителите си. И трите предложения обаче бяха отхвърлени от депутатите в Камарата на общините.  След това те с лекота приеха окончателно и цялостното споразумение за Брекзит, благодарение на мнозинството от повече от 80 души, което Джонсън си осигури по време на изборите през декември 2019 г.    ", "date": "2020.01.24", "title": "Край на сагата! Кралица Елизабет II одобри законопроекта за Брекзит"}
{"url": "http://www.classa.bg/%D1%81%D0%B2%D1%8F%D1%82/item/405676-%D0%BC%D1%80%D1%8A%D1%81%D0%BD%D0%B8%D1%8F%D1%82-%D0%B2%D1%8A%D0%B7%D0%B4%D1%83%D1%85-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5", "text": "Всяка зима много градове в Югоизточна Европа потъват с дни в гъста, мръсна мъгла. След това гражданските инициативи и опозиционните партии настояват техните правителства да вземат незабавни мерки и дългосрочни планове за борба с високите нива на фините прахови частици. Правителствата успокояват, че, първо, направено е много и второ, всичко е само наполовина лошо. Тогава идва пролетта и заедно със смога изчезва и дебатът за него - до следващата есен. Дебатът за гъстия въздух на Балканите е особено остър тази година, тъй като някои столици в региона отчитат забележителни рекорди. Тази зима жителите им засмукват в дробовете си най-лошия въздух в света поне за няколко дни. Дори в Пекин или Делхи, също ненадеждни здравни курорти, са дишали малко по-добре. Във всеки случай приложенията като Airvisual и Aircare твърдят така, като използват данни от държавни измервателни точки за така наречения индекс за качество на въздуха и се използват от стотици хиляди потребители в региона. Белград стартира надпреварата този сезон. Столицата на Сърбия се появи за първи път в топ 5 на градовете с най-мръсния въздух в света в последния уикенд през октомври 2019 г. На 14 януари Сараево дори зае първо място. Столицата на Босна и Херцеговина, разположена в басейн, остави Дака, Ханой и Делхи зад себе си. Но най-важното за нас, хората, които живеем в България, е че София успя да постигне „подвиг“ в това отношение като в неделя (12 януари), към 13:00 ч, влошеното качество на столичния въздух изстреля града на седма позиция в глобален план по данни на сайта airvisual.com към 13.00 часа София е на седмо място по замърсяване на въздуха в света. Посолството на Швеция в Сараево, чиито командировани служители трябваше да дишат местния въздух, въпреки дипломатическия си статус, публично призова босненското правителство да действа: „Това, от което се нуждаят гражданите, са ефективни мерки. Ситуацията се влошава и се влошава и ПРЕДУПРЕЖДАВАМЕ, че мерките не дават очаквания резултат“. Поглеждайки към сайта aqicn.org, който разглежда Индекса за качеството на въздуха в реално време (Real-time Air Quality Index), в сутрешните часове на днешния ден силно замърсен въздух е регистриран на Балканския полуостров в Босна и Херцеговина (нива между 309 и 357 пункта, които са определени като „нездравословни“), Косово, Черна гора, Сърбия и европейската континентална част на Турция.     В това отношение въздухът в България е сравнително слабо замърсен, като най-високи стойности на замърсяване са регистрирани в Русе (77 пункта) и Варна (70 пункта). Качеството на въздуха в София към 11 ч. българско време е определено като относително „добро“. Качеството на въздуха в столичния квартал „Дружба“ достига стойност от 17 пункта, докато това в „Хиподрума“ и „Младост“ е на ниво съответно 45 пункта и 42 пункта. В глобален план Турция регистрира най-високи стойности на замърсяване на въздуха (999 пункта) заедно с Китай, следвани от Мексико (862 пункта) и Австралия (818 пункта). Какво се случва в Западните Балкани? В сряда (22 януари) жителите на Босна и Херцеговина излязоха на протест из цялата страна, за да изразят възмущението си от бездействието на правителството спрямо опасно високите нива на замърсяване на въздуха, пише Quartz. Босна е една от най-силно замърсените страни в Европа. От началото на годината жителите на Сараево и на други големи градове се давят в гъстата сива мъгла, която се е спуснала между техните жилища, съставена от токсични фини прахови частици, включително такива от   (средногодишна норма за опазване на човешкото здраве при тях е 20 µg/m3, която се прилага от началото на тази година – бел.ред.). Тези частици са свързани с дългосрочни здравословни проблеми като рака на белите дробове и сърдечните заболявания, както и с аутизма и затлъстяването при децата. Въпреки че пиковите нива на ФПЧ 2,5 са вече нещо нормално през зимата за Босна, липсата на вятър изостря проблема. През миналата седмица Индексът за качеството на въздуха в Сараево за нивото на ФПЧ 2,5 достигна стойност от 144 пункта, което се смята за „нездравословно за чувствителните групи“. По-рано този месец показателят там достигна ниво от 500 пункта.     Местните власти призоваха жителите да не горят въглища и дърва и забраниха използването на дизелови автомобили. Те също така предложиха безплатен обществен транспорт и безплатни предпазни маски и пречистващи машини на въздуха за деца и възрастни.   Протестиращите обаче твърдят, че правителството не прави достатъчно, за да реши проблема, който е налице в страната от десетилетия. В скорошен анализ Европейската комисия (ЕК) установи, че на босненското правителство липсва „национална стратегия или програма“ за мониторинг на качеството на въздуха, като не са отделени достатъчно средства за поддържане на уредите, които измерват замърсяването. В Босна няма дефиниран процес за докладване на нивата на замърсяване пред европейските и международните власти, подчертават от ЕК. Проблемът се задълбочава през последните години, тъй като правителството на страната приветства китайските инвестиции в инфраструктурни проекти, включително електроцентрали, които работят на въглища. В град Тузла, в Североизточна Босна и Херцеговина, Експортно-импортната банка на Китай предостави на страната заем в размер на 681 млн. долара за изграждане на 450-мегаватова въглища електроцентрала. Активистите обвиниха правителството в подправяне на проучванията за осъществимост на проекта, за да получат одобрение за строежа на съоръжението, което според протестиращите ще увеличи емисиите на токсични газове, включително пепелта и серния диоксид, като в същото време ще замърси местните водоизточници с живак и въглищна шлака. Медиите в Китай определят централата в Тузла като част от амбициозната инициатива „Един пояс, един път“. Държавното босненско предприятие Elektroprivreda Bosne-i-Hercegovina (EPBiH) се опитва да обособи сметище за отпадъците от дейността на предприятието близо до населеното място Шицки Брод, пише Energy Reporters. Лекарите от Тузла предупреждават, че респираторните заболявания, причинени от замърсяването на въздуха, нарастват, особено сред малките деца. 20% от всички страдащи от белодробни заболявания в страната се намират именно в Тузла. Секретариатът на енергийния съюз на ЕС оспорва заема от Китай с мотива, че не е в съответствие с Договора на ЕС за енергийния съюз. Ролята на Китай Според експерти Китай е единствената страна, която продължава да бъде склонна да финансира проекти, базирани на въглищата в Западните Балкани. ЕС, Световната банка и други финансови институции продължават своята работа по постепенно премахване на субсидиите за въглищата и намаляването на емисиите на парниковите газове. Доклад, публикуван от конференцията по сигурността в Мюнхен през 2019 г., показва, че през 2017 г. Босна дължи 14 на сто от общия си външен дълг на Пекин.     Сърбия не изостава в това отношение Фокусът се измества към Сърбия, където правителството планира изграждането на въглищна електроцентрала с капацитет от 350 MW в Костолак – нещо, което може да осуети стремежа на Белград да се присъедини към ЕС. От Unearthed посочиха, че проучванията за осъществимост на проекта са подценили текущите разходи в рамките на пазара на въглеродни емисии в блока. Производството на въглища е спаднало през 2019 г. с 19 на сто за целия ЕС. В същото време Сърбия води преговори с блока за евентуалното си присъединяване през 2025 г., ако, разбира се, успее да реши казуса с Косово. Въглищните централи са проектирани да работят до 40 години, като повечето европейски страни се опитват да постигнат общо съгласие за определяне на ясни срокове за прекратяване дейността на всички подобно съоръжения. При проучване на депото за отпадъци на старата въглища централа в Тузка от 2015 г., извършено от чешкия Университет по химия и технологии, са открити в почвените проби елементи като никел, хром, кадмий, арсен и живак. В някои земеделски култури в района са открити завишени нива на канцерогенен кадмий. „Мръсното\" наследство Съществуват 16 въглищни електроцентрали от ерата на комунизма, които се намират на територията на Босна и Херцеговина, Северна Македония, Черна гора, Косово и Сърбия. Друго проучване, публикувано в началото на тази година, сочи, че въпросните централи са отделили повече серен диоксид през 2016 г., отколкото всичките 250 въглищни централи в ЕС взети заедно. Според документа емисиите, отделени от тези централи струват между 6 и 11 млрд. евро годишно на правителствата за разходи за здравеопазване и са виновни за 3900 смъртни случая в Европа всяка година.  ", "date": "2020.01.24", "title": "Мръсният въздух на Балканите"}
{"url": "http://www.classa.bg/%D1%81%D0%B2%D1%8F%D1%82/item/405677-%D1%80%D1%83%D1%81%D0%B8%D1%8F-%D0%B4%D0%BE%D0%B2%D0%B5%D0%B4%D0%B5-%D0%BF%D0%BE%D0%BB%D1%88%D0%B0-%D0%B4%D0%BE-%D0%B8%D1%81%D1%82%D0%B5%D1%80%D0%B8%D1%8F", "text": "Намесата на президента на Русия Владимир Путин в историческата дискусия за ролята на Полша във Втората световна война предизвика ръководството на тази страна до поредица истерични изявления. Всъщност може да се говори за информационна битка на ниво висши лица, каквато не са очаквали във Варшава. Особено трудна за поляците е мисълта, че те губят тази битка. Не е много коректно да се говори по такъв начин за лидерите на държава с 38 милиона жители, но в руското интернет пространство обикновено тази реакция се описва със “сащисан”. Премиерът на Полша Матеуш Моравецки написа статия за американското списание “Политико” и обвини СССР в това, че е бил „съучастник на нацистка Германия“, окупирал Полша за 45 години, а Червената армия за това, че толкова късно освобождава концентрационни лагер “Аушвиц”. „Спасението на евреите никога не е било приоритет на Сталин“, казва той. Полският президент Анджей Дуда (има по-малко пълномощия от тези на Моравецки, затова го цитираме на второ място) отправя емоционални изявления, в които лично обвинява Владимир Путин в „разпространението на лъжи“ с цел „свалянето на отговорността от Сталин, заедно с нацистка Германия, за избухването на войната“. И допълнително иска извинение от израелския външен министър Израел Кац. Водещите полски издания създават различни теории. Например, “Речпосполита” предложи тезата, че президентът на „Европейския еврейски конгрес” Вячеслав Моше Кантор е „асо в ръкава на Путин“, с обяснението, че Кантор прави бизнес в Русия, а той „за благодарност“ „крие руския антисемитизъм“ и кани руския президент да участва на международни събития. Всъщност това се нарича „търсене на еврейската конспирация”, традиционна за Полша. И то не в някаква си историческа Полша, а включително и съвременна Полша. Бившият военен министър Антони Мачеревич, който е от същата партия като Моравецки и Дуда, не се съмняваше, например, че фалшификацията, наречена „Протоколи на мъдреците от Цион“ е истински „исторически документ“. Нещо подобно, може би, има предвид и министър Кац, който подчерта, че поляците “сучат антисемитизъм с майчиното мляко”. Именно заради тази реплика Дуда сега иска от него извинения. Всичко това ясно показва, че ръководството на Полша е в състояние на истерия, защото случващото се е неприятна изненада за него. А всичко му се нареждаше толкова добре. В страната се провеждат мащабни международни събития, посветени на 75-годишнината от освобождението на концентрационния лагер в Аушвиц. На тези събития демонстративно няма да бъдат поканени представители на Русия, въпреки че Аушвиц е освободен именно от Червената армия, а няма да бъдат поканени, защото според поляците „Райхът и СССР са едно и също нещо“, а Хитлер и Сталин „са еднакво отговорни за войната“. Това е пропагандистка псевдоисторическа концепция, в която Полша е невинна жертва на нацистите и комунистите, а същевременно доблестен герой, спасил евреите от унищожение и трябваше да бъде единствената огласяна по време на юбилея, потвърждавайки полската визия за събитията от тези години като основни за Европа. Защо Варшава се нуждае от всичко това? Това не е лесен въпрос, защото няма ясен отговор. Тук е и принципната политическа русофобия, свързана с полската горделивост. Това е и опитът за придаване на собствена значимост - както историческа, което топли националния дух, така и политическа, така че всички да вярват, че Варшава сдържа имперските амбиции на Русия. Тук е и обичайната конкуренция с Москва, но ако преди Речпосполита и Московското царство са се конкурирали за ролята на център на силата в Източна Европа, то сега те за ролята на главен идеолог на европейския консервативен проект като алтернатива на глобалния либерален проект. Във всеки случай Владимир Путин неочаквано обърка картите на поляците. „Неочаквано“, защото ръководството на Русия (не само Путин, но и други високопоставени политици) досега не са имали навика да се занимава с исторически спорове с поляците, както и да говорят за това пред историци и журналисти. Полша за Русия по принцип е по-безинтересна, отколкото Русия за Полша (нужни сме на поляците като консолидиращ образ на вечния враг). За полския държавник е привично да разпространява заявления за “злата и страшна” историческа Русия, на което реагират единствено профилите на МВнР в социалните мрежи и Мария Захарова. Но ситуацията се промени коренно - самият Владимир Путин отговори на поляците. Може би с оглед на предстоящата годишнина от Победата. Може би подари възмущение от липсата на покана за освободителите на Аушвиц. Може би поради някакви други причини. Важното е, че той отговори, в рамките на няколко поредни събития той изложи аргументи по историческата тема, острието на които беше насочено срещу Варшава. В самата Варшава първоначално бяха наистина изумени и дълго време не можеха да намерят думи, за да отговорят, а след това започнаха истерията, описана по-горе. Сегашният наистина висок градус беше достигнат благодарение на Израел, който застана на страна на Путин при оценката, както на историческия антисемитизъм на поляците, така и съвременната им наглост. Ясно потвърждение за това са не само думите на Кац, но и фактът, че Путин е поканен в Израел, за да участва в Световен форум за Холокоста по повод 75-годишнината от освобождението на Аушвиц, а Дуда демонстративно не. “Сърбай, каквото си надробил”. Тежестта на мнението на Израел по въпросите за Аушвиц и Холокоста е такава, че не може да бъде отклонена, тя е първична, основна. В резултат на това полското ръководство изтърва нервите си. Добре замислената пиар кампания за показване на себе си „в добра светлина“, а Русия „в лоша“, се пръсна по шевовете си и има обидно усещане за „откраднат празник“. Светът ще чуе мнението на Путин, вицепремиера на САЩ, президентите на Франция и Германия, наследника на британския престол, но няма да бъде чуто мнението на Полша, а и никой не иска да го чуе. Това, между другото, успешно се припокрива с имиджа на полското ръководство като архаични мракобеси и ретрогради, отдавна формиран в либералните медии на Европа. За тях Полша, редом с Унгария, е “болното дете на Евросъюза”, което при това бръщолеви нещо - питайте най-малко Израел. Путин, дори и без Израел, остава изключително неудобен противник за полското ръководство. Първо, той, като юрист, се опира на исторически документи, а не на журналистически публикации, както се свикнали поляците. Второ, думите му привличат вниманието на световните лидери, докато Моравецки и Дуда по отношение на влияние и признание на международно ниво изобщо не са конкуренти. Дори и тези политически кръгове на Европа, които приемат Путин негативно - като заплаха, го следят. Полските лидери не могат да се похвалят с нещо подобно. Довоенна Полша наистина е била системно антисемитиска страна, с отделни чинове за евреи в училищата (нещо като отделните места за негрите в американските автобуси по време на Сегрегацията). А нейното ползотворно сътрудничество с Германия се основава не само на любовта ѝ към завладяване на чужди земи (например Чехословакия), но и на идеологическа близост, както казват полските служители от онези години. Техните наследници просто лъжат, когато казват, че Червената армия умишлено е забавила освобождението на Варшава, за да „обезкърви полските патриоти“ - тази легенда отдавна е разглобена от историците. Те обикалят наоколо, твърдейки, че съветските войници са могли да освободят Аушвиц по-рано, защото тогава вече са освобождавали други полски градове. Те умишлено забравят, че като сега правят \"една и съща оценка на действията на Сталин и Хитлер\", те не са правили това по време на Втората световна война. С други думи, те не са обявили война на “подлия съветски агресор”, продължавайки да търсят застъпничеството и помощта му. Винаги е така с полската амбиция: в един момент той самоотвержено се хвърля от ръба, след което им писва дори на политическите покровители на Варшава. Безсмъртно ненавиждайки комунистите, Уинстън Чърчил открито смята съюзната на Великобритания Полша за „Хиената на Европа“. И съвременните британски историци (и в американските медии), въпреки целия си негатив към СССР и Русия, спокойно признават, че ролята на Варшава в събитията от края на 30-те години е била много грозна, така че Путин, когото тя обвинява че лъже, не съгрешава срещу истина. На този фон бих искал да пожелая на поляците само едно - да продължават така. Нуждаем се от още полски „исторически открития“, за които професионалните историци имат широко отворени очи. Нуждаем се от повече спекулации за заговор между Путин и европейските евреи. Нуждаем се от повече обвинения от хора, които отдавна са забравили как да оценят себе си адекватно и хронично ядосват политическата система на ЕС. Провежда се пълноценна сесия за саморазкриване на полското ръководство, провокирана от президента на Русия. По отношение на борбата срещу фалшифицирането на историята на Втората световна война е трудно да се измисли нещо по-ефективно. Остава единствено поляците да кажат, че основните жертви на Холокоста са те, а не евреите. Засега не се е стигало до там, но им дайте време.    ", "date": "2020.01.24", "title": "Русия доведе Полша до истерия"}
{"url": "http://www.classa.bg/%D1%81%D0%B2%D1%8F%D1%82/item/405678-%D0%B8%D1%80%D0%B0%D0%BD-%D0%BF%D1%8A%D0%BB%D0%B7%D1%8F%D1%89-%D0%B7%D0%B0%D0%B3%D0%BE%D0%B2%D0%BE%D1%80", "text": "В Иран се развива политическа криза, причинена от убийството на генерала от Корпуса на стражите на Ислямската революция Касем Сюлеймани и украинския “Боинг”, свален от противовъздушните сили на КСИР. Според западните медии официалният Техеран във втория технически доклад за катастрофата на украинския пътнически самолет за пореден път потвърди своята отговорност за трагедията. На сутринта на 8 януари 2020 г. “Боинг”-737-800G на “Международните авиолинии на Украйна”, летящ на международния полет PS752 по маршрута Техеран-Киев, беше свален от две зенитни ракети на системата за ПВО Тор-1, която е защитила международното летище на иранската столица от вероятни въздушни атаки. Констатацията не „затвори“ ситуацията с политическите последици от това събитие. Около него започват да се разгръщат много сложни политически комбинации, които засягат както световната политика, особено в региона на Близкия изток, така и самия Иран. По-специално, президентът на Ислямска република Хасан Роухани се изказа пред парламента с безпрецедентно остри критики към иранските военни, предимно частите на КСИР, които отговарят за противовъздушната отбрана на летището в Техеран. Политическият лидер на Иран дори гарантира наказателно преследване и арести сред военните, участващи в тази трагедия, въпреки че инцидентът се е случил преди всичко поради лошата техническа координация между военните и летището, което е било взето под засилена защита след американски ракетни удари по официалната иранска делегация, водена от генерал Сюлеймани, пристигнала в Багдад, и „ударите за отмъщение“, които биха могли да доведат до ескалация на конфликта между САЩ и Иран. Подобна прекомерна и всъщност неадекватна позиция на Роухани не е само думи - в КСИР имаше арести, които дадоха основание да се каже, че възникващата военно-политическа криза е използвана от иранската изпълнителна власт за отслабване на влиянието на Аятолаха с цел трансформиране на политическото системата на тази държава, която съществува от 1979 г., а самият Роухани в случая действа като „иранският Горбачов“. Според Сергей Кургинян,  Иран живее под най-строгите западни санкции повече от четиридесет години и има политически сили, които искат да се измъкнат от тези санкции, да нормализират отношенията със САЩ и техните съюзници и да засилят своите интереси в региона на Близкия изток и извън него. Има и други политически сили, фокусирани върху Китай, който е основният купувач на ирански петрол, и затова категорично не се интересуват от конфликта на Техеран с Вашингтон с много вероятното блокиране на Ормузкия проток и покачването на световните цени на енергоносителите. И накрая, има трети политически сили, които вярват, че в съюз с Русия и Турция, Иран е силно лишен и недостатъчно отчита собствените национални интереси. Всички тези сили могат да играят заедно срещу ръководството на КСИР като цяло и срещу Касем Сюлеймани в частност. Нещо повече, убитият генерал беше един от най-вероятните победители в предстоящите президентски избори в Иран. Трудно е да се каже как ще се развие цялата тази ситуация, доколко е истински „пълзящ заговор“ в Ислямска република и срещу кого е насочена главно. Но са налице някои доказателства в полза на факта, че \"иранската Перестройка\" не трябва да се очаква днес или утре. Така, например, Техеран заяви готовността си да изпрати „черните кутии“ на сваления „Боинг“ за декриптиране във Франция и Канада. В края на миналата седмица обаче тази позиция беше преразгледана. Вместо това иранските власти обявиха готовността си да съдействат за окончателното декодиране на записите на „черната кутия“ с чуждестранни експерти, но изключително на тяхна национална територия. По същия начин обявеното от Иран оттегляне от \"ядрената сделка\" не е завоалирано като \"асиметричен отговор\" на убийството на генерал Сюлеймани. Може би тук играе роля не само агресивната реторика на Тръмп, но и позицията на киевските власти, които поискаха не само да осъдят действията на Иран във връзка със сваления “Боинг”, но и да изстискат от него астрономически суми на обезщетение за убитите в катастрофата.", "date": "2020.01.24", "title": "Иран: Пълзящ заговор?"}
{"url": "http://www.classa.bg/%D1%81%D0%B2%D1%8F%D1%82/item/405679-%D0%B7%D0%B0%D1%85%D0%B0%D1%80-%D0%BF%D1%80%D0%B8%D0%BB%D0%B5%D0%BF%D0%B8%D0%BD-%D0%BF%D1%83%D1%82%D0%B8%D0%BD-%D0%B8%D1%81%D0%BA%D0%B0-%D0%B4%D0%B0-%D0%BF%D1%83%D1%81%D0%BD%D0%B5-%D0%BA%D1%80%D1%8A%D0%B2-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%8F-%D0%B5%D0%BB%D0%B8%D1%82", "text": "Писателят Захар Прилепин влезе в работната група от 75 души, която трябва да участва в разработването на измененията в Конституцията на Руската федерация.  Захар Прилепин говори за това какво прави тази работна група, какви са нейните задачи и намерението на Владимир Путин да рестартира напълно системата на властта. За конституционните и политическите промени в страната Дълго време всички слоеве на обществото търсят промяна. Консерватори, либерали, опозиционери и просто граждани, като такива - всички искаха нещо да започне да се променя. Съвсем очевидно е, че преназначаването на един или двама министри води до огромни последици. И в йерархичен смисъл, и в обществено-политически. Ясно е, че целта на президента е доста прозрачна. Той иска да включи нови, сериозни ресурси във вземането на политически решения. Например, чрез Държавната дума, която трябва да одобрява министрите. Той иска сериозни промени в самата система за политическо управление, дори на ниво кадри. Забелязваме, че дори типологичните кадри в Русия започнаха да се променят. Старият зубър, политикът от съветския тип, е заменен от млади, активни, добре образовани хора. Като част от работата ми в “Народния фронт” обиколих 5-6 губернатори и това са съвсем различен тип лидери, а не тези, които виждахме преди 10 години. Речта им стана различна, стана по-лесно да се обсъждат някои неща с тях: Донбас, литература, опозиционна политика - всичко, което има значение за мен. Владимир Владимирович Путин, честно казано, отслабва позициите на президентската власт, променя системата. Нашите либерали трябва да са щастливи, но не, те търсят уловка във всичко. Относно работната група за изменение на членове от Конституцията на  Русия Прочетох повече от 100 статии по тази тема и основното оплакване е защо казашкият атаман, Захар Прилепин, Мацуев и Машков ще правят всичко това. Но ако в комисията беше онзи тенисист, който мрази Русия или Борис Гребенщиков, тогава, очевидно, всичко щеше да е наред. Има някакъв социално-дарвинистки и снобистки подход към това. Защо не казашки атаман? Казашкият атаман представлява една от казашките общности, а това са 180 хиляди казаци. Те питат защо толкова малко адвокати? Там има 11 адвокати. Това е достатъчно. Не можем да имаме 75 адвокати в тази комисия. Всички сегменти от населението трябва да бъдат представени. Предложиха ми и се съгласих. Може би някой и да се е отказал. В това няма нищо нередно, но тук хората изпадат в истерия, само за да изпадат в истерия. Всичко, което върховната власт казва, предизвиква истерия. Въпреки че в същото време аз лично не изпитвам еуфория. Засега нищо революционно не се е случило, процесите току-що са започнали. Засега ходя само на заседания на тази комисия, слушам какви могат да бъдат възможностите, в какво можем да участваме и какво можем да предложим и какви механизми са предвидени за това. Каква е работата на тази група? Конституцията е доста голям обем текст. Работата на комисията е насочена към преглед, коригиране и одобряване или неодобряване на поправките, които президентът ще внесе. Има членове, които изобщо няма да се докоснат. Те са около 14. Има социална тема, политическа и прочее. Днес Никонов предложи да се разделят всички 75 души на групи, според принципа кой от какво разбира най-добре. Членовете на комисията вече повдигат различни въпроси, но все още не съм взел думата, задълбавам се във всичко, което се случва. Процесът е много оживен. И това ми е приятно. Колегите сега слушат внимателно, те са внимателни към всичко, записват всичко. Аз също записвам, разбира се, за да не се посрамя. Относно скоростта на вземане на решения по Конституцията Сроковете ни са до около април. Това е доста, като се има предвид, че работим поне два пъти седмично. Групата юристи дори по-често се събират. Освен това трябва да разберете, че цялата властова система трябва да се рестартира. Но това не може да бъде рестартирано например през 2023 г., защото тогава няма да е много ясно дали ще сработи или не. А да сменим един или двама министри един по един е много дълго, пипкаво. За движението \"За истината\" Движението вече е подало документи за регистрация като партия. Надяваме се, че „вятърът духа в платната ни“. Защото, предвид случващото се, ще има рестарт на партийната система. Сегашните партии няма да изчезнат, те имат подкрепата на населението и така нататък, но сега се дават преки сигнали, че ако Юрий Дуда иска да влезе в политиката, да заповяда. За Юрий Дуда в политиката Сега либералите казват, че техният Юрочка е гледан от 30-50 милиона души. Честно казано няма да повярвам в тези числа. И ми се струва, че ако уважаваният Юрий създаде партийната си организация, тогава много бързо ще стане ясно колко реални са тези цифри. Ако 20 милиона души наистина гласуват за него, тогава да, тези зрители са истински, а ако са 3 милиона, значи нещо не е наред. Между другото, напомням ви, че живеем в държава, в която са регистрирани 35 милиона бота. И ако имате пари, тогава можете да си направите милиони гледания на седмица. Сега не намеквам нищо, но искам и Юрий Дуда да влезе в политиката. Който иска да влиза. Струва ми се, че сега властта дава директни сигнали. За бъдещия президент Мислех, че знам това фамилно име, но сега вече не. В допълнение, 4 години е много дълго време. Спокойно мога да кажа, че сега съм наясно с истинското значение на тези или онези скандали, които се случваха у нас. Някои от нас бяха оценени като атаки срещу демократичните ценности. Например, масовите забрани на рап концерти. Или историите, свързани с репортери. Тогава се оказа, че че властовите структури са в лек конфликт поради факта, че всеки предлага своя версия на човек, който би могъл да стане приемник. Тоест, структурите по този начин се пързалят взаимно.  ", "date": "2020.01.24", "title": "Захар Прилепин: Путин иска да пусне кръв на политическия елит"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/405666-%D0%B0%D0%BA%D0%BE-%D0%BD%D1%8F%D0%BC%D0%B0%D1%88%D0%B5-%D0%BA%D0%BE%D1%80%D1%83%D0%BF%D1%86%D0%B8%D1%8F,-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5%D1%88%D0%B5-%D0%B4%D0%B0-%D0%B5-%D0%BF%D0%BE-%D0%B4%D0%BE%D0%B1%D1%80%D0%B5-%D0%BE%D1%82-%D0%B4%D0%B0%D0%BD%D0%B8%D1%8F", "text": "„Няма по-страшно от това да отнемеш вярата на хората. А днес българинът просто не вярва, че нещо зависи от него“, казва Бойко Станкушев по повод класирането на България в новия индекс  на „Трансперънси интернешънъл“.       Това не е новина за мен. Ние сме на последните места в тази класация през последните седем години с изключение на една, в която Гърция ни измести от последното място. Обществото съвсем пасивно констатира за пореден път една диагноза на тежко хронично заболяване, което води след себе си всички актуални, а и бъдещи негативи. Най-отдавна съществуващата причина, според мен, е традиционна склонност на българина да се капсулира като се отказва от почти всякаква обществена активност. Социолозите трябва да кажат, но смятам, че се върви към едно увеличаване на апатията. За обикновения човек това произлиза от липсата на перспектива и визия за нещо по-добро. Това е агрегатното състояние на обществото още от последните години на управлението на Тодор Живков.      Тогава почти всички виждаха и разбираха какво и защо се случва, но нямаше достатъчно свободни гласове и действия, които да изместят обществото от това състояние на агония. За щастие имаше един момент, когато падането на тази система отвори пространство за оптимизъм и надежда. Но ние вече сме много далеч от този период. Българинът просто не вярва, че нещо зависи от него. е. Това е един елемент в процеса на натрупване. Трудно е да се каже кога този процес ще доведе до качествено състояние. Съвсем умишлено и при това с угодническото взимане на завоя от повечето големи медии се измести проблематиката към това колко активно действат правителството и институциите. Пусна се в казана с катран Нено Димов, който безспорно има вина, но със сигурност не е единственият виновен. Това доведе до появата на типично български реакции в обществото, които сме наблюдавали и преди в историята, когато умели политици са намирали начин да изпуснат парата. Изпуснахме парата и какво от това? Убеден съм, че просто беше търсена и намерена една достатъчна за обществото изкупителна жертва. Нено Димов нито е член на ръководството на голяма парламентарно представена партия, нито има зад гърба си някакво голямо лоби. Общо взето той е доста беззащитен и затова беше „накиснат\", за да си измият ръцете и да се приключи с тази сага за вината. Антикорупционният фонд работи по видими публични източници, търговски регистри, имотни регистри, публикации. Ние имаме мрежа от хора, които подават сигнали от различните райони на страната, както и от различни сектори на икономиката. Най-големият проблем е, че получава ежедневно много сигнали, но в момента, в който трябва тези хора да застанат с името си и да дадат официално показание, обикновено се покриват. Повечето съвсем недвусмислено дават да се разбере, че ги е страх. Това са малко по-будни хора, които вярват, че нещо може да се промени, но те са в кюпа с преобладаващото мнозинство от българи, които не вярват. Дефицитът на справедливост е най-голямата болест на това общество. Няма нищо по-страшно от това известно време хората да вярват, след което да им отнемеш тази вяра. Винаги подобни сътресения водят до някакво пропукване и наченки на пробуждане. Но аз си мисля, че това ще мине и ще замине. Тази криза вероятно ще бъде преодоляна с мерките, които се взимат. Те не се дължат на далновидността и загрижеността на тези, които управляват държавата, а на експерти, които знаят как да се направи този байпас и да се осигури вода за измъчените хора. Не вярвам, че е дошъл моментът, в който подобни сътресения могат да доведат до нещо повеч …e по-добре от Дания. Независимо от всичко, което казах до момента за смачкания и апатичен човек, българинът има много голям потенциал. Той има способността бързо да се самоорганизира. Всичко това, което се прави в частния сектор от хората, които не са ползвали кървави пари, го доказва. Доказва го и съществуването на организации в неправителствения сектор, които за щастие стават все по-ефикасни. Те се интегрират и си сътрудничат все повече. Българските емигранти са най-големият инвеститор в нашата икономиката. Фактът, че те по правило успяват да се реализират в чужбина, отговаря съвсем категорично на въпроса. Трябва да се прескочи една критична маса и да се преодолее егоистичното отношение на уплашените и мислещи само за хладилника и отопление родители, тъй като пасивността унищожава бъдещето на децата им.", "date": "2020.01.24", "title": "\"Ако нямаше корупция, България щеше да е по-добре от Дания\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405667-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B0-%D0%B4%D1%8F%D0%BA%D0%BE%D0%BD%D0%B8%D1%81%D0%B0-%D0%BA%D1%81%D0%B5%D0%BD%D0%B8%D1%8F-%D1%80%D0%B8%D0%BC%D0%BB%D1%8F%D0%BD%D0%BA%D0%B0", "text": "  Преподобна Ксения Римлянка се родила в Рим  като дъщеря на знаменит сенатор и носила името Евсевия, което отговаряло на нейното религиозно настроение, защото Евсевия значи благочестива. Когато станала девойка, родителите й я сгодили за един велможа и сенатор. Иначе обаче мислила благочестивата Евсевия. Тя отдавна била решила да посвети целия си ангелоподобен живот на Иисус Христос. Времето на сватбата наближавало. Никой и не подозирал бурята в чистата душа на Евсевия, чиито мисли били устремени само към изпълнението на нейния свещен обет за целомъдрие. Усърдно се молила и най сетне взела едно смело решение: да напусне тайно родителския дом и да изчезне завинаги от суетния свят на римската аристокрация. Тежко било за нейното нежно сърце да причини такава скръб на благородния баща, на милата майка. Но по-скъпи от всичко за нея били словата на Спасителя:  (Мат. 19:29).      Възторжено съчувствие и всеотдайна преданост тя срещнала от двете си служителки, с които прекарала цялото си детство. По поръка на своята господарка двете девойки раздали на бедните всичко, което скрито могла да отдели Евсевия от личното си притежание. Преоблечени в мъжки дрехи, снабдени с малко злато за най-дребните си разноски, те се промъкнали в потайна нощна доба през случайно отключените порти на бащиния дом и успели да се качат на един кораб за далечна Александрия. Оттам доплували до остров Коа, който се намирал на 54 километра южно от Халикарнас, в малоазийска Кария. На малкото островче Евсевия наела една бедна къщица и помолила своите спътнички за две неща: да я считат за равна на себе си и да я наричат само Ксения, което значи странница. Скрита зад това име, тя искала да заличи всички следи от своя произход и фамилия, за да не я открият родителите й. Верните и единомислени девойки изпълнявали безпрекословно желанията на своята предишна господарка и ревностно подражавали на нейния суров отшелнически живот. Само едно липсвало на тези предани Христови невести: те имали нужда от духовно ръководство и от защита на тяхната душевна чистота. Скоро Бог им изпратил подходящ отец. Веднъж Евсевия срещнала на острова един старец с почтен вид, който бил облечен в монашески дрехи. Тя го помолила да приеме за свои духовни дъщери нея и другарките й. - Аз мисля, че ти си епископ Божий. - Кои сте вие? - Ние сме от далечна страна и търсим само едно - спасение на душите си. - Самият аз съм странник тук, идвам от светата земя. Аз не съм епископ, а игумен на манастира \"Св. ап. Андрей\" в Карийския гр. Милас. Старецът Павел се съгласил да поеме ръководството на римските подвижнички, ако дойдат в неговия град, гдето те купили дом и устроили малка църквица наблизо до катедралата, като избрали за неин покровител св. архидякон Стефан. Игуменът усърдно се грижил за малката девическа община и постригал в монашество Ксения и нейните другарки, към които се присъединили и други ревнителки на монашеското целомъдрие. Наскоро Павел заместил починалия миласки епископ Кирил. Новият епископ посетил малката обител и посветил Ксения за дякониса, въпреки нейното нежелание. Възвишен бил животът на дякониса Ксения. Тя приемала храна през ден, през два, а понякога и през неделя. Помнейки псаломските слова:   (Пс. 101:10), преподобната посипвала хляба, с който единствено се хранела, с пепел от кадилницата и го овлажнявала със сълзите си. Освен общата храмова молитва, тя скришом се молела в килийката си с вдигнати към небето ръце. Облеклото й било най-бедно. Колкото била строга към себе си, толкова тя била грижлива, снизходителна, милосърдна и нежна към своите сестри. Когато епископ Павел бил в с. Левкин и заедно с целия си клир чествал паметта на св. Ефрем Миласки пред неговите мощи, дошъл краят на преподобната Ксения Римлянка. Бележити са прощалните й думи към разплаканите сестри: - Сестри, вие проявихте много любов към мене. Продължете и нататък вашата любов, молете се за мене, аз умирам. Помолете и нашия отец Павел да се моли за мене, той толкова много се е грижил за душата ми. Апостол Петър казва:   (2 Петр. 3:9-10). И затова не бива да се леним, а трябва да бодърстваме. Бъдете бодри, сестри, бъдете готови да срещнете Господа с елея на добрите дела и с гореща любов! Отпратила сестрите, тя останала сама в храма и по пладне я намерили починала. Епископ Павел положил тялото й в посочения от нея гроб при стечение на голямо множество народ. След една година починала и едната от нейните другарки, която помолила останалата да разкаже, коя е била светата покойница. Така светът узнал и Църквата съхранила житието на преподобната Ксения Римлянка, отминала в блажената вечност през втората половина на V век на 24 януари.", "date": "2020.01.24", "title": "Св. преподобна дякониса Ксения Римлянка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405668-24-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "/41 г. - По време на Палатинските игри в Рим Касий Херея убива император Калигула.   1848 г. - Започва Калифорнийската златна треска в Сакраменто.   1862 г. - Влахия и Молдавия се обединяват и създават държавата Румъния, а Букурещ е избран за столица на новата държава.   1878 г. - Град Карнобат е освободен от турско робство.   1895 г. - Кралицата на Хавайските острови Лилилукалани се отрича от трона и се обявява за привърженик на  републиканско управление.   1903 г. - САЩ и Канада създават комисия, която да определи границите на Аляска.   1918 г. - С декрет в Съветска Русия е въведен Грегорианския календар.   1920 г. - В Пещера е убит от екстремисти на ВМРО политикът и държавникът Михаил Такев.   1922 г. - Американецът Кристиан Нелсън патентова сладоледа Ескимо.   1924 г. - Петроград е преименуван на Ленинград.   1933 г. - Дейци на ВМРО убиват в София народния представител, македонист Христо Трайков.   1935 г. - В Ричмънд (САЩ) е пусната на пазара първата в света консервирана бира.   1939 г. - При най-смъртоносното земетресение в Чили загиват около 30 хил. души.   1940 г. - В Испания е забранено масонството.   1940 г. - Състои се премиерата на американския драматичен филм Гроздовете на гнева.   1942 г. - Втората световна война: Японските войски за първи път атакуват територията на Австралия.   1944 г. - Втората световна война: Англо-американската авиация извършва бомбардировки върху градове Скопие и Враца, и селата Кунино (Врачанска област) и Беглеж (Плевенска област), загиват общо 124 души.   1946 г. - Създадена е Международната комисия за атомна енергия към ООН.   1984 г. - В продажба е пуснат първият компютър Apple Macintosh, който става първият успешен персонален компютър с мишка и графичен потребителски интерфейс, вместо с интерфейс с команден ред.   1986 г. - Апаратът на НАСА Вояджър 2 се сближава максимално с планетата Уран.   1996 г. - Полският министър-председател Юзеф Олекси подава оставка след компромат за шпионаж в полза на СССР.   2003 г. - Започва да функционира Министерство на вътрешната сигурност на САЩ.  ", "date": "2020.01.24", "title": "24 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405669-%D0%B4%D0%BE%D1%88%D0%BB%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%81%D0%B8-%D0%BA%D0%B0%D0%B7%D0%B0%D0%BB%D0%B0-%D0%B5%D1%85,-%D0%B4%D1%80%D1%83%D0%B3%D0%BE-%D1%81%D0%B8-%D0%B5-%D1%83-%D0%B4%D0%BE%D0%BC%D0%B0", "text": "Знаете го този горчив виц, който приписва на корупцията родно място в България и всички шеги и закачки, че още траките са я измислили. Нещата с корупцията у нас не се променят, но пък поне се изкачваме с няколко места напред в Индекса за възприятие на корупцията за 2019 г. на международната неправителствена организация \"Трансперънси интернешънъл\". Според публикувания доклад оценката на България по отношение на корупцията остава същата, както и през миналата година, но пък се изкачваме нагоре, защото други държави са се издънили по-лошо. На това му се казва \"Развитие в застой\". Ако не друго, продължаваме да сме първи по корупция в Европейския съюз (ЕС) по този показател. Някои навици трудно се променят. Някои ще кажат, че Специализираната прокуратура и Антикорупционната комисия не се спират и през седмица се появяват новини за дейността и разследванията им - тук направена акция, там внесено предложение за отнемане на незаконно придобито имущество... И че има раздвижване. Защо тогава \"Трансперънси\" са недоволни и не отразяват напредък? Може би се очаква, извън такива спецакции, да започнат да се появяват и реални присъди по стари дела? Може би проверките на тераски с каручки и апартаменти с вградени псалми, които в крайна сметка показват, че няма нищо нередно, предизвикват известно недоверие в усилията, които се полагат да я преборим тази пуста корупция? Или пък от организацията знаят, че думите \"Обществена поръчка\" у нас обикновено имат силно специфична конотация... Дори и да сме оптимисти и да приемем, че всичко, което виждаме, е началото на една стабилна борба срещу гнилите практики във властта, пак остава един проблем. У нас има корупция, имало я е от десетилетия насам и тя се е пропила в самата администрация - от инспекторите, минаващи на проверки по магазини и заведения, които имат властта да затворят конкретния търговски обект заради някаква пълна глупост, до най-високите нива, където се уреждат важни поръчки, политики и т.н. Как се бориш с такъв Левиатан, който се е просмукал толкова дълбоко в самите кости на държавата? Първата и най-важна крачка е да се изгради една цялостна непоносимост към корупцията сред обществото. Въпросът е, че у нас самото общество в една не малка част все още предпочита да даде 20 лв. на пътен полицай, когато има спиране заради пътно нарушение, или да даде кутия бонбони с финансов момент в нея на гишето в администрацията, за да си подсигури, че ще му свършат работата. В момента все още у нас съществува това вярване, че 1) от теб не зависи нищо по този въпрос (следователно можеш сам да бутнеш някоя банкнота тук-там); и 2) големите риби със сигурност ще се отърват по някакъв начин. Едва ли някой има универсална рецепта за справяне с това. Може би решението е да виждаме повече арести и присъди на всякакви хора по веригата - от портиер до министър - удобни и неудобни. Може би трябва да се вгради във възпитанието още от ранна училищна възраст. Може би всеки един пример на разрушителното действие на тези \"сделки под масата\" трябва да се показва ясно и в конкретика. Различни варианти. Докато обаче не се справим с това усещане за безсилие пред корупцията в обществото - че каквото и да правим тя ще си е тук (защото си е у дома), няма как да се справим с този проблем. И последното място в ЕС ще си е традиционно наше.  ", "date": "2020.01.24", "title": "Дошла корупцията в България и си казала: \"Ех, друго си е у дома\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405670-%D0%B1%D0%B8%D1%82%D0%BA%D0%B0%D1%82%D0%B0-%D0%B7%D0%B0-%D0%B2%D0%B5%D1%87%D0%B5%D1%80%D0%BD%D0%BE%D1%82%D0%BE-%D1%88%D0%BE%D1%83", "text": "Няколко месеца бяха нужни на bTV, за да открие Заместника - човек, с когото да опитат да запълнят празнината в ефира им, оставена от създалия собствена телевизия Слави Трифонов. Младият Николаос Цитиридис, както признават и от самата медия, е непознато име за повечето българи, но надеждите им са, че когато неговото шоу се появи на мястото на \"Шоуто на Слави\", той ще успее да спечели зрителите. Така за първи път от 20 години се очертава Слави да има сериозна конкуренция в сферата на вечерните шоута след 22 ч. - предаване, което поне на теория има потенциал да отнеме от неговия зрителски дял така, както никой друг не е успявал. Защо? Първо, защото това се случва в bTV. Телевизията, в която \"Шоуто на Слави\" се появи, разви и достигна пика си. Става дума за една от двете най-гледани телевизии в страната, която има опит в рекламирането на подобен тип съдържание, а и ще се възползва от добре познатия на зрителите пояс от 22:30 до 23:30 ч. (новото шоу на Слави в неговата телевизия е от 22 ч.). В същото време за популярността на \"7/8 ТВ\" може да се спори. Това стана повод самият Трифонов да изкара своя информация за това какви рейтинги прави на база данни от трета пийпълметрична агенция - извън двете големи, с които работят bTV и Nova - и от доставчиците на цифрова телевизия. Ситуацията в голяма степен е \"зависи кого питате\", но изобщо не е изключено голяма част от зрителите на Слави в bTV да са мигрирали към \"7/8 ТВ\", за да продължат да го гледат. И други са опитвали (неуспешно) да се изправят срещу Трифонов. Разликата е, че тогава неговото шоу беше в една от двете най-гледани телевизии, а не се изправяше срещу нея. А и едва ли някой от проектите досега е бил толкова амбициозен, колкото този около Цитиридис - с целия екип зад него, инвестициите и, може би, желанието да бъде натрит носа на доскорошния партньор. Вторият фактор е характерът на шоуто. Ако приемем, че своеобразният \"нулев брой\" на \"Шоуто на Николаос Цитиридис\", показан пред журналисти в сряда, дава пример за съдържанието, то акцентът в голяма степен ще падне върху хумора, а не прокарването на политически позиции и идеи, както се случваше допреди няколко месеца. Водещият - доскоро стенд-ъп комик, очевидно сам подготвя част от шегите си, включително и такива на негов гръб и около гръцкия му произход, който неизбежно ще е тема след първите издания. Същевременно може да се поспори за мястото на хумора във \"Вечерното шоу на Слави Трифонов\", което се излъчва по \"Седем Осми ТВ\" в момента. Дълго преди да смени телевизията, шоуото на Слави страдаше от изчерпване в сценарно отношение и липсата на достатъчно интересни и нови лица за гости в малка държава като България, поради което в него неколкократно бяха търсени таланти, за да се промени формата, без да се променя името. Самият Трифонов пришпорваше (в някаква степен още го прави) актьорите си, сякаш няма търпение да си кажат написаните реплики и да се разкарат от дивана му. Факт е, че може би най-естествените и развлекателните моменти са тези, в които актьори като Краси Радков излизат извън рамките на сценария, импровизират и контрират това поведение на Трифонов. Слави просто изглеждаше незаинтересован от правенето на развлекателно шоу и по-устремен към правенето на политика. Но истината е, че неговата популярност дойде с хумора и с шоуто, изпълнено с такъв. Без вечерно шоу, което да използва като проводник на своите виждания, идеи и политически проект (както и да се казва той в крайна сметка), Слави постепенно ще остане на заден план в мислите на обществото. То, разбираемо, не се слави с добра памет както що се отнася до медийни знаменитости, които вече не са на екран, така и на (кандидат)политици, които не се появяват достатъчно често в новините. Тук идва и големият риск за Трифонов в случай, че шоуто на Цитиридис успее да се наложи, а не се окаже поредния провален опит за \"нов Слави\". При отлив на зрители от \"Седем Осми\" към bTV в този часови пояс, Слави може да загуби не само рейтинг, но и потенциална подкрепа за своя политически проект. Антисистемната му формация - като много такива по света - разчита на емоцията, предавана на потенциалните гласоподаватели. В неговия случай много от тях са на първо време зрители. И когато спрат да бъдат такива, може и да не отидат до урните, когато партията \"Няма такава държава\" / \"Има такъв народ\" най-накрая успее да стигне до избори. Всичко това обаче зависи от няколко \"ако\", първото от което е дали публиката ще възприеме добре \"Шоуто на Николаос Цитиридис\". Най-големият риск около новото шоу безспорно е неговото име. Макар да показва ангажимента (и надеждите) на bTV, че проектът с Цитиридис ще се задържи на екран години наред, името на водещия в никакъв случай не е от най-лесните за запомняне и тепърва ще завалят забавни съкращения и грешни произношения от зрители. На следващо място е въпросът дали публиката ще е отворена към ново, младо лице, което да заеме място, години наред резервирано за най-популярния шоумен в страната. За финал го има въпросът и с програмирането - Слави започва с половин час по-рано от Николаос. Дали зрителите ще сменят канала в най-голяма степен зависи от съдържанието, което двете шоута ще предложат. Едно е сигурно - в света на вечерните шоута у нас, където повечето неща - по-скоро за добро - са \"взети назаем\" от американски първообрази, най-накрая се случва нещо интересно. Конкуренцията не само дава възможност за избор, но и води до повишаване на качеството. А от това в крайна сметка печелят зрителите.  ", "date": "2020.01.24", "title": "Битката за вечерното шоу"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/405671-%D1%87%D0%B0%D1%81%D1%82%D0%BD%D0%B8%D1%82%D0%B5-%D0%BB%D0%BE%D1%82%D0%B0%D1%80%D0%B8%D0%B9%D0%BD%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%B4%D0%B5%D1%84%D0%B8%D0%BD%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BE%D0%BF%D0%B8%D1%81%D0%B2%D0%B0-%D0%B1%D0%B5%D0%B7%D1%83%D1%81%D0%BB%D0%BE%D0%B2%D0%B5%D0%BD-%D0%BC%D0%BE%D0%BD%D0%BE%D0%BF%D0%BE%D0%BB", "text": "В днешното си изявление министър-председателят  Бойко Борисов посочи доклада от проверка на Агенцията за държавна и финансова инспекция (АДФИ) като основен аргумент за пропуснати вземания от държавата . Премиерът се позова на  хипотетичен вариант , в който АДФИ излага, че лотариите са можели да платят стотици милиони повече, ако законът бил различен. В тази връзка заявяваме, че  нашите лотарийни компании са изплатили всички дължими по закона данъци и такси и спазват буквата на Закона за хазарта  такъв, какъвто той е. Това пише в официалната позиция на частните компании, които организират лотарийни игри в България, изпратена до медиите.       Евробет ООД,  Национална лотария АД,  Нове  Холдинг  АД , Intralot SA, и Българска асоциация за развлекателни и хазартни игри  (БАРХИ), са провокирани да излязат със становище заради засиления обществен интерес, който предшества днешните  изявления на премиера  и започналото  обсъждане в парламентарната Комисия по бюджет и финанси на проектозакона за хазарта , внесен от  Валери Симеонов . В защита на своята позиция те се аргументират с изявлението на  директора на АДФИ, който заяви, че няма нарушение на закона . “Ето заключението му дословно: “(...) текстът дава възможност да се събират такси, формирани на различна основа”, пише в становището. Четирите компании и асоциацията цитират данни на  Георги Начев , че са внесени над 500 млн. лева в бюджета от частните лотарии за периода 2014 - 2019 г. “ Сега действащият Закон за хазарта е изменен по предложение на финансовия министър Владислав Горанов  през декември 2014 г., посочват частните компании, които които организират лотарийни игри в България. – Промяната е аргументирана от Министерство на финансите с “необходимостта от избягване на възможности за отклонения на данъчно облагане”. “ По повод законопроекта за хазарта на Валери Симеонов, премиерът едновременно заяви, че не става дума за “одържавяване” и “национализация”, но обвърза евентуална подкрепа от ГЕРБ при евентуално гласуване в Народното събрание под условие (дословен цитат): че “изрично трябва да бъде вписано, че  не може да се отдава на концесия, да се аутсорсва и преотдава  и  трябва да бъде в забранителния списък за приватизация , да е сигурно, че абсолютно никой друг, освен държавата, няма да се занимава с тази дейност”. Така направената от премиера дефиниция описва безусловен монопол и присвояване на основните активи на всички лотарии , категорични са частните компании. Те припомнят, че Конституцията на Република България изрично урежда с изчерпателен списък обектите, върху които може да бъде установяван  държавен монопол , а именно: железопътния транспорт, националните пощенски и далекосъобщителни мрежи, използването на ядрена енергия, производството на радиоактивни продукти, оръжие, взривни и биологично силно действащи вещества. В официалната позиция се цитира премиера, който заяви, че “предлаганият от Валери Симеонов проектозакон за хазарта не е свързан с бъдещето и развитието на ПФК „Левски“, само че предвижда спиране на дейността на компаниите, основни спонсори и дарители на клуба”.  “Като страна в този дебат,  приемаме поканата за среща на премиера , за да представим позициите си и да уточним тезите му.  Ние продължаваме да не разбираме мотивите на депутати, министри и държавни служители в тази открита атака върху частния бизнес в опит за присвояване на активи . Длъжни сме да направим и допълнително уточнение, че противоконституционното отнемане на действащ лиценз носи своите правни последствия и потенциални финансови обезщетения в размер на милиарди”, заявяват компаниите Евробет,  Национална лотария, Нове АД Холдинг, Intralot SA, и БАРХИ.  ", "date": "2020.01.24", "title": "Частните лотарийни компании: Дефиницията на премиера описва безусловен монопол"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/405672-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-%D0%B7%D0%B0%D1%89%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B8%D0%BA%D0%BD%D0%B0%D1%82-%D1%81%D1%82%D0%B0%D0%B4%D0%B8%D0%BE%D0%BD%D0%B8-%D0%B8%D0%B7-%D1%81%D0%B5%D0%BB%D0%B0%D1%82%D0%B0", "text": "В редица малки населени места в България изведнъж изникнаха стадиони. Много от тях вече са в жалко състояние. Парите на ЕС, отпуснати за строеж и ремонти, явно са потънали в нечии джобове.       Гумената настилка на пистата за лека атлетика е надупчена като швейцарско сирене, козирката над трибуните се разпада, асансьорите изобщо не работят, а външната мазилка на сградата се рони и без да я докосваш. Състоянието на стадиона в Костенец е безутешно, независимо че само преди шест години е бил основно саниран с близо 2 милиона евро от ЕС. По следите на европейските милиони, потънали в строежа и ремонта на множество спортни съоръжения със съмнителна полза тръгва журналистката от ARD Андреа Беер. Репортажът ни среща с 16-годишната Габриела, която тренира лека атлетика в Костенец. Момичето внимава много къде стъпва, докато тренира 100 метра гладко бягане, защото цялата настилка на пистата е в дупки. Габриела казва, че много от трениращите често се спъват и падат, макар че използват обувки с шпайкове. Български странности  -  пистата е квадратна, вместо овална Самата лекоатлетическа писта също е повече от странна: вместо овална, каквато е формата на подобни спортни съоръжения в цял свят, в Костенец тя е квадратна. Когато спортистите тичат, им се налага да преминават през тревната площ, за да избегнат ъглите. Нещо повече: в единия край на стадиона спортистите са принудени да заобикалят голям бял стълб и електрическо табло. Да тичаш там е „почти невъзможно\", казва Габриела. А треньорката Добромира Пенчева се притеснява за здравето на младите спортисти и на посетителите, тъй като козирката над трибуните просто се разпада. Тя разказва, че неин колега, също треньор, се опитвал с топка да отстреля падащите дъски от козирката, за да не наранят някой от спортистите. През 2014 година този стадион е бил цялостно саниран с повече от 2 милиона евро европейски пари по Програмата за развитие на селските райони. След ремонта обаче стадионът  се оказал в още по-лошо състояние, отбелязват от ARD. „Асансьорите са неработещи, а подът на новата зала за фитнес се разпада\", се казва в репортажа. От общината твърдят, че са завели дело срещу фирмата-изпълнител, която обаче била неоткриваема. „За мен това е случай на корупция. Мисля, че повечето пари са били откраднати, а с останалите са направили само онова, което е било възможно\", казва треньорката  Добромира Пенчева. Стадиони из села, които са обезлюдени „В последните години в България бяха построени редица стадиони в малки населени места, които не са никому нужни\", казва спортният журналист Георги Филипов и добавя: „От 60-те години насам в големите градове не е построен и един стадион за нуждите на професионалния футбол. За сметка на това се появиха редица стадиони из села, които са напълно обезлюдени\".  Причината, според него, е проста - тези стадиони са финансирани по Програмата на Европейския съюз за развитие на селските райони. Но за да бъдат финансирани, проектите е трябвало да съдържат някакъв спортен елемент. Според него, това е станало „покана за корупция\". Така в България се строят десетки стадиони със съмнителна полза. Често и некачество. „Страната има огромен проблем с корупцията\", припомнят от ARD.", "date": "2020.01.24", "title": "Корупция за милиони: защо в България никнат стадиони из селата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/405673-%D1%82%D0%B5-%D1%81%D0%B0-%D0%BC%D0%BB%D0%B0%D0%B4%D0%B8-%D0%B8-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8-%D0%B8-%D1%81%D0%B5-%D0%B2%D1%80%D1%8A%D1%89%D0%B0%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Те са завършили в Германия, но са решили да живеят в България. Защо са се върнали? Съжаляват ли за избора си? И има ли нещо германско, което биха искали да \"пренесат\" в България? Трима млади българи разказват:       Защо някои млади българи, получили образование в добри европейски университети, се завръщат в България? Какво ги привлича - и какво ги дразни след завръщането им? Кирил Крумов, Диляна Симеонова и Димитър Дренски, възпитаници на германски ВУЗ-ове, са намерили своето място в България. И не съжаляват за избора си да се завърнат. \"Чувствах се третиран като \"втора класа\" човек\" 29-годишният Кирил, бакалавър, не съжалява, че се е върнал. Поне засега. Казва, че в Германия е третиран като \"втора класа\" човек. \"Имам случай, в който се обаждам на обява за апартамент под наем само час, след като е пусната - и ми отказват, само заради акцента. А няма как някой да го е огледал и взел за един час\", разказва той. Днес Кирил се чувства добре в България. Една от причините за това е, че не е успял да се отдалечи прекалено много. \"Не бях прекарал много дълго време в Германия и се връщах достатъчно често, за да не преживея много голям културен шок\", отбелязва той. Смята, че когато в България кажеш, че си завършил в Германия, \"хората те приемат по-насериозно\". Възпитаникът на Манхаймския университет не съжалява за избора си: \"Нямам намерение да се връщам в чужбина. А и винаги съм искал да отгледам българчета, а не чужденци\". Много от неговите приятели също са се върнали и планират да останат. Въпреки че в България условията на живот са \"далеч от идеални\", смята, че стандартът му на живот не е по-лош от стандарта, който е имал в Германия. А и след първите една-две години от завръщането си вече се е отказал да прави сравнения. Смята, че най-големите проблеми на България са \"мизерията и селският манталитет на повечето хора\". И все пак: има ли нещо германско, което Кирил би искал да \"внесе\" в България? Категоричен е: образованието. \"В България по мое време се преписваше дори и в елитни гимназии. Затова, когато заминах за Германия, освен че трябваше да уча, трябваше да се науча да уча. А уж трябваше да го мога от училище.\" \"Понякога се чудя защо се прибрах\" В навечерието на своите 30, Диляна Симеонова изгражда живота си в София. Взела си е куче, ремонтирала е собствен апартамент, има \"страхотна приятелска среда и страхотна работа\". \"За момента не виждам защо да се местя където и да било другаде\", казва тя. Диляна Симеонова е завършва културология и стопанско управление в Манхайм, бакалавър. След това получава пълна стипендия, за да участва в магистърската програма Европейски бизнес и финанси, финансирана по европейска линия - една година обучение в УНСС в София и една година в бизнес училището към университет Нотингам Трент във Великобритания. Но, както сама казва, понякога животът ни изненадва.     \"След като взех бакалавърска степен, се завърнах уж за малко в София, за да прекарам повече време с родителите си и да уча за TOEFL и GMAT на спокойствие\". Това \"за малко\" продължава вече две години - една година стажува в \"Луфтханза Техник\" и една година учи в УНСС. Време, в което е научила много - и не съжалява за решението си да остане. Чувства се добре, макар и да има моменти, в които се чуди защо се е прибрала. \"Това са просто моменти\", казва тя. Благодарна е на родителите си, които всяка ваканция я изпращали в Хайделберг или в Манхайм, при сестра ѝ, за да свиква със странстването и да разширява кръгозора си. И Диляна - като Кирил, отдавна е спряла да прави сравнения между България и Германия. \"Както не сравнявам себе си с другите хора, така и не сравнявам дома си с чужди домове. За мен България е избраният мой дом и съм фокусирана върху това да го направя по-добър за себе си и за околните. Сравнявам сегашното състояние на България с това, което може да се случи, ако развиваме себе си, бизнеса, с който сме се захванали, ако продължаваме да се интересуваме за състоянието на околната среда.\" Какво от Германия би искала да \"внесе\" в България? \"Бих искала да мога да разграничавам работния от личния живот по-ярко - така, както германците умеят най-добре. Освен това за мен е изключително важно човек да е работлив и да не се скатава. Работиш ли - работи. Почиваш ли - почивай\", казва Диляна. \"Изборът ми е окончателен\" Димитър Дренски се дипломира като бакалавър от университета \"Хайнрих Хайне\" в Дюселдорф. Придобива степен магистър в Задочния университет в Хаген. \"Идеята на образованието ми в чужбина беше да натрупам опит в една от най-добрите икономики в света и да прилагам наученото в България. А за самото завръщане просто се отвори добра възможност\", разказва той. Димитър не съжалява за избора си, тъй като винаги е искал да се завърне в България. \"Смятам го за окончателен.\" Лаконичен е относно сравненията между България и Германия. \"И двете страни и среди си имат плюсове и минуси. Сравнявам инфраструктурата, мисленето и поведението на хората, отношението между тях, комуникацията, работната етика и т.н.\" Има няколко качества, които цени в германците и би искал да види и на българска почва: дисциплината, изпипването на детайлите и отговорното отношение към това, което вършиш на работното място. \"Позитивното е, че в България има все повече хора, които подхождат изключително професионално към задълженията си и така дават добър пример на останалите\", отбелязва Димитър Дренски. Тези трима млади българи избраха да се завърнат. България се нуждае от още много като тях. ***  ", "date": "2020.01.24", "title": "Те са млади и образовани. И се връщат в България."}
{"url": "http://www.classa.bg/%D1%81%D0%B2%D1%8F%D1%82/item/405674-%D0%BA%D0%BE%D0%BB%D0%BA%D0%BE-%D0%BD%D0%B8%D1%81%D0%BA%D0%BE-%D0%BF%D0%B0%D0%B4%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Нивото, до което падна американската политика, е потресаващо ниско. Политическият противник се е превърнал във враг, който трябва да бъде унищожен. Бруталните нападки са ежедневие.         Това трови атмосферата в цялата страна.Иде ти да си скубеш косите. Но всъщност стилът и тонът, които господстват във Вашингтон в момента, едва ли могат да се илюстрират по-добре. В самото начало на решителната фаза от процедурата по импийчмънт срещу президента Доналд Тръмп, най-високопоставеният съдия в САЩ Джон Робъртс се видя принуден да предупреди двете страни, че не бива да забравят къде се намират: в Сената на САЩ, който навремето носеше и титлата \"благороден\". Защото сцените, които се разиграха там, бяха грозни и отровни. Благородство ли? Печалната прогноза предвижда, че процедурата по импийчмънт ще бъде огледално отражение на нивото, до което в момента е паднала американската политика. Нейните главни проявни форми днес са враждебността и бруталните нападки, които унижават достойнството на отсрещната страна. Да, навремето политическите сблъсъци също не бяха толкова вежливи, взаимно уважителни и надпартийни, както твърдят някои носталгици. Днес обаче е настъпила радикална промяна. Политическият противник се е превърнал във враг, който трябва да бъде унищожен, а политическият и културен разлом, разделящ Америка, вече се проявява на всички равнища. В същото време и процедурата за отстраняване на действащ президент - особено пък на този президент - естествено не води до успокояване на нацията. И всички призиви да се зачита Конституцията се сблъскват с могъщата стена на поголовното очерняне. Човек направо се пита как ли американската политика ще се измъкне от модела на двете враждуващи племена, който трови атмосферата в страната вече от години. А нали основателите на републиката, на които днес всички се позовават, натоварваха с най-голяма тежест не друго, а сътрудничеството и приобщаването към управлението на страната.  ", "date": "2020.01.24", "title": "Колко ниско падна американската политика"}
{"url": "http://www.classa.bg/%D1%81%D0%B2%D1%8F%D1%82/item/405675-%D1%80%D0%B0%D0%B4%D0%B8%D0%BE%D0%B0%D0%BA%D1%82%D0%B8%D0%B2%D0%BD%D0%B0%D1%82%D0%B0-%D1%82%D0%B0%D0%B9%D0%BD%D0%B0-%D0%BD%D0%B0", "text": "В статия за Rolling Stone, Джъстин Нобел пише, че петролните служители всъщност са работници, които се занимават с радиоактивност, след като прекарва повече от година и половина в проучване и докладване на радиоактивността при отпадъците след фракинг при шистовата индустрия, пише Ник Кънингам за Oilprice. Когато се пробие кладенец, той произвежда тон остатъчна течност, солено вещество, което излиза от земята. Шистовите кладенци могат да произвеждат до десет пъти повече от тази течност, отколкото при конвенционалния добив на петрол и газ. Въпреки че въглеводородите се оказват полезни, тази течност трябва да бъде извозена някъде и изхвърляна. Често тя се инжектира отново в кладенци или в някои случаи се изпраща до водно пречиствателни станции.  Проблемът е, че тази течност може да бъде радиоактивна. Както Нобел пише за Rolling Stone, контактът с нея може драстично да увеличи риска от рак. Работниците, които обработват отпадъците, очевидно, са изложени на голям риск. Но има и много други покрай тях. Течността се използва за размразяване на пътища, така че общините разпространяват по същество радиоактивността по всички пътища в различни части на страната. Старото оборудване на петролните находища също е пренаредено. Петролната и газовата промишленост отхвърлят риска за човешкото здраве от радиоактивната течност, която се среща в естествената среда и не е нещо, за което някой трябва да се тревожи. Част от експертите, които Нобел интервюира, обаче твърдят друго. На първо място схващането, че само защото нещо съществува естествено по света, не значи, че не може да вреди. „Арсенът е напълно естествен, но вероятно не бихте ми позволили да си сложа арсен в обяда“, посочва един от експертите. Второ, промишлеността е слабо регулирана, когато става въпрос за радиоактивни вещества. Длъжностни лица на Американската агенция за опазване на околната среда (EPA) и Комисията за ядрено регулиране посочват пред Нобел, че не носят отговорност за регулирането на радиоактивността при петролната и газовата индустрия. Това не е само екологична история или история за обществено здраве. Това е и финансова история. В нея става въпрос за недоброто регулиране на петролната и газовата промишленост. И потенциално виси един огромен проблем за тази индустрия, ако местното, щатското или федералното правителство решат някога да се заемат с въпроса сериозно. Ако компаниите от тази сфера бъдат принудени да плащат по някакъв начин за пречистването на тези отпадъци, може да се стигне до финансов крах при положение, че EPA започне да третира отпадъчната течност като радиоактивен материал. Но както отбелязва Rolling Stone, обществената осведоменост за самия проблем може да се окаже достатъчно голям проблем за индустрията. Докато проблемите на индустрията с климатичните промени са прекалено разтегнати във времето и пространството, извличането на радиоактивни материали от земята и разпространението им по пътищата например изглежда много по-заплашително в момента. Изглежда че нетрадиционната петролна и газова промишленост съществува от цяла вечност и ѝ предстои още толкова живот. Но, реално погледнато, нейната история е едва на десетина години и с всяка изминала година излизат все по-ужасяващи истини относно рисковете за човешкото здраве. На фона на подобни случаи някои кандидати за американски президент вече настояват за прекратяване на фракинга.  ", "date": "2020.01.24", "title": "Радиоактивната тайна на..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405664-%D0%BE%D0%B3%D1%80%D0%BE%D0%BC%D0%BD%D0%B8%D1%82%D0%B5-%D0%B3%D1%8A%D1%80%D0%B4%D0%B8-%D0%BD%D0%B0-%D0%B4%D0%B0%D0%BD%D0%B8%D0%B5%D0%BB", "text": "Жителка на Англия вярва, че прекалено големите й гърди са й съсипали живота, пише The Mirror. Даниел Съливан от Селби, споделя, че гърдите й започват да й причиняват болка на 10-годишна възраст. Момичето се оплака, че постоянно трябва да слуша коментари за бюста си и е обект на постоянно внимание на представители на противоположния пол. Сега Даниел има размер на гърдите 8XL и се чувства много неудобно.      Гърбът, раменете и коленете на момичето започват да я болят след едва петнадесет минути ходене. Освен това й е трудно да си намери подходящи дрехи. Даниел не обича да носи деколтета и е принудена да поръчва сутиените си по интернет, като повече имат \"бабешки\" дизайн. \"Животът ми се превърна в истински кошмар. Живея в постоянна болка\", споделя тя. Англичанката е много несигурна в себе си и когато е на публично място гледа да избягва мъжкото внимание. Даниел иска да оперира гърдите си и да намали размера им, но операцията се води козметична и не е никак евтина. Даниел е готова да откликне на всякакъв вид финансова помощ. Тя се нуждае от повече от 648 хиляди рубли за операцията.", "date": "2020.01.24", "title": "Огромните гърди на Даниел"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405665-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-24-%D1%8F%D0%BD%D1%83%D0%B0%D1%80%D0%B8", "text": "Ще намерите съмишленици, които ще подкрепят вашият бизнес. Най- накрая ще ви провърви, както с партньори, така и с печеливши инвестиции. За любовни изповеди и предложения изберете друг ден, защото днес вашите мисли ще се движат около парите. Вечерта си починете и релаксирайте. Очаква ви труден ден, особено ако непрекъснато се оплаквате от съдбата. Откажете се от спорове с роднини, дори и ако ви е трудно да сдържате мнението си. Принципността в семейния живот, ще се превърне в пречка за хармонията. В крайна сметка, връзката със съпруг/а, ще придобие негативен отенък. Доста грижи и неприятности, ще ви се струпат на главата и само здравомислието и планирането, ще ви помогнат да се отървете от тази суета. Ако не се заемете с нещо ново, всичко бързо ще ви омръзне. В личната сфера, ситуацията може да бъде двусмислена, когато ще трябва да изолирате не само истеричните съперници, но и да се оттеглите.   Бъдете приятелски настроени към околните. Тогава никой няма да ви обвини в невежество или негласно ласкателство. При получаването на пари, може да имате проблеми, но не се опитвайте да ги разрешите със сила. По-добре е да потърсите помощ от тези, които по-добре от вас, разбират от такива въпроси. Вечерта ви чака съдбоносна среща. Ще трябва да простите, да се извините и да забравите завинаги неприятните мигове, които някога са ви разделяли от любимия. Един добър ден за пазаруване, културни събития и отдих. Ако ви предложат нова работа, то в бъдеще, ще се окаже перспективна. Битовите проблеми днес, ще решите трудно. Не се препоръчва да спорите и налагате своите принципи на другите. Нищо добро, няма да излезе от това, особено ако сте настроени към всичко агресивно и непримиримо. Възможни са нервни сривове, въз основа на ревност. Ако не вярвате на избраника си, тогава си струва да говорите с него откровено. Не бъдете мнителни, а станете по-реалистични. Днес, ще бъдете в такова комфортно състояние, че дори финансовите проблеми няма да могат да ви измъкнат от него. Ще решите да се задоволите с това, което сте натрупали. И това между другото, е правилното решение. Новите романтични запознанства, ще ви помогнат да се отвлечете от тъжните спомени за бившата си любов. Не стойте до късно на компютъра.   Очаква ви ден, на културни забавления. Ще посетите не само изложба или концерт, но дори и зоологическа градина с приятели. За мащабни придобивки не е добър ден, затова вкарайте парите в сметката си. Благоприятни предложения за работа ще имат тези, които отдавна са фокусирани върху нова сфера на дейност.   Трябва да се погрижите за външния си имидж, да актуализирате гардероба си, да посетите козметичен салон. Спокойно реагирайте на това, което колегите говорят за вас. Ако тяхната критика е конструктивна, тогава слушайте. Необвързаните имат всички шансове, да срещнат един интересен и надежден човек. Само бъдете по-инициативни. Очаква ви, един отличен ден, когато много от желанията ви ще бъдат изпълнени, а хората ще ви правят комплименти. Основното нещо е, да не се възгордявате, а да приемате всичко с достойнство. При решаването на финансови проблеми, ще ви помогне влиятелен човек, с когото ще се свържете. Може да избегнете настинките, ако се закалите. Ще откриете в себе си такива таланти, за които дори не сте предполагали. Просто не забравяйте да свършите работата, от която зависи финансовото ви състояние. Хармонията в душата ви, към която толкова много се стремихте, може да бъде прекъсната от един неделикатен човек. Имайте предвид, че ако се подведете по него, ще съжалявате. Вечерта ви чака изненада. Ще успеете да постигнете целите, които сте си поставили предният месец. Необходими са независими преценки, на тези, които се занимават с политика, педагогика или изкуство. Следобед, може да се срещнете с човек, към когото някога сте изпитвали силни чувства. В каква посока ще се развие ситуацията, зависи от вас.", "date": "2020.01.24", "title": "Дневен хороскоп 24 януари"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405661-%D1%81%D0%BB%D0%B0%D0%B1%D0%B0%D0%BA%D0%BE%D0%B2-%D0%B7%D0%B0-%D0%BD%D0%B5%D0%BF%D1%83%D1%88%D0%B0%D1%87%D0%B8%D1%82%D0%B5", "text": "„Във възторг съм от предложението на ВМРО. Непушачите са изключително крехки и раними създания. Два дни са им малко. Те се изтощават да мислят как да живеят здравословно\", заяви евродепутатът Андрей Слабаков.Той отговори на предложението на ВМРО за законови поправки, с които работодателите да отпускат още 2 дни платен годишен отпуск на непушачите. „Готови сме да работим за непушачите. Даже смятам, че трябва да се пенсионират на 40-годишна възраст преди миньорите, тъй като те наистина са много изморени.      Представете си колко книги за здравословен живот са изчели\", заяви още евродепутатът. „Те също трябва да оцеляват по някакъв начин. Очевидно ужасно много ги тровим и им пречим и те заслужават своята почивка\", продължи Слабаков. Той коментира и пакета „Мобилност\", срещу който е България, но беше одобрен в края на миналата година.„Не съм в тази комисия, Ангел Джамбазки е там. Стараем се да омекотим тази безумна мярка. Това, че не е еко да се връщат всички камиони на всеки 20 дни е очевидно. Това е тотално антизелено. Не знам защо това се натрапва като някаква много приятна мярка. Но правим каквото можем. В този парламент нещата се решават в неформални разговори\", поясни Слабаков. Той коментира и АМ „Струма\", за която България изтегли апликационната си форма. „Така наречените еколози, а за мен отровно зелени същества, разпространяват неверни слухове. Изтегляме апликационната форма, която ще влезе в края на 2020 г., защото има допълнителни екологични изисквания. Просто ще се забави строителството. България няма да изгуби нищо. Около края на 2026 г. България ще има тази магистрала „Струма\". Забавихме се благодарение на усилията на някои неправителствени организации, които правят всичко възможно, за да попречат това да се осъществи, коментира Слабаков.  ", "date": "2020.01.24", "title": "Слабаков за непушачите..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405662-%D1%84%D0%B8%D0%B3%D1%83%D1%80%D0%B0%D1%82%D0%B0-%D0%B8%D0%B7%D0%B4%D0%B0%D0%B2%D0%B0-%D1%85%D0%B0%D1%80%D0%B0%D0%BA%D1%82%D0%B5%D1%80%D0%B0", "text": "Оказва се, че женският характер може да зависи от фигурата. Достатъчно е да видите каква е вашата, за да направите долния тест.   Знаете ли, че дори има цяла наука, която се занимава именно с това – физиономия. Тя изучава чертите на характера на база на физиката на индивида. Погледнете внимателно снимката. Какъв е вашият тип фигура? Можете и сами да определите това, като застанете пред огледало, в което може да се видите в цял ръст и да разгледате формите си.       Фигура „Триъгълник“   Жените с този тип фигура са лидери по природа. Това си личи както в дома, така и на работното им място. Те обичат да контролират всички и всичко. Често се месят в живота на другите и дават нежелани съвети, което дразни много от приятелите им. В същото време те са самоуверени.   Обърнат триъгълник   Такива момичета са много откровени, никога не правят интриги и не се опитват да заблуждават никого. Те защитават възгледите си с ентусиазъм и не отстъпват по нищо на опонентите си. Мъжете се страхуват от тях, но в същото време ги уважават заради честността им.   Фигура пясъчен часовник   Много интересен тип темперамент! Жените с фигура на пясъчен часовник обичат да се срещат с нови хора и приятели, да общуват с хора от различни култури, да организират партита и да се забавляват с приятели. Такива дами не могат да живеят без положителни емоции.   Правоъгълна форма   Тези дами не обичат да привличат вниманието, но не можем да ги наречем мишки. Проблемът е, че те често се оказват по-различни от това, което останалите мислят. Често носят маска, под която се крие скромно и добро момиче.", "date": "2020.01.24", "title": "Фигурата издава характера"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/405663-%D0%BE%D0%B1%D0%BE%D0%B6%D0%B0%D0%B2%D0%B0%D0%BC-%D0%B4%D0%B0-%D0%B1%D1%8A%D0%B4%D0%B0", "text": "Съпругата на мексиканската футболна звезда Чичарито - Сара, е направи интересни разкрития за любимите си занимания. 26-годишната красавица от Австралия е завършила право, но споделя, че любимото ѝ занимание е да се снима гола.          Двамата с Чичарито имат малко дете, а Сара е възвърнала изцяло формата си. Красавицата разкри пред своите над 15, милиона последователи, че има две любими неща, които прави:  1. Да се снима гола  2. Да яде суши   Сара също така пътува много, като на почти всички места се снима без дрехи, а след това споделя с последователите си своите впечатления от различните точки на света. Хавиер Ернандес пък я подкрепя във всяко нейно начинание.", "date": "2020.01.24", "title": "Обожавам да бъда..."}
