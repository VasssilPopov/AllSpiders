{"url": "http://www.classa.bg/%D1%81%D0%B2%D1%8F%D1%82/item/393318-%D0%BC%D0%BE%D1%81%D0%BA%D0%B2%D0%B0-%D1%89%D0%B5-%D1%80%D0%B5%D0%B0%D0%B3%D0%B8%D1%80%D0%B0-%D0%BD%D0%B0%D0%B9-%D1%82%D0%B2%D1%8A%D1%80%D0%B4%D0%BE-,-%D0%B0%D0%BA%D0%BE-%D1%80%D1%83%D1%81%D0%BA%D0%B8%D1%82%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B1%D1%8A%D0%B4%D0%B0%D1%82-%D0%B7%D0%B0%D1%81%D1%82%D1%80%D0%B0%D1%88%D0%B5%D0%BD%D0%B8", "text": "\"Ако се правят опити за лишаване на руските компании от инвестиции в икономиката на страната, ще реагираме по най-твърд начин, прибягвайки до всички налични мерки на международното право\", заяви руският посланик във Венецуела. Владимир Заемски в интервю. Така Заемски се изказа за възможността руските субекти да бъдат лишени от инвестициите си във Венецуела. \"Що се отнася до руските инвестиции във Венецуела, рискове несъмнено съществуват, но те са свързани, както ясно показва примерът със Citgo, с поведението на Вашингтон, а не с правителството на Венецуела\", заяви руският посланик. В края на януари САЩ замразиха около 7милиарда долара активи на венецуелската държавна петролна компания PDVSA и също така предоставиха на Хуан Гуайдо, който се самообяви за президент на Венецуела, контрола върху някои активи на страната му в САЩ по сметките на Централната банка на Венецуела или на правителството на Николас Мадуро. Заемски заяви също, че \"САЩ и техните съюзници полагат различни усилия за увеличаване на военното си присъствие в някои райони, съседни на Венецуела\". \"За съжаление заплахата от военна намеса в тази латиноамериканска република засега е реална\", каза той. Руският дипломат подчерта, че не може да предскаже \"как ще действа Вашингтон, който през последните три години по отношение на Венецуела е нарушил всички възможни и невъзможни правила на междудържавната комуникация и международното право \". \"Едно нещо е сигурно, че последствията от военната намеса на територията на независима държава ще бъдат най-плачевни както за Венецуела, така и за целия регион на Латинска Америка\", добави той.", "date": "2019.03.06", "title": "Москва ще реагира \"най-твърдо\", ако руските инвестиции във Венецуела бъдат застрашени"}
{"url": "http://www.classa.bg/%D1%81%D0%B2%D1%8F%D1%82/item/393314-%D0%BD%D0%BE%D0%B2%D0%BE%D1%82%D0%BE-%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD%D0%BE-%D1%81%D1%83%D0%BF%D0%B5%D1%80-%D0%BE%D1%80%D1%8A%D0%B6%D0%B8%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F", "text": "Американската агенция за модерни изследователски проекти за отбрана (DARPA) е предложила използването на тактически тунели на бойното поле, съобщава списание The National Interest.   Според публикацията, въпреки че американската армия \"мрази тунелите\", това \"супер оръжие\" може да бъде много полезно за мисиите на Пентагона. Списанието, което цитира проекта на DARPA, припомня, че тунелите са били главоболие за американските войски в битката срещу японците при Иво Джима по време на Втората световна война, във Виетнам и дори в антитеррористичните операции в Ирак и Сирия срещу ислямска държава. Американската армия няма опит в изграждането на тунели на бойното поле. \"Нито една от военните специалности на Министерството на отбраната не предвижда изграждането на тактически тунели, технология или оборудване, което да позволява изграждане или експлоатация на тези подземни коридори\", обяснява DARPA. За да сложи край на тази ситуация, агенцията предложи програма, чийто първи етап ще се съсредоточи върху оценката на жизнеспособността на методите за пробиване и изграждане на тактически тунели. Авторите на проекта твърдят, че този тип подземни коридори ще позволят на войските да бъдат попълвани по време на операция и ще улесни евакуацията на военния персонал при спешни случаи.   В DARPA обаче са наясно, че тунелите могат да бъдат скъпо и опасно средство.", "date": "2019.03.06", "title": "Новото неочаквано \"супер оръжие\" на американската армия"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/393316-%D1%81-%D1%88%D0%B5%D1%81%D1%82-%D0%BD%D0%B0%D0%BF%D1%8A%D0%BB%D0%BD%D0%BE-%D0%BB%D0%B5%D0%B3%D0%B0%D0%BB%D0%BD%D0%B8-%D1%81%D1%82%D1%8A%D0%BF%D0%BA%D0%B8-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BC%D0%B5-%D0%B4%D0%B0%D0%BD%D1%8A%D1%86%D0%B8%D1%82%D0%B5-%D0%B4%D0%BE-65", "text": "65 на сто от данъците е възможно да си спестим напълно законно по различни начини. Най-много може да намалим налозите си с помощта на дарения.  Законът за доходите на физически лица ни дава 6 напълно легални възможности да се намали годишната данъчна основа и така да свием сумата на дължимия данък общ доход. Ако имате човешко „Каско“, известно като полица „Живот“ или такава за здраве, данъчната основа се намалява с внесената през годината сума за тях. Максимумът за намаление е до 10% от общата стойност на основата, върху която се изчислява налогът. Това означава, че ако получавате заплата от 1000 лева месечно (или 12 хиляди лева на година), то 10% са 1200 лева и за да ползваме пълния процент на облекчението, месечната вноска по застраховката трябва да е 100 лева. В описания случай вместо 1200 лева данък (12 000x10%) ще платим 1080 (12 000 - 1,200) x 10%) и ще спестим 120 лева данък на година. Важно е да се уточни, че това облекчение важи само за личните вноски, а не тези, които прави нашият работодател. За да се ползва, трябва да се прикачат към годишната данъчна декларация застрахователната полица и документ за направените вноски през годината.      може да ползваме същото облекчение и при доброволно пенсионно осигуряване. То важи ако сте правили вноски в доброволен пенсионен фонд. Не се зачитат държавното осигуряване или вноските в професионален и универсален фонд, които са задължителни. Намалението се изчислява според това, което сте внесли през годината, а не това, което имате натрупано общо. Ако решите да теглите от натрупаните пари, ще трябва да платите 10% данък върху тях, т. е. НАП взема обратно облекчението. Не се дължи данък, ако изтеглите само доходност от инвестициите на фонда. Ако сте натрупали общо 5000 лева и през годината е постигната 5% доходност, това добавя към парите ви още 250 лв. Може да изтеглите пари до размера на тази сума, без да дължите данък. Често данъчно задължените ползват намаление на данъчната основа при покупка на стаж отчитат от НАП. Плащането на допълнителни над заработените точки за пенсия може да бъде за времето, в което сте били студент. Сумата от годишните данъчни основи се намалява с внесените през годината за сметка на лицето осигурителни вноски за закупуване на осигурителен стаж при пенсиониране по реда на чл. 9а от КСО. Към годишната данъчна декларация се прилагат копия на документите, удостоверяващи направените вноски, коментира пред в-к „Монитор“ финансовият експерт Александър Райков. Най-много може да намалите данъците си с помощта на дарения, освен ако не сте си купували много точки за пенсия. До 5 на сто от сумата от годишните данъчни основи могат да намалят физическите лица, които направят дарение в полза на здравни или лечебни заведения; на специализирани институции за предоставяне на социални услуги съгласно Закона за социално подпомагане, както и на Агенцията за социално подпомагане и на Фонд \"Социална закрила\" към министъра на труда и социалната политика. Данъчното облекчение е валидно и при дарение в полза на специализирани институции за деца съгласно Закона за закрила на детето, както и на домове за отглеждане и възпитание на деца, лишени от родителска грижа, на детски ясли, детски градини, училища, висши училища или академии. Можете да си намалите данъка и ако направите дарение на бюджетни предприятия, на регистрираните в страната вероизповедания, на специализирани предприятия или кооперации на хората с увреждания, както и в полза на Агенцията за хората с увреждания; на Българския Червен кръст; на културни институти, читалища, както и за целите на културния, образователния или научния обмен по международен договор, по който Република България е страна; на юридически лица с нестопанска цел, регистрирани в Централния регистър на юридическите лица с нестопанска цел за осъществяване на общественополезна дейност; фонд \"Енергийна ефективности и възобновяеми източници\". Данъчното облекчение може да се ползва и при дарение в полза на комуни за лечение на наркозависими, а също и в полза на детския фонд на Организацията на обединените нации (УНИЦЕФ). До 15 на сто от сумата от годишните данъчни основи можете да намалите, ако направите дарение за културата, а до 50 на сто, ако дарението ви е в полза на Център \"Фонд за лечение на деца\" и/или \"Център за асистирана репродукция”. Важно е да се знае, че общият размер на данъчното облекчение за дарения не може да превишава 65 на сто от сумата от годишните данъчни основи. Към годишната данъчна декларация се прилагат копия на документи, удостоверяващи статута на лицето и че предметът на дарението е получен, казва Райков. Данъчно облекчение за дарения може да се ползва и за дарения, направени в полза на идентични или сходни лица, установени в друга държава - членка на Европейския съюз или държава - страна по Споразумението за Европейското икономическо пространство. В тези случаи към декларацията задължително се прилага и официален легализиран документ, удостоверяващ статута на получателя на дарението, издаден или заверен от компетентен орган на съответната чужда държава и неговият превод на български език, извършен от заклет преводач. Едно от често използваните облекчения, което данъчните наблюдават в декларациите, е от млади семейства с ипотечен кредит. Данъчната основа на единия се намалява с лихвите, които са платили през годината за ипотечен кредит. Условието е при вземането на кредита ползващият облекчение или съпругът/съпругата да не са навършили 35 години и жилището да е единствено за тях. Намалението е със стойността на лихвите, платени през годината за първите 100 000 лева от главницата. Ако кредитът е по-голям, ще се ползват облекчения само до изплащането на тази сума. Данъчното облекчение се ползва само с подаване на годишна данъчна декларация, към която се прилага документ, издаден от банката кредитозаемател. От три години вече ако имате деца и те не са навършили 18 години, за всяко се полага по 200 лв. намаление на данъчната основа. За повече от три деца то остава 600 лв. Важно е в такъв случай да се подаде и декларация, че другият родител няма да ползва облекчението. От нея няма нужда, ако доходите на родителя не изискват подаване на декларация. Всички данъчни облекчения ще могат да се ползват при условие, че данъчно задълженото лице няма подлежащи на принудително изпълнение публични задължения към датата на подаване на годишната данъчна декларация, напомнят бирниците.", "date": "2019.03.06", "title": "С шест напълно легални стъпки намаляваме данъците до 65%"}
{"url": "http://www.classa.bg/%D1%81%D0%B2%D1%8F%D1%82/item/393315-%D1%81%D0%BF%D0%B8%D1%81%D0%B0%D0%BD%D0%B8%D0%B5-forbes-%D0%BE%D0%B1%D1%8F%D0%B2%D0%B8-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B0%D1%82%D0%B0-%D0%B6%D0%B5%D0%BD%D0%B0-%D0%B2-%D1%81%D0%B2%D0%B5%D1%82%D0%B0", "text": "Французойката Франсоаз Бетенкур Мейерс, наследник на френската група от компании L'Oréal, е най-богатата жена в света. Тя притежава богатство от 49.3 милиарда долара, според списание Forbes. Тя пое контрола над тази компания, като контролира 33% от акциите със семейството си, след смъртта на майка си, Лилиан Бетенкур, през септември 2017 г. Сега Бетенкур Мейерс вече е 15-ия най-богат човек в света в списъка на милиардерите на Forbes World 2019, който бе публикуван изцяло на 5 март. Внучка на основателя на тази козметична империя, Южен Шулер, богатството й се е увеличило със 7.100 милиарда долара - 17% - в сравнение с миналата година, което я коронова на тази позиция. Изчислено е, че 90% от нейното богатство е свързано с действията на L'Oréal, които през миналата година са изпитали най-големия си ръст на продажби за повече от десетилетие, с общ доход от 30 600 милиона долара. Най-голямо увеличение на приходите, 20%, е регистрирано в Азиатско-тихоокеанския регион, оглавяван от Китай. По този начин регионът изпревари Северна Америка по отношение на продажбите. Бетенкур Мейерс, която живее в Париж, е президент на фондацията на нейното семейство Bettencourt Schueller. Филантропската организация насърчава научния прогрес и подкрепя изкуствата във Франция.", "date": "2019.03.06", "title": "Списание Forbes обяви най-богатата жена в света"}
{"url": "http://www.classa.bg/%D1%81%D0%B2%D1%8F%D1%82/item/393317-%D1%82%D1%80%D1%8A%D0%BC%D0%BF-%D0%BE%D0%B1%D0%B5%D1%89%D0%B0%D0%B2%D0%B0-%D0%B4%D0%B0-%D0%BE%D1%82%D0%BC%D0%B5%D0%BD%D0%B8-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BF%D1%80%D0%B5%D1%84%D0%B5%D1%80%D0%B5%D0%BD%D1%86%D0%B8%D0%B8-%D0%B7%D0%B0-%D0%B8%D0%BD%D0%B4%D0%B8%D1%8F-%D0%B8-%D1%82%D1%83%D1%80%D1%86%D0%B8%D1%8F", "text": "Президентът на Съединените щати реши да сложи край на преференциалното търговско споразумение с Индия, обвинявайки Ню Делхи, че не гарантира \"справедлив и разумен\" достъп до своите пазари. \"Уведомявам за намерението си да сложа край на определянето на Индия като развиваща се страна-бенефициент по програмата на Общата система за преференции (ОСП)\", заяви Доналд Тръмп в писмо до Конгреса в понеделник. След преговори между двете страни Тръмп определи, че индийското правителство \"не е уверило САЩ, че ще осигури справедлив и разумен достъп до индийските пазари\". Общата система за преференции на Световната търговска организация предвижда едностранни митнически преференции от най-облагодетелстваните страни за най-необлагодетелстваните страни. В рамките на тази програма Индия се радва на нулеви митнически бариери за износа си за Съединените щати.   В речта си на Конференцията за консервативни политически действия (CPAC) на 2 март американският президент посочи, че \"Индия е нация с много високи мита\": \"Когато изпращаме мотоциклет в Индия, те налагат 100% такса. Когато Индия ни изпраща мотоциклет, ние не таксуваме нищо. Искам реципрочен данък\", каза той. В допълнение към Индия, Тръмп реши да сложи край на търговските ползи и за Турция. В друго писмо до Конгреса Тръмп заяви, че Турция вече не е \"страна в развитие, което да се основава на нивото на икономическо развитие", "date": "2019.03.06", "title": "Тръмп обещава да отмени търговските преференции за Индия и Турция"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393319-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%89%D0%B5-%D0%BE%D0%B1%D1%81%D1%8A%D0%B4%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D1%81%D1%8A%D0%B2%D0%B5%D1%82-%D0%BF%D0%BE-%D0%B4%D0%B5%D0%BC%D0%BE%D0%B3%D1%80%D0%B0%D1%84%D1%81%D0%BA%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0", "text": "Министрите ще определят и национален координатор и делегиран координатор в сферата на услугите на вътрешния пазар по информационната система на вътрешния пазар Правителството ще обсъди промени в Постановление №138 на Министерския съвет от 2014 г. за създаване на Национален съвет по демографска политика. Това предвижда дневният ред на кабинета за днешното редовно правителствено заседание.    На вниманието на министрите ще бъде поставен и проект на закон за признаване, изпълнение и изпращане на съдебни актове за налагане на наказание лишаване от свобода или мерки, включващи лишаване от свобода. Предложението е внесено от министъра на правосъдието Цецка Цачева.  Министрите ще определят и национален координатор и делегиран координатор в сферата на услугите на вътрешния пазар по информационната система на вътрешния пазар и приемане на списъка на компетентните органи в Р България, които подлежат на регистрация в системата в сферата на услугите.   \r\n  ", "date": "2019.03.06", "title": "Правителството ще обсъди промени в Националния съвет по демографска политика"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D1%84%D0%B8%D0%BD%D0%B0%D0%BD%D1%81%D0%B8%D0%B8/item/393310-raiffeisen-bank-%D0%B5-%D0%BE%D0%B1%D0%B2%D0%B8%D0%BD%D0%B5%D0%BD%D0%B0-%D0%B2-%D0%BF%D1%80%D0%B0%D0%BD%D0%B5-%D0%BD%D0%B0-%D1%80%D1%83%D1%81%D0%BA%D0%B8-%D0%BF%D0%B0%D1%80%D0%B8", "text": "Все повече европейски банки изглеждат въвлечени в обвиненията за пране на мръсни руски пари, допринасяйки за разширяване на скандала в банковата индустрия, която все още се възстановява от последната финансова криза, съобщава БНР. П ървоначалните обвинения бяха насочени към Danske Bank в Дания и нейния естонски клон, като те бяха последвани от шведската Swedbank AB. Твърденията за подозрителни трансфери се увеличиха през тази седмица и вече включват австрийската Raiffeisen Bank International и поне две холандски кредитни институции, съобщи във вторник Bloomberg. Последните разкрития описват мрежа от банкови взаимоотношения, която е била използвана за експорт на средства от престъпници в бившия Съветски съюз към западните държави - най-често през Естония и Литва.     В момента се провеждат разследвания в балтийските държави, в САЩ, Великобритания и скандинавските страни, но почти ежедневните разкрития показват, че мащабът на нарушенията става все по-голям и по-всеобхвате Скандалът доведе до загуба на половината от пазарната капитализация на Danske Bank, след като банката призна за ролята си в изпирането главно на руски мръсни пари. По време на търговията във вторник пък акциите на Raiffeisen Bank International се сринаха с около 12%, след като основателят на инвестиционния фонд Hermitage Capital Management - Бил Броудър заяви, че австрийската банка е пренебрегнала предупредителните сигнали, които биха помогнали да се спре изпирането на средства от руска престъпна дейност. Според Addendum фондът Hermitage, който е специализиран да работи на руските финансови пазари,  е подал информация до австрийските разследващи органи, съдържаща твърдения, че Raiffeisen Bank е участвала в схема за пране на руски пари. Името на Raiffeisen Bank също така беше посочено и в разследване на консорциума от европейски разследващи журналисти (OCCRP), представено в понеделник, в което се твърди, че австрийската банка е била контрагент в схема за пране на пари. В информация на холандското списание De Groene Amsterdammer, което е част от журналистическата група на OCCRP, пък се посочва, че поне две холандски кредитни институции са участвали в неправомерно пренасочване на съмнителни капитали чрез европейски банки, като те са били използвани от група, наречена \"Пералня Тройка\", за да прехвърляне на мръсни пари от Русия. Новината провокира спад на акциите на големите холандски банки ABN Amro AG - с 1,75% и на ING AG - с 3,8%. Според Guardian и BBC, благотворителна организация, ръководена от принц Чарлз, е получила дарения от офшорна компания, която е била използвана за прехвърляне на огромни суми пари в брой от Русия в рамките на схема, която е обект на разследване. н. Guardian също така съобщи, че приблизително 4,6 млрд. долара са били изпратени в Европа и в САЩ от управлявана от Русия мрежа от 70 офшорни компании с литовски сметки. Вестникът цитира данни за банковите транзакции, получени от доклада на OCCRP и от литовския уебсайт 15min.lt. Според британският вестник обаче не може да се говори, че крайните получатели на средства са знаели за първоначалния източник на парите.", "date": "2019.03.06", "title": "Raiffeisen Bank е обвинена в пране на руски пари"}
{"url": "http://www.classa.bg/%D1%81%D0%B2%D1%8F%D1%82/item/393311-%D0%BE%D1%82%D0%BA%D1%80%D0%B8%D1%85%D0%B0-%E2%80%9E%D0%BD%D0%B0%D1%83%D1%87%D0%BD%D0%BE-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5%E2%80%9C-%D0%BF%D0%BE%D0%B4-%D1%80%D1%83%D0%B8%D0%BD%D0%B8%D1%82%D0%B5-%D0%BD%D0%B0-%D1%87%D0%B8%D1%87%D0%B5%D0%BD-%D0%B8%D1%86%D0%B0-%D0%B2-%D0%BC%D0%B5%D0%BA%D1%81%D0%B8%D0%BA%D0%BE", "text": "Екип от археолози, воден от Гилермо де Анда, е открил пещера, пълна с реликви под руините на града на маите Чичен Ица в Мексико, съобщава агенция АФП. На пресконференция Де Анда определи откритието като \"научно богатство\".   Посочено е, че пещерата със стотици обекти е открита на около два километра от храма на Кукулкан и се намира на около 24 метра под земята. Тя съдържа няколко камери, свързани с такива тесни пасажи, по които изследователите трябва да пълзят. Нейната точна дължина е неизвестна: археолозите са изследвали около 460 метра досега.   Специалистът твърди, че пещерата е била открита от местните жители преди повече от 50 години, но археологът, изпратен на мястото по това време, решил по някаква причина да запечата входа с камъни и представил само кратък доклад. Миналата година Гилермо де Анда открил тази пещера. Сред обектите, открити вътре, са седем ароматни горелки във формата на Чаак, важно божество на маите, свързано с дъжда. Смята се, че най-големите горелки датират между 700 и 1000 години след Христос. Специалистите смятат, че жителите на Чичен Ица вероятно са считали пещерата за \"вътрешностите на боговете\". Освен това те твърдят, че пещерата, чието изследване ще продължи, ще помогне на учените да разберат по-добре произхода, живота и вярванията на жителите на Чичен Ица.", "date": "2019.03.06", "title": "Откриха „научно съкровище“ под руините на Чичен Ица в Мексико"}
{"url": "http://www.classa.bg/%D1%81%D0%B2%D1%8F%D1%82/item/393313-%D0%B1%D0%B5%D0%B7-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%B7%D0%B0%D0%B2%D1%8A%D1%80%D1%88%D0%B8-%D1%81%D1%80%D0%B5%D1%89%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%BC%D0%B8%D1%88%D0%B5%D0%BB-%D0%B1%D0%B0%D1%80%D0%BD%D0%B8%D0%B5-%D0%B8-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B5%D0%BD-%D0%B5%D0%BA%D0%B8%D0%BF-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82", "text": "Срещата в Брюксел между главния преговарящ за ЕС Мишел Барние и британския преговорен екип за Брекзит   съобщи Ройтерс, като се позовава на източници от двете страни.     Представител на ЕС заяви, че преговорите не са протекли добре. Никоя от страните не направи изявления след срещата, продължила повече от три часа. От британска страна участваха главният преговарящ за Брекзит Стивън Баркли и главният прокурор Джефри Кокс, който е юридически съветник на кралството. Преговорите са стигнали до \"критичен етап\", заяви говорител на британския премиер   преди срещата, предаде БТА, позовавайки се на АФП.", "date": "2019.03.06", "title": "Без резултат завърши срещата между Мишел Барние и британския преговорен екип за Брекзит"}
{"url": "http://www.classa.bg/%D1%81%D0%B2%D1%8F%D1%82/item/393312-%D0%B0%D1%80%D0%B5%D1%81%D1%82-%D0%BD%D0%B0-%D0%BB%D0%B8%D0%B4%D0%B5%D1%80-%D0%BD%D0%B0-%D0%BD%D0%B0%D1%80%D0%BA%D0%BE%D1%82%D1%80%D0%B0%D1%84%D0%B8%D0%BA%D0%B0-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D1%81%D0%B8%D1%82%D0%B8", "text": "Служители на Агенцията за наказателно разследване на Главна прокуратура (FGR) задържаха Луис Фелипе Перес Флорес, наричан още \"Ел Фелипийо\", син на Фелипе де Хесус, известен като \"Ел Охос\" (Очите), лидер на картела Тиахуак, един от основните генератори на насилие в Мексико Сити. Според докладите на местните медии Перес Флорес е заловен на юг от столицата на страната. Той е обвинен в организирана престъпност. Очаква се Офисът на главния прокурор да представи подробности за залавянето. Перес Флорес вече е прехвърлен в съоръженията на FGR, където се очакват министерски изявления, съобщава телевизионният канал Миленио. „Ел Фелипийо\" оглавява престъпната група, след като баща му беше убит на 20 юли 2017 г. Перес Луна, \"Очите\", отговаряше за продажбата на наркотици в източната част на Мексиканската долина и поне от 2012 г. оперира в столицата на страната. Той е свързан с около 50 екзекуции. Според федералните доклади, престъпната организация присъства в седем кметства на Мексико Сити: Tláhuac, Coyoacán, Iztapalapa, Milpa Alta, Magdalena Contreras, Tlalpan и Xochimilco. „Ел Охос\" принадлежеше на престъпната група, част от картела на Белтран Лейва, основан в Синалоа през 2008 г. и действал до 2017 г. , когато бе разрушен. \"След смъртта на Артуро Белтран и пленяването на основните му оператори, той е останал с част от структурата и се опитал да завземе долината на Мексико: създал е коридор за наркотиците между столицата на страната и Куернавака\", пише мексиканският журналист Хектор де Маулеон. Фелипе де Хесус Перес Луна пониква от тази група, като след ареста на шефа й, той се приютил в кметството Тлахуак и започнал да пренася наркотици в юга на столицата. До 2013 г. той е интегрирал мощна мрежа за трафик на наркотици, която отприщи насилие в този район на града.", "date": "2019.03.06", "title": "Арест на лидер на наркотрафика в Мексико Сити"}
{"url": "http://www.classa.bg/%D1%81%D0%B2%D1%8F%D1%82/item/393309-%D0%B7%D0%B0%D0%BC%D1%80%D0%B0%D0%B7%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%8F%D0%B9%D1%86%D0%B5%D0%BA%D0%BB%D0%B5%D1%82%D0%BA%D0%B8,-%D1%80%D0%B5%D0%BA%D0%BB%D0%B0%D0%BC%D0%B8%D1%80%D0%B0%D0%BD%D0%BE-%D0%BA%D0%B0%D1%82%D0%BE-%D0%BA%D0%BE%D0%B7%D0%BC%D0%B5%D1%82%D0%B8%D1%87%D0%BD%D0%B0-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0", "text": "Една от Instagram рекламите на нюйоркска клиника за замразяване на яйцеклетки се състои от два кадъра. На първия е изящна женска ръка с току-що направен маникюр, а на втория - розова анимационна яйцеклетка с големи очи дълги мигли. \"Ако можете да си позволите това, можете да си позволите и това\", гласи слоганът. На пръв поглед кампанията има за цел да повиши информираността относно замразяването на яйцеклетки сред жените милениали. Идеята е те да могат да удължат фертилната си възраст до и след навършването на 40 години. Рекламата е само част от маркетинговите експерименти, които подобни клиники използват и които всъщност имат за цел привлекат пациентките си към тях, понякога - на всяка цена.     Те прибягват до употребата на микробуси, които привличат жените да си правят селфита или предлагат безплатни хормонални тестове, раздават брандирани стоки или провеждат благотворителни събития. Всички имат рекламни лица, които са популярни в социалните мрежи и които проповядват за ползите от репродуктивния контрол. Ниската цена често е основна тема - кампаниите за замразяване на яйцеклетки внушават, че процедурата е достъпна за широк кръг от жени, каквото и да означава това в цифри. Но каквото и да гласят билбордовете и рекламите, замразяването на яйцеклетки не струва колкото маникюра. Процедурата е относително нова и въпреки че вече не се води експериментална, почти в никоя държава тя не се покрива от здравните осигуровки, а в изпитаните репродуктивни клиники цените рядко падат под пет цифри. Повечето от по-новите клиники предлагат чувствително по-ниски цени, но сумата си остава сериозна. Често в нея не са включени необходимите за процедурата медикаменти, които също са много скъпи. Новите клиники сравняват услугите си с маникюр и фризьор най-вече защото позволяват на пациентките си разсрочено плащане на малки суми. Това е само един от начините, по който казват на жените, че да контролират фертилността си е толкова лесно, колкото и да си боядисат косата. Заедно с посланията си предлагат информация и семинари в приветливи офиси и конферентни зали, млади и приятелски настроени лектори и се сравняват с модерните течения във фитнеса и диетичното хранене. Интензивният натиск към жените да се омъжат и да станат майки винаги е бил източник на значителен стрес и въпреки че времената се менят, този натиск не намалява особено, просто нещата са малко по-различни. Докато милениалите отлагат брака и се тревожат за кариерите си, възрастта за раждане на първо дете нараства. За високообразованите жени със стабилни доходи тази възраст е дори още по-висока и предизвиква притесненията на обществото доколко те ще са жизнени и способни да отглеждат деца, след като станат майки толкова късно. В този ред на мисли, клиниките за замразяване на яйцеклетки са може би са перфектният бизнес модел. Те напипват пулсиращ страх и обещават да го разрешат, но зад уж добрите намерения се крие скъпа, инвазивна и несигурна процедура, която се опитват да представят като нормален избор и като най-доброто нещо, което една жена може да направи за себе си. Защото има тънка граница между това да направиш една услуга достъпна и да рекламираш майчинството като козметичен продукт. Дали жена, която е замразила яйцеклетките си, ще може да има бебе в бъдеще - далеч не е сигурно. Скъпият процес по екстракция на яйцеклетките изисква няколко седмици с ежедневни хормонални инжекции, поне дузина посещения на лекарския кабинет и поставяне на упойка при самото извличане на яйцеклетките. След това те се съхраняват в криогенен фризер, докато не станат готови за ин витро оплождане. Опитните специалисти имат еднакъв успех с оплождането на яйцеклетки от млади жени и такива от по-възрастни пациентки, но отново няма никакви категорични гаранции. По-младите пациенти без проблеми с фертилността понякога преминават през само един цикъл на екстракция, за да бъде извлечено препоръчителното количество от 15-20 яйцеклетки. Много жени обаче предпочитат да повторят процедурата поне няколко пъти, особено ако са към края на естествената си фертилност и произвеждат все по-малко качествени яйцеклетки. Въпреки цената и съмнителните шансове за забременяване, замразяването на яйцеклетки става все по-популярно. В САЩ например през 2016-а само 9000 жени са замразили яйцеклетките си. За 2018-а през всяка от по-големите клиники са преминали поне по 1000 пациентки. Клиниката в Ню Йорк, която рекламира процедурата като ходене на маникюр, от началото на годината до март месец е направила вече 100 цикъла по екстракция на яйцеклетки. А маркетингови кампании привличат към замразяването на яйцеклетки вниманието на неизвестен брой жени, които може би ще се замислят за посещение при репродуктивен специалист, докато са още млади и необвързани. За тези потенциални пациентки е предназначено приятелското и приветливо послание. Клиниките им внушават, че ще се погрижат за тях, докато се фокусират върху кариерата и професионалните си успехи. В същото време проучванията показват, че не работата е причината много жени да отлагат майчинството, а липсата на достатъчно надежден партньор, с когото да създадат семейство. Това със сигурност не е информация, която ще седи добре на билборд или на банер в социалните мрежи до снимки на розови коктейли и лакирани нокти. Факт е обаче, че най-младите пациентки са на около 27 години, а клиниките вече се целят в жени на по 24-25 години. По тази причина те се опитват всячески да внушават усещането, че жените са в лекарски кабинет. Затова и рекламите им са в меки пастелни тонове, минималистични или изпълнени с окуражаващи послания като \"Инвестирай в бъдещето си\" и \"Ти си силната\". Но дори безплатните хормонални тестове, които клиниките раздават, са противоречиви, защото според лекарите могат да дадат грешен резултат и при напълно здрави хора и така да предизвикат паника у тях. Вместо да предоставят на потенциалните си пациентки необходимата информация, те ги преследват и натрапват страхове. Не предоставят данни за опасностите и минусите на процедурата, премълчават, че бъдещата бременност не е стопроцентово гарантирана и рядко споделят, че много от замразените и складирани яйцеклетки така и не биват размразявани. Често репродуктивните клиники обичат да цитират изследвания, според които женската фертилност рязко спада след 32-годишна възраст, само че проучване от 2004-а година показва, че около 80% от жените около 40 забременяват по естествен начин след едва година опити. Същото проучване показва, че 97 на сто от късните бременности са напълно нормални в хромозомно отношение. Това не означава, че замразяването на яйцеклетки е напълно излишно. Или че няма нужда от повече информация по въпросите за репродуктивните възможности. \"Биологичният часовник\" е съвсем реално понятие, въпреки че общественият натиск около него е прекален. Невъзможността за зачеване може да е съкрушителна за една жена, която най-силно в живота си иска да бъде майка. Но тук говорим за майчинство, а не за търговия на стоки. Затова и представянето на дълбоко лична процедура като просто поредния продукт, който да си закупите в ерата на консуматорството, е неетично. А малките анимационни яйцеклетки, които примамват жените към медицинска процедура, която може би въобще не им е необходима, е прекалено.", "date": "2019.03.06", "title": "Замразяването на яйцеклетки, рекламирано като козметична процедура"}
{"url": "http://www.classa.bg/%D1%81%D0%B2%D1%8F%D1%82/item/393305-%D0%B1%D1%8A%D0%B7%D1%84%D0%B8%D0%B9%D0%B4-%D0%BF%D0%BB%D0%B0%D1%82%D0%B5%D0%BD%D0%B8-%D0%BE%D1%82-wwf-%D0%B3%D0%BE%D1%80%D1%81%D0%BA%D0%B8-%D1%80%D0%B5%D0%B9%D0%BD%D0%B4%D0%B6%D1%8A%D1%80%D0%B8-%D1%81%D0%B0-%D0%B8%D0%B7%D0%B1%D0%B8%D0%B2%D0%B0%D0%BB%D0%B8-%D0%B1%D1%80%D0%B0%D0%BA%D0%BE%D0%BD%D0%B8%D0%B5%D1%80%D0%B8-%D0%B2-%D0%B0%D0%B7%D0%B8%D1%8F-%D0%B8-%D0%B0%D1%84%D1%80%D0%B8%D0%BA%D0%B0", "text": "Световният фонд за природата (WWF) е финансирал и въоръжавал горски рейнджъри, които са пребивали, изнасилвали и убивали бракониери, показа разследване на американския сайт BuzzFeed, базирано на над 100 интервюта и стотици страници документи, сред които поверителна информация на организацията. Публикацията е на в. \"Дневник\".     Селяните са били бити с колани, нападани с мачете, пребивани до безсъзнание с бамбукови тояги, сексуално тормозени и убивани от подкрепяни от WWF антибракониерски отряди, пише медията. Екипи в Азия и Африка са организирали такива мисии и са одобрили предложение за убиване на нарушители, дадено от директор на парк. Организацията е плащала заплати на паравоенните сили, обучавала ги е и ги снабдявала с инструменти и оръжия. Тя е действала като глобално разузнавателно управление, ръководейки мрежи от информатори, мотивирани от \"страх\" и \"мъст\", които да действат в полза на парковите ръководства. В същото време WWF е отричала, че работи с информатори.   Организацията, създадена от британски естественици през 1961 г., има офиси в над 40 държави, ръководени от бюрото в Швейцария. Мисията ѝ \"да защити бъдещето на природата\" събра подкрепата на милиони хора, сред които звезди от ранга на Леонардо ди Каприо и сър Дейвид Атънбъроу. Само през 2017 г. тя е събрала над 767 млн. дарения, повечето от половината от които са дошли от обикновени граждани. В отговор на публикацията на BuzzFeed WWF съобщи, че е наела международна кантора, която да извърши \"независимо разследване\" на обвиненията.   Източници: \"Дневник\",   ", "date": "2019.03.06", "title": "\"Бъзфийд\": Платени от WWF горски рейнджъри са избивали бракониери в Азия и Африка"}
{"url": "http://www.classa.bg/%D1%81%D0%B2%D1%8F%D1%82/item/393306-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D1%87%D0%BA%D0%B0%D1%82%D0%B0-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D1%81%D0%B5-%D0%BF%D0%BE%D1%88%D0%B5%D0%B3%D1%83%D0%B2%D0%B0-%D1%81-%D1%82%D1%80%D0%B0%D0%BD%D1%81%D0%B4%D0%B6%D0%B5%D0%BD%D0%B4%D1%8A%D1%80%D0%B8%D1%82%D0%B5-%D0%B8-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D1%81%D0%BA%D0%B0%D0%BD%D0%B4%D0%B0%D0%BB", "text": "Споменавайки „онези, които все още не са решили дали да пишкат прави или седнали“, Анегрет Крамп-Каренбауер предизвика политическа буря в Германия.   В сряда украсените карнавални коли ще се понесат непочтително по улиците на няколко големи градове на Германия. Традицията е силна в западната част на страната. Доналд Тръмп или Ангела Меркел ще бъдат жестоко осмивани, така както и Еманюел Макрон, свален от \"жълти жилетки\" на една от тях. Публиката ще види също нациста Гьобелс да държи в ръцете си, като бебе, един от лидерите на \"Алтернатива за Германия\". Всичко изглежда позволено... Но невинаги.  Заради това, че си е позволила шега с трансджендърите, лидерката на Християндемократическия съюз (ХДС) Анегрет Крамп-Каренбауер бe прикована на позорния стълб . \"Билд\", най-четеният вестник в страната, както и повечето германските всекидневници, посвети цяла страница на политическата буря. От една седмица скандалът е на първа страница. Участието на \"АКК\" на карнавала бе особено очаквано тази година. Дали вероятната наследничка на Ангела Меркал на канцлерския пост ще се маскира като слугиня, както обикновено? На сцената на театъра в Стоках, в Баден-Вюртемберг миналия четвъртък, както всяка година тя се представи с шоу, което се подиграва на \"берлинската политика\" и на мъжете, които я правят. По време на тези типични карнавални вечери всяка шега е подсилвана от медните инструменти на оркестъра. Идеята не е финесът, а грубата шега. \"Виждали ли сте днешните мъже? Кой е ходил наскоро в Берлин? Там има група на Лате макиато\", пошегува се Анегрет Крамп-Каренбауер с кафето с мляко, което минава за любимата напитка на столичните хипстъри. \"Тези мъже въведоха тоалетни за третия пол. Те са направени за онези, които още не са решили дали да пишкат прави или седнали\". Тадааа! Залата се смее. Но не и асоциациите за защита на трансджендърите, които разпространиха видеото в интернет. Шегата бе определяна като проява на лош вкус и предизвика политически отпор срещу Анегрет Крамп-Каренбауер. \"Консервативният вятър духа отново в ХДС\", разкритикува я генералният секретар на Социалдемократическата партия (СДП) Ларс Клингбил, изразявайки съжаление за \"тоталното неуважение\" на Крамп-Каренбауер. \"Възможно ли е да разсмиваш, без да нападаш малцинствата?\", попита депутатът от Свободната демократическа партий Йенс Бранденбург. Дори ЛГБТ групата в ХДС поиска Анегрет Крамп-Каренбауер да се извини за шегата си. \"Някои граници трябва да са ясни. Не се шегуваме с малцинствата\", заяви Александър Фогт, ръководител на ЛГБТ групата в партията, призовавайки за дискусия с лидерката. Анегрет Крамп-Каренбауер вече бе разкритикувана заради позицията си срещу гей браковете и традиционния си възглед за семейството. Включително в ХДС, някои, като министъра на здравеопазването Йенс Спан, не са далеч от това да я обвинят в хомофобия. Според опонентите на \"АКК\", думите й рискуват да отприщят словото срещу трансджендърите. Привържениците на лидерката на ХДС се опитаха да успокоят ситуацията. Те отговориха, позовавайки се на свободата на тона по време на карнавала. \"Правим си шеги за мъжете. Правим си шеги за жените. Ако не си правим шеги с третия пол, защото е трети пол, това е дискриминация\" , заяви министърката на земеделието Джулия Кльокнер.  Германия е разделена. Самата Анегрет Крамп-Каренбауер все още не е реагирала. Но скандалът вече стигна до правителството. Говорителят на Ангела Меркел не пожела да коментира изрично в понеделник думите на лидерката на ХДС, но припомни, че правата на засегнатите лица \"неотдавна бяха засилени\".  От януари Германия официално признава трети пол, който фигурира като допълнителна опция в регистрите, редом до \"мъж\" и \"жена\".  ", "date": "2019.03.06", "title": "Наследничката на Меркел се пошегува с трансджендърите и предизвика скандал"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393307-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D1%85%D0%B0%D0%B9%D0%BB%D0%B0%D0%B9%D1%84%D0%B0", "text": "Фопмоделът Цеци Красимирова ще се врече във вечна вярност на американския мултимилионер Майкъл Струмейтис. Всъщност двамата се познават от близо десет години – период, в който ту са се събирали, ту се разделяли, но досега, когато вече окончателно взимат решение да прекарат остатъка от живота си заедно под покрива на красива къща в Барселона.   Колкото повече приближава щастливото събитие обаче, толкова повече се спекулира около него. Щастливата булка обаче се е ядосала от цялата тази суматоха и желанието на някои хора да трупат пиар на неин гръб. По тази причина тя внесе яснота около тържеството и най-вече около гостите.  Ето какво изявление направи тя:  „Скъпи приятели, в последно време в българската преса и в онлайн пространството излезе информация във връзка с предстоящото ми сватбено тържество, която определено не отговаря на истината.        С настоящето обръщение към вас искам категорично да заявя, че на моята сватба няма да присъстват лица, които не са сред поканените. Визирам написаното от много медии, че сред гостите ще бъдат Азис и Ивайла Бакалова.      Най-красивият и емоционален ден в живота ми ще споделя единствено с хората, които истински обичам и с тези, които са до мен през всичките години.      Убедена съм, че някои от вас са били подведени в желанието си да информират своята аудитория, но важно е да се учим от грешките си и да умеем да се извиняваме. За мен е важно на бял свят да излезе истината, защото винаги съм искала да споделям това, което мисля, по начина, по който искам, и по който съм възпитавана.    В навечерието на пролетта лично аз се чувствам заредена с нови сили и енергия, и гледам смело напред заедно с любимите ми хора. Благодаря Ви за разбирането и искам да пожелая на всички да бъдете здрави и обичани.“", "date": "2019.03.06", "title": "Скандал в хайлайфа!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393308-%D0%BC%D0%BE%D1%88%D0%B5%D0%BD%D0%B8%D1%86%D0%B8-%D1%86%D0%B0%D0%BA%D0%B0%D1%82-%D1%81-%D0%BD%D0%BE%D0%B2%D0%B0-%D1%81%D1%85%D0%B5%D0%BC%D0%B0", "text": "Измамниците, които изгарят от желание да се обогатяват за сметка на някой друг, измислят почти всеки ден нова схема за скубане на моторизирани граждани. Сега са взели на мушката онези, които, блокирайки изхода на няколко други коли на тесен паркинг, оставят лист хартия под предното стъкло на колата с телефонния си номер.    Как работи новият метод за източване на пари, и - най-важното - как да се предпазим от него, обяснява порталът AvtoV, позовавайки се на разказа на ужилен московчанин.     Ситуацията със задръстените паркинги и недостига на места за паркиране в големите градове и особено столиците, се влошава с всяка изминала година. Шофьорите губят много време в търсене на свободно място за паркиране и често спират, препречвайки пътя на други автомобили. Добросъвестните шофьори в такива ситуации обикновено оставят своите данни за контакт под предното стъкло на колата. Лошото е, че от това вече се възползват паркинг разбойниците.  Ето разказът на един ужилен московчанин, който след изнурително търсене на свободно за паркиране место, препречил изхода да друг шофьор.    След изнурително търсене на свободно за паркиране място той най-сетне спрял, но доста неудачно, препречвайки изхода на друга кола. Както се полага, той оставил лист с телефонния си номер и отишъл да свърши някаква бърза работа. Половин час по-късно му някой му позвънил от непознат номер. Той си помислил, че му звъни шофьорът на \"блокираната\" кола.  Но се оказало нещо съвсем друго. Непознат гражданин с разтревожен глас му съобщил, че видял как някакви типове свалят номерата на колата му. След това ги скрили на едно място, което той щял да му каже, но след като бъде преведена хилядарка на банковата му карта.   Усещайки, че тук има нещо гнило, шофьорът позвънил в полицията. Полицаите му казали, че неговият случай не е първият - в района се активизирала банда мошеници, които рекетират шофьорите по описания начин. Както се оказало те избират именно тези шофьори, които оставят под предното стъкло на колата лист с телефонния си номер. Така им е много по-лесно рекетът да започне моментално.    Най-добрата защита от подобни мошеници, естествено е шофьорите да не оставят данни за контакт под стъклото. И да не пестят време да си намерят нормално място за паркиране.", "date": "2019.03.06", "title": "Мошеници цакат с нова схема"}
{"url": "http://www.classa.bg/%D1%81%D0%B2%D1%8F%D1%82/item/393300-%D1%81%D0%B0%D1%89-%D0%B8%D0%B7%D0%B4%D0%B8%D0%B3%D0%BD%D0%B0-%D1%83%D1%81%D0%BB%D0%BE%D0%B2%D0%B8%D1%8F-%D0%B7%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81-%D1%80%D1%83%D1%81%D0%B8%D1%8F-%D0%BF%D0%BE-%D0%B4%D1%80%D1%81%D0%BC%D0%BE", "text": "  са готови да преговарят с Русия за контрола на въоръженията, но с редица условия, заяви представител на Държавния департамент на САЩ, като коментира подписването от президента Владимир Путин на постановление за отменяне от страна на Русия на изпълнението на Договора за ракетите със среден и малък обсег. Говорител на американското външно министерство заяви пред ТАСС, че Вашингтон „остава ангажиран с ефективен контрол над въоръженията, който допринася за сигурността на САЩ, техните съюзници и партньори, който е проверим и задължителен и включва партньори, които отговорно изпълняват задълженията си“.     „Готови сме да участваме в преговори с Русия за контрол на оръжията, които отговарят на тези критерии“, заяви той. Държавният департамент изрази „разочарование“ от факта, че Русия, „изглежда, не е готова да предприеме необходимите стъпки, за да се върне към спазването на споразуменията и по този начин да запази Договора“. Президентът Владимир Путин подписа указ за отменяне, от страна на Русия, на изпълнението на Договора за ликвидирането на ракетите със среден и малък обхват. Това е в отговор на действията на САЩ, които в началото на февруари обявиха оттеглянето си от договора. В Съвета на Федерацията подчертаха, че Русия, за разлика от Съединените щати, никога не е нарушавала изискванията му, а именно Вашингтон е отговорен за спирането на ДРСМО.", "date": "2019.03.06", "title": "САЩ издигна условия за преговори с Русия по ДРСМО"}
{"url": "http://www.classa.bg/%D1%81%D0%B2%D1%8F%D1%82/item/393301-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D1%82%D1%83%D1%80%D1%86%D0%B8%D1%8F-%D0%B7%D0%B0-%E2%80%9E%D1%82%D0%B5%D0%B6%D0%BA%D0%B8-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F%E2%80%9C-%D0%BF%D1%80%D0%B8-%D0%BF%D0%BE%D0%BA%D1%83%D0%BF%D0%BA%D0%B0%D1%82%D0%B0-%D0%BD%D0%B0-%D1%81-400", "text": " предупреждават Турция, че придобиването на зенитни ракетни системи С-400 от Русия ще има значителни последствия за сътрудничеството между Вашингтон и Анкара, заяви говорителят на Пентагона Ерик Пахън. „Ние осъзнаваме желанието на Турция да засили своята противовъздушна отбрана, но придобиването от Турция на руски системи С-400 ще има сериозни последици за сътрудничеството в отбраната на САЩ и Турция. Ние работим, за да помогнем на Турция да намери най-добрите възможности за посрещане на нуждите от отбрана, но в същото време да ги предупредим за широко разпространените последици от закупуването на руски C-400“, заяви Пахън.     Той добави, че САЩ подкрепят диалога по този въпрос и припомни, че Вашингтон преди това е подчертавал необходимостта от запазване на оперативната съвместимост при закупуването на отбранителни системи в страните от НАТО. Миналата седмица запознати източници съобщиха, че Анкара отхвърля предложението на Вашингтон да предостави една система за противовъздушна отбрана „Пейтриът“ до края на 2019 г., ако бъде отхвърлена руската система C-400. В сряда турският президент Реджеп Тайип Ердоган предложи да се промени „грешният подход“ на Вашингтон към закупуването на руската система за противовъздушна отбрана С-400 от Анкара. Началото на доставките на С-400 за Турция се очаква през юли 2019 г.", "date": "2019.03.06", "title": "Пентагонът предупреди Турция за „тежки последствия“ при покупката на С-400"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/393302-%D0%B3%D0%B0%D0%B7%D0%BF%D1%80%D0%BE%D0%BC-%D0%BD%D1%8F%D0%BC%D0%B0-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0-%D0%B2-%D0%B3%D0%B0%D0%B7%D0%BE%D0%B2%D0%B8%D1%8F-%D1%85%D1%8A%D0%B1-%D0%B1%D0%B0%D0%BB%D0%BA%D0%B0%D0%BD", "text": "Руският енергиен гигант „Газпром“ не планира да участва в проекта за балкански газов хъб в България. Това обяви президентът на газовия холдинг Алексей Милер след срещата между руския премиер Дмитрий Медведев и българския му колега Бойко Борисов в София.  Милер увери, че „Газпром“ не участва в този проект и всички газови ресурси в този регион са договорени в дългосрочен план.     България иска да изгради Балкански газоразпределителен център на своята територия, която бе включена в списъка на проектите от „общ интерес” на Европейския съюз през ноември 2015 г. Планирано е в България да се натрупват и преразпределят газови обеми, благодарение на изграждането на газови връзки със съседните страни. В средата на февруари 2017 г. Европейската комисия отпусна на България около един милион евро за разработване на проучване за осъществимост. Освен това Милър изрази надежди, че проектът за изграждане на газопровода „Северен поток-2“ няма да повтори съдбата на нереализирания проект „Южен поток“. Той отбеляза, че изпълнението на проекта „Турски поток“ изпреварва графика. ", "date": "2019.03.06", "title": "Газпром няма да участва в газовия хъб Балкан"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393303-%D0%BF%D1%8A%D1%80%D0%B2%D0%BE-%D0%BF%D0%B8%D1%82%D0%B0%D0%B9%D1%82%D0%B5-%D0%BD%D0%B0%D1%87%D0%B0%D0%BB%D0%BD%D0%B8%D1%86%D0%B8%D1%82%D0%B5-%D1%81%D0%B8", "text": "Руският премиер Дмитрий Медведев, който е на двудневно официално посещение в страната ни, благодари за поканата на Бойко Борисов и допълни с усмивка: „Освен всичко друго, искам да Ви благодаря, г-н премиер, и за това, че сте се договорили и с небесната канцелария, на улицата е такова прекрасно време… като символ на добрите отношения. Надявам се да стигнем до нелоши резултати“.     От разговорите става ясно, че държавната компания „Росатом“ е готова да построи АЕЦ „Белене“ в кратки срокове. За целта тя ще участва наравно с всички други претенденти в конкурс за строителството на новата атомна централа в България. Апропо, заявлението идва на фона на нестихващите опити на корпорацията „Уестингхаус“ да измести руската „ТВЕЛ“ като доставчик на ядрено гориво за АЕЦ „Козлодуй“.  Всеки нов изпълнителен директор на „Козлодуй“ се сблъсква с трудноразрешим натиск от страна на „Уестингхаус“ и нейните политически лобисти . За изтласкването на Русия от европейския пазар (в това число и българския) назначеният евроелит изкова редица спорни директиви в областта на енергетиката, представяни на обществото като решения за диверсификация . Обичайното заграбване на пазари умело се маскира като справяне със зависимостта от руските енергийни доставки. В този смисъл Европейската стратегия за енергийна сигурност от 2014 г. изисква цялостно диверсифицирано портфолио на доставките на ядрени материали и услуги в ядрено-горивния цикъл за всички оператори на ядрени централи в Европейския съюз. Ето и каква информация идва от самата АЕЦ „Козлодуй“:  „Във връзка с предстоящото изтичане на договора за доставка на свежо ядрено гориво за 5 и 6 блок на АЕЦ „Козлодуй” със сегашния доставчик, компанията АО „ТВЕЛ”, и в съответствие с политиката на ЕВРАТОМ и Агенцията по доставките (ESA) за осигуряване на възможност за диверсификация на доставките на ядрено гориво, АЕЦ „Козлодуй” възложи на компанията Westinghouse Electric Sweden AB да разработи Технико-икономическа обосновка за лицензиране и внедряване на усъвършенстван тип ядрено гориво на 5 и 6 блок при работа на топлинна мощност 3120 MW.“ За да бъде получено разрешение за въвеждане в експлоатация на нов тип горивни касети, трябва да бъде изготвена оценка на безопасността. Първо, трябва да се разработи Технико-икономическа обосновка за доказване на възможността за съвместна експлоатация на горивото на „Уестингхаус“ заедно с руското на „ТВЕЛ“ в централата. И второ, трябва да се разработят различни анализи на безопасността – неутронно-физични, термомеханични, термохидравлични и радиологични анализи при съвместната експлоатация на двата типа ядрено гориво. Тези отчети се представят в Агенцията за ядрено регулиране, която дава оценка и издава разрешение.  Тоест „Уестингхаус“ трябва да лицензира горивото си пред нашия надзорен орган, за да се яви на търга, който АЕЦ „Козлодуй“ ще трябва да обяви във връзка с директивите за диверсификация, когато изтече договорът с „ТВЕЛ“. Тъй като процедурата по лицензирането е сложна, неофициално всички знаем, че всеки изпълнителен директор на АЕЦ „Козлодуй“ се опитва да тупка топката докогато може и да отлага решението за смяна на горивото. Не за друго, а защото горивото на „Уестингхаус“ не е финансово по-изгодно от руското на „ТВЕЛ“. При това са възможни и технически несъответствия. Самият Бойко Борисов още преди няколко години беше заявил от трибуната в парламента намерението си за смяна на горивото, но нищо реално не се придвижваше. Разбираемо е, че е подложен на силен натиск, разбираемо е че го отлага докогато може. За съжаление винаги идва денят, в който ще трябва да станеш от двата стола, на които седиш. И понякога при това движение, последващо хитрия период, се пада на земята. Откакто Доналд Тръмп е президент на САЩ, американците охлабиха до известна степен примката в Европа, респективно в Източна Европа. И дори българското правителство (звучи невероятно, но е факт) се почувства малко по-свободно и по-смело да защити националния интерес. Така да се каже, пое глътка въздух.  Само че изгражданите дълги години мрежи за публичен контрол и обществен натиск върху националните правителства в Европа, инванзираната интелектуална среда, агентурата за влияние, законовите наднационални рамки и ограничения (например директивите на ЕС и други наднационални организации от типа на ЕВРАТОМ), форматираните русофобски медии, конструираните обществени нагласи, всичко това продължава да е валидно.  Сеячът го няма, но семената са живи и самоотвержени. Например ЕВРАТОМ е организация, създадена през 1957 г. заедно с Европейската икономическа общност. В момента българското правителство демонстрира намерение да даде рестарт на АЕЦ „Белене“. Но руската страна е предпазлива, тъй като Русия няколко пъти подред през последните двайсетина години се натъкваше на неравновесните настроения на различни български правителства, включително и на тези, които бяха набедени, че са настроени приятелски към Русия. Самият Медведев имаше вид на изключително отегчен от посещението си, но като цяло руската мисия показа дипломатическа класа, обичайна за държава с ранг на велика сила. От наша страна се представихме със сричащ и бавен президент и премиер с неправилни жестове на потупване ала Юнкер и странно чувство за хумор. Да, изтребителите не са, за да побеждаваме Русия, нито Турция, а за да сме истинска държава, притежаваща атрибутите на държава. Един от тях е армията. В противен случай сме територия. Медведев подчерта, че Русия ще продължи разговорите по „Турски поток“, ако получи гаранции от Европейската комисия, като уточни, че се надява, че българското правителство ще бъде активно в тази посока. „Турски поток“ ще се състои от две тръби, всяка с мощност по 15,75 милиарда куб. метра газ. Първата тръба е за турските потребители, а втората – за Южна и Югоизточна Европа. Само че Медведев не е много наясно, че ние никога не сме активни, когато става дума за националния ни интерес . А друг няма как да е активен, за да решава нашия интерес. Просто национална характеропатия, толкоз. Ако някой друг от заинтересованите в Южна и Югоизточна Европа свърши работата, добре.  Иначе от нас или нищо, или беля. Държим се прилично, предимно за палците, това е. Защото какъвто и инфраструктурен проект да решим да правим, „уличната демокрация“, дирижирана от безбройните НПО-та, се намесва, изважда белите рояли, кафетата и цветята, и сваля правителството . Да благодарим, че досега ни спестяваха снайперистите, ама то е, защото бързо се поправяме, ако се объркаме. Затова и българският премиер всеки път повтаря (един път подчерта на Путин, а сега и на Медведев), че сме най-верни членове на НАТО и ЕС. Повтаря го от страх да не го заподозрат в дружба с руснаците и да му извадят белия роял. Но, както казваше един прекрасен хуморист:  „Времето не спира да чака никого да си завърже цървулите“.  „Южен поток“ се превърна в „Турски поток“, „Северен поток – 2“ се случи, „Аккую“ се строи, унгарската „Пакш“ вдигна нови блокове, Румъния също иска два нови реактора в „Черна вода“ и т.н., а ние тичаме подир с цървулите и обясняваме, че сме от ЕС и НАТО…  Е, и? Това освобождава ли ни да катастрофираме от бездарие? Самото условие на Русия за гаранции от ЕК е унизително за България и българската дипломация. Защото само по себе си представлява не просто недоверие, а публично подчертаване на сервилността и пълната зависимост на българската държава от външни фактори. От думите на Медведев става ясно, че ние сме някакви незначещи нищо марионетки и че нашето правителство многократно е доказало на света, че не знае накъде да върви, докато не получи указания от началниците в Брюксел. Именно въпросните началници спират или пускат по свое усмотрение проектите, свързани с националните интереси на България. Затова, напомни ни Медведев, да питаме първо тях. Този път Борисов прибави и че г-н Юнкер няма възражения относно газоразпределителния център. Г-н Юнкер е весел човек, изпълнител, еманация на евросъюзното безвремие и забавление. Напоследък той също е объркан от политиката на Тръмп. Европа трябва да се еманципира, напомни Тръмп, и това наистина ужаси Брюксел.  Всички изпаднаха в ступор, какво означава, когато императорът започне да говори за еманципация на протекторатите, тоест, когато людоедът започне да обяснява за правата на човека?! Дали е неподготвеност на самия Тръмп, ексцентричност или нова стратегия? Юнкер не знае. Не иска и да знае. В неговите очи удоволствието изглежда безкрайно, едно взаимодопълване с Америка, но не и автономност. САЩ носят отговорност за света, понякога стигаща до ексцесия, но пък това е толкова удобно. Бруталното изземване на национален суверенитет обаче постепенно натрупва недоволство в националните елити на Европа (за разлика от брюкселския). Формират се регионално-националистични формации, които настояват за промени в структурата на Европейския съюз. Както казва Бжежински, „заплахата би могла да дойде от един френско-германски съюз, който може да стане авангард на паневропеизма, дефиниран и политически импулсиран от ненавист към американската хегемония“ . Възможно е новата линия на САЩ, осветена през Тръмп, да е просто начин за овладяване на новите тенденции. Америка няма да се откаже лесно от глобалното господство, което тя предпочита да нарича „глобално лидерство“.  Една от тактиките на Вашингтон е да представя ролята си в света като ефективна защита срещу глобалния безпорядък. Колкото повече хаос, толкова повече молба за помощ (към носителя на могъществото). Тръмп загатна за излизане от имперската поза, но вероятно това е просто блъф. Всъщност става дума за едно продължително съсредоточаване върху китайското бъдеще на света. И в този план на действие Русия е ситуационен партньор на САЩ.  ", "date": "2019.03.06", "title": "Първо питайте началниците си!"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393304-%D0%BA%D0%B8%D1%82%D0%B0%D0%B9%D1%81%D0%BA%D0%BE%D1%82%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5,-%D0%BC%D0%B0%D1%81%D0%BA%D0%B8%D1%80%D0%B0%D0%BD%D0%BE-%D0%BA%D0%B0%D1%82%D0%BE-%D1%85%D0%B2%D0%B0%D0%BB%D0%B1%D0%B0", "text": "Започва Народният конгрес в Пекин: в хотелите на столицата са настанени делегации от цялата страна, вестниците изработват специални страници и притурки, а държавната телевизия интервюира с охота делегати, които щъкат наоколо в национални облекла. В продължение на десет дни Народната република ще е заета със себе си. А светът? Той е вторачен в едно число: китайския икономически растеж. Ако Китай слабее, светът също отслабва, пише в свой анализ германският Süddeutsche Zeitung.     6,0 до 6,5 процента икономически растеж това е новото задание на Пекин. Това е най-слабият растеж от почти три десетилетия насам. „Натискът над китайската икономика продължава да се увеличава\", заяви във вторник премиерът Ли Kъцян при откриването на форума пред близо 3000 делегати в Голямата „Зала на народа“. Това предупреждение, както обикновено, бе опаковано и като самопохвала. След час и четиридесет минути Ли Къцян приключва със словото си и започват числата. Както някога в Кремъл – на Съветския съюз, журналисти и учени оценяват годишния доклад дума по дума всяка година. Така те се опитват да получат впечатление накъде се движи страната, какви са приоритетите на правителството и какви са властовите отношения в комунистическата партия. За съжаление, ръководството на Китай е черна кутия. Колко пъти Ли Къцян споменава главата на партията Си Дзинпин и колко пъти с благоговение го нарече „ядрото на централния комитет на партията?“. 13 пъти е споменат Си Дзинпин, шест пъти – в съчетание с „ядро“. Колко често той говори за идеите на Си Дзинпин за социализма в китайски стил? Четири пъти. Не се ли появяват термини като „иновация“ или „замърсяване на въздуха“ по-рядко, отколкото в предишните доклади? Преди година той спомена \"иновации\" 59 пъти, тази година има само 43 споменавания. Замърсяването на въздуха, което бе премълчано напълно през 2018 г. в настоящата реч, в края на краищата е споменато два пъти. За сметка на това Ли Къцян не спомена проекта „Произведено в Китай 2025\". В доклада си преди четири години Ли въведе този термин за първи път. Онова, което тогава започна да се споменава като лозунг, се превърна след това в най-голямата програма за индустриална политика в света. Десет сектора се насърчават от китайското правителство със стотици милиарди евро. Неравностойната конкуренция е предизвикателство за компаниите по целия свят и една от причините за търговския спор между САЩ и Китай. През 2018 г. Ли Къцян споменава \"Made in China 2025\" два пъти. От няколко месеца обаче китайската преса вече не може да пише за нея - „Произведено в Китай 2025“ притихна, за да не провокира повече Вашингтон.", "date": "2019.03.06", "title": "Китайското предупреждение, маскирано като хвалба"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393299-%D1%82%D0%B5%D0%BC%D0%B5%D0%BD%D1%83%D0%B6%D0%BA%D0%B5,-%D0%BA%D0%BE%D0%BB%D0%BA%D0%BE-%D0%BF%D1%8A%D1%82%D0%B8-%D1%89%D0%B5-%D1%83%D1%82%D0%BE%D1%87%D0%BD%D1%8F%D0%B2%D0%B0%D1%82%D0%B5-%D0%BA%D0%B0%D0%BA%D1%8A%D0%B2-%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F%D1%82-%D0%B8%D0%BD%D1%82%D0%B5%D1%80%D0%B5%D1%81-%D0%B7%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5-%D0%BD%D0%B0-%D0%B0%D0%B5%D1%86-%E2%80%9E%D0%B1%D0%B5%D0%BB%D0%B5%D0%BD%D0%B5%E2%80%9C", "text": "Колко пъти ще уточнявате какъв е българският национален интерес за изграждане на АЕЦ „Белене“, Петкова? Колко ще струва на данъкоплатците поредното уточняване? Народното събрание не уточни ли какъв е българският национален интерес още през март 2012 г.? И тогава имаше одобрена площадка, наречена от Бойко Борисов „гьол“. И тогава имаше изработено оборудване, което платихме, след арбитражното дело. През 2012 г. оборудването не беше „ “, която „ “, а сега, 7 години по-късно, същата тази технология стана „ “? Как така? Колелото на времето се върти напред, а не назад. Какъв беше смисълът от проведения на 27 януари 2013 г. Национален референдум с въпрос: „Да се развива ли ядрената енергетика в Република България чрез изграждането на нова ядрена електроцентрала?“. Само да се изхарчат още пари на данъкоплатците ли? Чий интерес защитаваше \"Борисов I\" и чий интерес защитава \"Борисов III\"? Българският национален или нечий друг? Пропиляхте 7 години, а изведнъж се сетихте да уточнявате важното за България! На 8 април 2005 г. Министерският съвет на Република България уточни българския национален интерес и с решение № 259 определи енергиен обект „Ядрена централа на площадка „Белене” като обект с национално значение, а с решение № 260 определи, че ще се изгражда ядрена централа на площадката “Белене” с максимална инсталирана електрическа мощност 2000 мегавата. Седем години по-късно българският национален интерес отново беше уточняван. С решение № 250 от 29 март 2012 г. на Министерския съвет на Република България, ръководен от Бойко Борисов, отмени решение № 259 и решение № 260 от 8 април 2005 г. Действията на Министерския съвет на Република България за прекратяване изграждането на Ядрена централа на площадка „Белене” същия ден бяха подкрепени с решение на Народното събрание, председателствано от Цецка Цачева. Със същото решение Народното събрание възложи на министъра на икономиката, енергетиката и туризма (тогава Делян Добрев) да извърши необходимото за изграждане на нова ядрена мощност на площадката на АЕЦ „Козлодуй“, като се използва платеното от Република България оборудване. Народното събрание посочва и конкретни мотиви за решението, а именно: Основавайки се на суверенното си право да гарантира енергийната сигурност и независимост на страната; Изхождайки от убедеността си, че българската ядрена енергетика може да отговори на високите стандарти за ядрена безопасност единствено с най-модерните технологии; Споделяки опасенията от сеизмичен риск на площадката в Белене особено след ядрената катастрофа във Фукушима; Преценявайки за невъзможно републиканският бюджет или българските държавни електроцентрали да финансират или изплащат кредити за проект с недоказана икономическа ефективност; Потвърждавайки стратегическия приоритет на страната за енергийна ефективност пред насърчаването на производството и консумацията на електроенергия. Случайно или не, и решението на Министерския съвет, и решението на Народното събрание са взети в един и същи ден – 29.03.2012 г., два дни преди да изтече удълженият с Допълнение 14 от 31.09. 2011 г. срок на действие на Споразумението за изграждане на АЕЦ \"Белене\" между НЕК и „АТОМСТРОЙЕКСПОРТ” от 29.11.2006 г. Според изявления на изпълнителния директор на НЕК тогава сключването на Допълнение № 14 се е направило по предложение на руската страна. Защо Министерският съвет и Народното събрание не изчакват да изтече срокът на   и след това да прекратяват проекта? В защита на българския национален интерес ли са се произнесли преди изтичането на срока на  ? Въпросът за защитата на българския национален интерес беше повдигнат и при подписването на Допълнение №12 от 31.03.2011 г. към Споразумението от 29.11.2006 г., с което срокът на действие на Споразумението се удължава до 30 юни 2011 г. от тогавашния министър на енергетиката Трайчо Трайков, който поиска и получи освобождаването на Красимир Първанов от поста изпълнителен директор на НЕК ЕАД, с мотив, че е надхвърлил \" . Трайков съобщи тогава, че на своя глава Първанов е сложил подписа си под анекс, който устройва изцяло руската страна. Става дума за същия Красимир Първанов, който сега е заместник-министър на енергетиката. Как става това? Националното значение на въпроса за изграждане на АЕЦ „Белене“ бе признато и с организирането и провеждането на 27 януари 2013 г. на Национален референдум с въпрос „Да се развива ли ядрената енергетика в Република България чрез изграждането на нова ядрена електроцентрала?\". След провеждането на Националния референдум с Решение от 27.02.2013 г. Народното събрание, председателствано от Цецка Цачева, отново подкрепи решението на правителството на Бойко Борисов за спиране на проекта за строителство на нова ядрена електроцентрала на площадката „Белене“ и настоя за окончателното му прекратяване. И това решение на Народното събрание бе мотивирано: С провеждане на референдума от 27 януари 2013 г. българската демокрация е направила нова крачка напред. Резултатът е показал, че: Пет години след провеждането на Националния референдум с Решение от 05.06.2018 г. Народното събрание, председателствано от Цвета Караянчева, без да се мотивира, без да пита българските граждани, изведнъж решава да препоръча на Министерския съвет да предприеме действия за отмяна на Решение № 250 от 29 март 2012 г. с цел провеждането на преговори с потенциални инвеститори и производители на оборудване при определени условия - министърът на енергетиката да възобнови действията по търсенето на възможности за изграждане на АЕЦ „Белене“ съвместно със стратегически инвеститор, на пазарен принцип (без договори за задължително изкупуване на енергията, без преференциални цени, без договори за разлика, без корпоративни гаранции и/или други непазарни механизми за гарантиране на инвестицията) и без предоставяне на държавна гаранция, чрез отделяне на активите и пасивите за проекта АЕЦ „Белене“ в отделно проектно дружество. Препоръката на Народното събрание е приета и с решение № 447 от 29 юни 2018 г. Министерският съвет на Република България, ръководен от Бойко Борисов, отмени решението за отмяна на решенията (решение № 250 на Министерския съвет от 2012 г. за отмяна на Решение № 259 и Решение № 260 на Министерския съвет от 2005 г.). : - Народно събрание, което не е гарант за енергийната сигурност и независимост на България; - незнайно как модернизирани от времето реактори; - сеизмично устойчива площадка в Белене; - проект с доказана икономическа ефективност; - възможност републиканският бюджет, АЕЦ „Козлодуй“ или ТЕЦ „Мини Марица изток -2“ да финансират или изплащат кредити; - стратегически приоритет на страната - производството и консумацията на електроенергия; - извършени разходи за изграждането на нова ядрена мощност на площадката на АЕЦ Козлодуй; - възобновено търсене на възможности за изграждане на окончателно прекратен проект. : - Необходимото (каквото и да означава) за изграждане на нова ядрена мощност на площадката на АЕЦ „Козлодуй“, като се използва платеното от Република България оборудване; - обявен открит международен търг за строителство на нова ядрена мощност от поколение 3+ на площадка „Козлодуй“. Всички тези абсурдни действия би било възможно да произведат целения ефект, стига да се касае за чифт чорапи, както каза Томислав Дончев, или за цех за производство на суджуци, а не за строителство на ядрена централа. Ако българите, за жалост, сме привикнали с подобно шизофренно поведение, международната общност няма да остане безразлична. През месец ноември 2018 г. в отговор на въпрос на български евродепутат, ЕК отговори, че възобновяването на проекта АЕЦ „Белене“ през 2018 г. представлява нов проект по смисъла на член 41 от Договора за Евратом и следователно това изисква нова процедура по нотификация. Както и да го върти и суче Петкова, няма да бъде избегната процедурата по нотификация. И договорки с Европейската комисия няма да помогнат, защото ядрените проекти се следят изкъсо и от Международната агенция за атомна енергия към ООН, и от заинтересованите държави. Прекратяването на проекта АЕЦ „Белене“ е докладвано от страна на Агенцията за ядрено регулиране пред международната общност с два доклада: В шестия национален доклад по Международна конвенция за ядрена безопасност, одобрен от Министерския съвет през август 2013г., е посочено: \"През март 2012 г. Българското правителство прие решение за прекратяване на проекта АЕЦ Белене, с което бе прекратена и процедурата по лицензиране на проекта\"“; В доклада от 2014 г. по Директива 2007/91Евратом на Съвета относно общностна рамка за ядрена безопасност на ядрените инсталации е посочено: „през март 2012 г. Българското правителство прие решение за прекратяване на проекта АЕЦ Белене“. Интересно как ще бъде обяснено, че прекратяването не е прекратяване? Междувременно, в процеса на всяко уточняване на българския национален интерес разходите по възобновяване-прекратяване-възобновяване продължават да се трупат на сметката на българския данъкоплатец. НЕК продължава да генерира разходи, свързани със съхранението на оборудването на площадката на АЕЦ „Белене“, в т.ч. разходи по консервация на оборудването, преконсервация, разходи за персонал, охрана, поддръжка на площадката и др. Месечните разходи за издръжка, свързани с поддържането на активите на площадката възлизат средно на около 500 х.лв. (6 млн. лв. в годишен аспект). Министерството на енергетиката ползва незнайно как избран консултант за разработването на процедурата за избор на стратегически инвеститор за АЕЦ „Белене“. Въпреки изявленията на Теменужка Петкова, че няма да се харчи публичен ресурс за консултанти и анализатори до момента, в който няма яснота за стратегическия инвеститор че министерството на енергетиката ще разчита на собствени сили, се оказа че в разработването на процедурата е ползвана и консултантската подкрепа на международната компания „Мазарс“, които били имали в своето портфолио опит в подобни проекти, свързани с ядрената енергетика. Не се открива информация нито за обявявана процедура за избор на консултант, нито за размера на изразходвания финансов ресурс. А дали няма и други консултанти? Явно не са им стигнали силите на експертите на Министерството на енергетиката, на БЕХ, на НЕК, на ДП РАО, на АЕЦ „Козлодуй“, чиито заплати не веднъж са били предмет на обществено недоволство. Не трябва да се забравя и че най-късно през 2023 г. НЕК следва да възстанови на държавния бюджет 1.176 млн.лв. заем, предоставен на НЕК чрез бюджета на Министерството на енергетиката за погасяване на задължението към „АТОМСТРОЙЕКСПОРТ”. Какъв всъщност е „сериозният икономически интерес“ към изграждането на АЕЦ „Белене“? Към днешна дата има ли нещо черно на бяло? Нали уж през февруари се очакваше да бъде стартирана процедурата за избор на стратегически инвеститор? Миналата година Петкова спомена за официално заявен интерес от Китайската национална ядрена корпорация CNNC, френската „Фраматом“ и Държавната корейска ядрена компания и се похвали и за заявено намерение от американската компания \"Дженерал електрик\" да участва като потенциален инженер на проекта и доставчик на оборудване в турбинна зала. Теменужка Петкова каза, че и конструкторът на реакторите \"Атомстройекспорт\" също ще бъде поканен. Томислав Дончев също обяви, че АЕЦ „Белене“ няма как да се завърши без „Росатом“и че ще има някакъв дял на заинтересовани от Македония, Сърбия и т. н. Дали ще има реален интерес или не предстои да разберем. Този път, обаче, правителството на Борисов на дела, а не на думи да постави българския национален интерес над всеки друг интерес, защото на българските граждани им дотегна да плащат за грешките на некадърни управници, чиито решения разкриват некомпетентност, шизофренно поведение и зависимости от чужди интереси.", "date": "2019.03.06", "title": "Теменужке, колко пъти ще уточнявате какъв е националният интерес за изграждане на АЕЦ „Белене“?"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/393294-%D0%BF%D0%BB%D0%B0%D0%BC%D0%B5%D0%BD-%D0%B3%D1%80%D0%BE%D0%B7%D0%B4%D0%B0%D0%BD%D0%BE%D0%B2,-%D0%B1%D0%B8%D0%B2%D1%88-%D0%BD%D0%B0%D1%88-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2-%D1%80%D1%83%D1%81%D0%B8%D1%8F-%D0%BC%D0%B8%D0%BB%D0%B5%D1%80-%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B8%D0%B3%D1%80%D0%B0%D0%B5-%D0%BB%D0%BE%D1%88%D0%BE%D1%82%D0%BE-%D1%87%D0%B5%D0%BD%D0%B3%D0%B5-%D1%81-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA", "text": "Не е сложен кръст на \"Турски поток\" през България. Преговорните процеси по енергийните проекти са доста сложни. Нещата в крайна сметка винаги се решават от политическото ръководство, не от Милер. Знаем кой приема тези решения в Русия     - Такава визита винаги е полезна. Поддържането на диалога е нещо важно, особено със страна като Русия. И особено предвид развитието на нашите двустранни отношения.   До 2018-а имаше цели шест години, когато реално бяха стопирани всички отношения между нашите две страни.  С посещенията миналата година на президента Радев и на премиера Борисов в Русия диалогът се отключи. Интензивираха се контактите и по други линии, най-вече – по парламентарна. Имаше посещения на заместник председатели на Народното събрание в Русия, на шефове на комисии от руската Дума – тук. Сега – на премиера Медведев. Предстои председателят на българския парламент да посети Русия.  Всичко това е много позитивно, защото трябва да се поддържа политически диалог. Русия е такава страна, че ако не го правиш, не можеш да решаваш редица други въпроси. - Не очаквахме ли обаче по-конкретни резултати? - Не можеше да се очаква кой знае какво. Такова посещение не може да мине без подписването на документи. Такива имаше. Факт стана споразумение за развитие на туризма. Подписа се протокол за изменение и допълнение на Закона за социална защита, действащ от 2010-2011 г. Нужно бе да се актуализира, за да има по-добро обслужване на българи и руснаци, които са придобили пенсионни права в една от двете страни.  Много е важно според мен, че се съгласува план за консултации между двете външни министерства. Това също не се правеше за доста дълъг период и не бе разумно. - Трябва да признаем обаче, че очакванията ни бяха свързани най-вече с „Турски поток“. Знаем, че САЩ са срещу проекта. Знаем също, че България очевидно иска руска газ, както се разбра и от последните изявления на премиера Борисов. Вие как тълкувате думите на Медведев: „Изтребители винаги ще дойдат, важното е газ да дойде“? - Още когато беше стопиран „Южен поток“, при посещението си в Турция през 2016-а Путин използва словосъчетанието, че Русия иска „железобетонни гаранции“ от Европейския съюз, за да може да вземе решение за Южен поток“. „Южен поток“ отпадна, сега на дневен ред е въпросът за „Турски поток“. - И най-вече – откъде ще мине тръбата на „Турски поток“. - Да, дали ще мине през България. Нашата позиция е пределно ясна: ние сме заинтересовани от един такъв транзит. Още повече, както знаете, настоящето споразумението между Русия и Украйна за транзит на газ по тръбопровода „Дружба“ изтича в края на тази година.  Вярно, ние сме защитени до 2030 година с договор и има-няма газ, ние би трябвало да получаваме съответните финансови средства, съгласно договора.  Но значително по-сигурно е и за нас е много важно тази газ, която минава по „Турски поток“ да отива и до газовия хъб. Решението на Европейската комисия е, че там трябва да има три доставчика. Защо единият да не е Русия? Дългосрочната задача на нашата страна би трябвало да бъде диверсификация на източниците. Водят се преговори и с други страни. Има и други европейски държави, и членки на ЕС, които са заинтересовани „Турски поток“ да мине през България. Икономически и логистично това е най-изгодно. И Сърбия, и Австрия, и Унгария стоят зад такова решение.  Мисля, че този път ние, в България, си свършихме добре работата. Подходи се правилно – направи се пазарен тест за възможностите за запълване на капацитета на тръбата, а след това – да се мисли кой ще я строи и как. Надяваме се, това да е „Булгартрансгаз”. Остана да видим, какво решение ще вземе руската страна и какво – Европейската комисия. Но ние, този път,  сме спазили всички изисквания на ЕК. - Шефът на „Газпром“ Алексей Милер обаче заяви, че Русия няма да участва в газопреносни проекти. Тези думи не слагат ли кръст на проекта „Турски поток“ през България? - Според мен – не. Преговорните процеси по тези проекти са доста сложни. Нещата в крайна сметка винаги се решават от политическото ръководство, не от Милер. Не омаловажавам ролята на Милер при взимането на подобни решения, но може би той играе ролята на лошото ченге в случая. Това, което той каза е, че Русия не е заинтересована от участие в проекта „Балкан” за газоразпределителния център. Но тази руска позиция не е нова. Знаем кой приема тези решения в Русия. - Веднага ви питам тогава – да очакваме ли визита на Владимир Путин у нас? Някои оцениха като положителен факта, че дойде Медведев. В това видяха знак, че България не е толкова важна за Кремъл. Други обаче прогнозират посещение по-нататък.  - Познавайки практиката на посещения на държавния глава на Русия, той никога не прави посещения, ако няма ключови въпроси, които да бъдат решени. Или да се подпишат важни документи от гледна точка на двустранните отношения. Така че ние може да очакваме визита на Путин, само ако се постигне договореност – първо на експертно равнище, после – на политическо, за важен проект или събитие. Такава е практиката. - Влиянието на Милер е огромно в Русия. Защо бе в делегацията и получи ли нужното внимание според Вас? - Да, Алексей Милер е изключително опитен специалист и много влиятелна фигура в Русия по въпросите от негова компетентност. По време на това посещение трябваше да се направи преглед на пътната карта, един документ подписан между „Газпром” и Министерството на енергетиката, ако не се лъжа, в средата на 2017 г., да се набележи какво предстои да се прави. Нормално е този преглед да стане в присъствието на ръководителите на двете страни, подписали документа. - Споменахте Австрия и Унгария. Австрия категорично подкрепя Северен поток 2, Унгария също може да получава газ оттам. Тоест, двете страни си решиха въпроса с доставките, тъй като Северен поток очевидно няма да бъде спрян. Австрия и Унгария следователно не са вече толкова заинтересовани от продължението на „Турски поток“? - Австрия е доста заинтересована. Главно заради това, че иска да стане разпределителен център на газ, която да прехвърля към други части на Европа, най-вече – към Южна Европа. Австрия многократно декларира, че има интерес. Потреблението на газ непрекъснато се увеличава. Нужда от газ ще има. - Конкурент на България за трасето на „Турски поток“ е Гърция. Добре ли си играят картите гърците? - Да. Гърците винаги добре са си играели картите. Те винаги подхождат от гледна точка на техния национален интерес. Добре осъзнават интересите си и добре се борят за тях. Не е лошо да се поучим от тях по редица въпроси, свързани с определени външно-политически и икономически решения. - Ще спре ли руската газ през Украйна? Какво научихме в тази посока от срещите в България?  - Едно от условията за реализацията на северните потоци е да не спира газта през Украйна. Но този въпрос е сложен от технологично и техническо естество. Газопроводът е доста стар. Той се нуждае от сериозна рехабилитация. От друга страна е удобен за снабдяване на страните от Централна Европа. За тях е по-добре да получават суровината по тази тръба. Позицията и на ЕС, и на Германия е газта през Украйна да не спира. Не вярвам това да бъде преустановено. Но въпросът е сложен. Дано политическите аргументи да не вземат връх при взимането на съответното решение. - Друг въпрос, който си пробива път, е за милитаризацията на Черно море. Възможно ли е това да се случи и дали е било обект на разговорите в София? - На четири очи е възможно да е било обект на разговорите. Не съм запознат с детайлите. Но зная, че са преговаряли за фериботна линия от Бургас до Новоросийск. Това ще улесни придвижването на руски туристи в България, които желаят да идват с автомобилите си. Знаете, че има много руснаци, които са собственици на недвижими имоти у нас.  Що се отнася до милитаризацията, мисля, че това е силна дума. Ясно е, че след завземането на Крим има по-често присъствие на морски съдове на страни-членки на НАТО. Но до милитаризация не ми се вярва да стигнем. - Бяха изнесени данни за драстично намаляване на размера на стокооборота между двете страни – с 2 милиарда лева. Други европейски страни обаче действат далеч по-активно, въпреки санкциите. Какви са причините за нашия срив? Политически? И политически.  Големият проблем е българския износ. Той реално е около 400 милиона, като половината от тях са по линия на доставките на части за автомобили. Голяма част от западноевропейските производители построиха свои заводи в Русия и на практика те произвеждат автомобилите там и не ги изнасят от своите страни. По линия на кооперирането, което нашият автомобилен клъстер има, голяма част от тази продукция отива и към Русия. Но, за съжаление, там няма кой знае каква добавена стойност за нас.  Другият ни износ е даже под 200 милиона. Причините са първо санкциите. Ние бяхме ударени жестоко, особено нашата хранително-вкусова промишленост и селскостопанска продукция. Мястото веднага бе завзето, защото празно място на пазара не се оставя, особено на такъв голям пазар като руския. Другата наша грешка е, че не следим внимателно какво става в Русия. Още когато аз бях там – това е периодът 2006-2012 година – една голяма част от западноевропейските страни, но и част от страните от Централна и Източна Европа, направиха логистични центрове в Русия, започнаха да изнасят свои производства и практически санкциите не ги засегнаха толкова силно, колкото нас. Нашият бизнес като че ли се страхуваше да инвестира и да прехвърли производството си там.  Да вземем за пример фармацията. Руското правителство прие програма за по-голяма независимост от фармацевтични продукти, защото беше стигнала до положение близо 80% от лекарствата на руския пазар да са вносни. С тази програма бяха осигурени чудесни условия за инвеститорите лекарства да се произвеждат на място. Голяма част от фармацевтичните производители изнесоха своите производства. Нещо, което ние не направихме. Ставаше дума за сериозно перо – стигали сме до 150 милиона износ на фармацевтични продукти. Сега то е намаляло значително.  Така че както геополитическата обстановка, така и нашите собствени грешки са причина за намалелия износ. - Посланик Грозданов, като човек, който познава нюансите на дипломацията и на двустранните отношения с Русия, каква е вашата оценка за двудневната визита на руския премиер Дмитрий Медведев?", "date": "2019.03.06", "title": "Пламен Грозданов, бивш наш посланик в Русия: Милер вероятно играе лошото ченге с „Турски поток\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/393295-%D0%BD%D0%B8%D0%BD%D0%BE%D0%B2%D0%B0-%D0%B4%D0%BE%D0%BA%D0%BB%D0%B0%D0%B4%D1%8A%D1%82-%D0%BD%D0%B0-%D0%B5%D0%BA-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-2019-%D0%B3-%D0%B5-%D0%BD%D0%B0%D0%B9-%D1%82%D0%B5%D0%B6%D0%BA%D0%B8%D1%8F%D1%82-%D1%83%D0%B4%D0%B0%D1%80-%D0%B2%D1%8A%D1%80%D1%85%D1%83-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE", "text": "Тя припомни и как правителството на Борисов се бори с прането на пари – като кара детски учителки, читалищни дейци да се редят в ДАНС на опашка и да подават декларации за пране на пари.   „Докладът на ЕК за България за 2019 г. е най-тежкият удар, който е нанасяла Европа върху българското правителство и то от партньорите на ГЕРБ“. Това заяви председателят на БСП Корнелия Нинова на пресконференция в централата на партията.   Тя цитира данни от документа: „2/3 от докладите за съмнителни сделки, изпратени от финансовите институции към звеното за финансово разузнаване, касаят местни видни политически личности. Но по тези случаи правоприлагащите органи не са предприели подходящи последващи действия“. Според Нинова това е оценка на ЕК за България.     „Кои са местните политически личности, за които в България не се водят разследвания за финансови злоупотреби?“, попита председателят на БСП. Тя припомни изказване на прокурора Гешев за КТБ, според което български политици са получавали нерегламентирано пари от Цветан Василев в куфарчета. „Тогава питахме - кои са тези български политици. До ден-днешен нямаме отговор на този въпрос. Същият въпрос седи и сега и ще го отправим към ЕК и към главния прокурор на България“, категорична е Нинова. Тя припомни и как правителството на Борисов се бори с прането на пари – като кара детски учителки, читалищни дейци да се редят в ДАНС на опашка и да подават декларации за пране на пари. „Като кара счетоводители и адвокати да доносничат за своите клиенти, но си затваря очите пред констатациите на Европа, че в големите злоупотреби и кражби стоят местни видни политически личности. Искаме да ги знаем- кои са и защо върху тях има чадър и Комисията казва, че не се разследват тези съмнителни сделки?“, попита Нинова. По нейните думи това поставя големия въпрос за борбата с корупцията и справедливостта. „Във връзка с това поставяме и следващ въпрос на правителството – на какво основание, с какви мотиви, с чие решение правителството на България гласува избора на бъдещия европейски прокурор“, подчерта тя и допълни, че двете неща са свързани. „Ние настояваме европейската прокуратура по-бързо да се формира, да заработи и да започне реални разследвания за злоупотреби с европейски средства в България“, каза още Корнелия Нинова.    ", "date": "2019.03.06", "title": "Нинова: Докладът на ЕК за България за 2019 г. е най-тежкият удар върху българското правителство"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393296-%D0%BC%D0%B5%D0%B6%D0%B4%D1%83-%D0%B2%D0%B8%D1%81%D0%BE%D1%87%D0%B5%D1%81%D1%82%D0%B2%D0%BE-%D0%B8-%D0%B2%D0%B5%D0%BB%D0%B8%D1%87%D0%B5%D1%81%D1%82%D0%B2%D0%BE-%E2%80%93-%D0%BF%D1%83%D1%82%D0%B8%D0%BD-%D0%B2-%D0%BF%D0%B5%D1%80%D1%81%D0%B8%D0%B9%D1%81%D0%BA%D0%B8%D1%8F-%D0%B7%D0%B0%D0%BB%D0%B8%D0%B2", "text": "Подготовката на посещение на Владимир Путин в страните от Персийския залив изискваше източна изтънченост Руският министър на външните работи Сергей Лавров проведе на 4 март преговори едновременно в две страни от Персийския залив – Катар и Саудитска Арабия. Доха и Рияд вече година и половина не поддържат дипломатически отношения и ревниво следят за външнополитическите контакти един на друг. Така в хода на подготовката на визитата на руския президент Владимир Путин в Саудитска Арабия се оказа, че едновременно искат да го видят и в други монархии от залива, в частност в Катар.      Датите на визитата в Рияд и Доха обаче все още не са определени: както отбелязват източници на „Комерсант“ дневният ред на срещите на върха засега просто няма с какво да бъде запълнен. Може ли да се поправи ситуацията разяснява кореспондентката на „Комерсант“ Мариана Беленкая. Битка за визита на високо равнище В програмата на Сергей Лавров са визити в четири страни от Персийския залив: Катар, Саудитска Арабия, Кувейт и Обединените арабски емирства (ОАЕ). Вчера министърът проведе преговори в Доха и Рияд. Графикът на обиколката изглежда като опит да се изградят мостове между съседите-съперници. Припомняме, че през лятото на 2017 г. Саудитска Арабия, ОАЕ, Египет и Бахрейн прекъснаха дипломатическите си отношения с Катар, като едновременно прекъснаха транспортните връзки с тази страна и й обявиха икономическа блокада. Всички опити да се помирят противниците засега удряха на камък. „Ако се съди по реториката, която си разменят страните на политическо ниво, не се очертава прогрес. Но има развитие по въпроса“, каза пред „Комерсант“ експертът от Руския съвет по международни въпроси (РСМВ) Юрий Бармин. „Така ОАЕ отмениха забраната за посещение на катарски кораби в пристанищата си, а катарците присъстваха на военни учения в Залива. Правят се изказвания и за възможна помощ от ОАЕ за провеждането в Катар на Световното първенство по футбол през 2022 г. Очаква се по случай на турнира да бъде отворена границата със Саудитска Арабия. Но засега всичко е доста несигурно“. Русия както и другите играчи, имащи интереси в Персийския залив, е заинтересована от възстановяването на контактите между Доха и съседите й. Руските дипломати отбелязват обаче, че страните в конфликта трябва само да го уредят. Преговорите в Катар започнаха за Сергей Лавров със среща с емира Тамим бин Хамад Ал Тани. Руският външен министър му предаде „приветствия и най-добри пожелания“ от Владимир Путин. В Доха очакват руския държавен глава. Поканата на катарската страна отдавна е предадена и приета. Основната интрига е дали тази визита ще съвпадне в анонсираното пътуване на Владимир Путин в Рияд. Предполагаше се, че тя ще се състои още в края на миналата година, това обаче на се случи. „Президентът на Русия беше поканен от Негово Височество емира на Катар да посети страната ви и той прие тази покана, както и поканата на редица съседни страни. Кога ще се състои тази визита предстои да се определи от протоколните служби на двете страни“, заяви Сергей Лавров на пресконференция в Доха. На въпроса на журналистите за визитата в Катар и за това дали тя ще съвпадне с посещения на други страни от региона министърът отговаряше неохотно. В Саудитска Арабия този въпрос не се е обсъждал публично. Не е сигурно, че арабските партньори на Русия ще възприемат позитивно едновременната визита на президента в Рияд и Доха. Дори и сега, според сведения на „Комерсант“ саудитците доста болезнено се отнесоха към това, че Сергей Лавров пристигна в Саудитска Арабия от Катар. „Цялото сътрудничество се върти около футбола“ Според официалната информация Росия и нейните партньори от Персийския залив сега съгласуват графика на държавните глави. Но проблемът е в това, че ще бъде трудно да се запълни дневния ред на преговорите на най-високо равнище както в Рияд, така и в Доха. На пръв поглед картината на взаимодействието на Москва със страните от региона изглежда оптимистично. Търговският обмен нараства средно със 7-10 процента на година, осъществява се постоянен обмен на делегации. Така Катар и Руският фонд за преки инвестиции (РФПИ) чрез съвместен инвестиционен фонд вече са вложили повече от 2,5 млрд. долара в руски проекти. През септември катарският фонд Катарска инвестиционна агенция сключи сделка за придобиване на 18,93 процента от акциите на компанията „Роснефт“. В Русия се надяват, че инвестициите ще се увеличат. Миналата година руският министър на енергетиката Александър Новак заяви в интервю за канала „Россия 24“: „Москва и Доха обсъждат съвместни проекти на стойност 12 млрд. долара“. Генералният директор на „Москоу полиси груп“ Алексей Потьомкин в разговор с „Комерсант“ добави: „Пред Русия има добри перспективи за сътрудничество с Катар в областта на селското стопанство, а също така в сферата на информационните технологии“. По думите му Катар, както и други страни от Персийския залив, се интересуват от руските технологии в областта на киберсигурността. Русия споделя с Катар опит в провеждането на Световното първенство по футбол: от въпроси по организирането на граничния контрол до логистиката и обслужването на чуждестранните гости. „Може да се каже, че цялото ни сътрудничество основно се фокусира сега върху футбола“, уточни Алексей Потьомкин. Инвестициите от страна на Саудитска Арабия в Русия чрез проекти на РФПИ възлизат също на 2,5 млрд. долара. През тази година са планирани нови проекти. В частност става дума за придобиване на дял в петролната компания „Новомет“, която стана първият руски доставчик на оборудване за „Сауди Арамко“. Като цяло интересите на Русия във всички страни от региона са общо взето еднакви: те са петролния сектор, военнотехническото сътрудничество (ВТС), селското стопанство, медицина и IT сектора. Заедно това обаче, както отбелязват експертите, развитието на сътрудничеството върви доста бавно. „В рамките на предишни споразумения, сключени в хода на визитата в Москва на саудитския крал Салман, имаме много нереализирани очаквания: и в инвестициите, и в сферата на ВТС, и по други двустранни договори. ВТС с Катар също изостава. Няма потвърждения и нови споразумения, които биха могли да бъдат подписани в хода на визитата на президента“, каза пред „Комерсант“ експертът на РСМВ Юрий Бармин. Не е задоволителен и обемът на търговския обмен. Общият търговски обмен на Русия с арабските страни през 2018 г. възлезе на 21,7 млрд. долара. Основно той се пада на две държави – Египет и Алжир. Саудитска Арабия заема шесто място в списъка (762,7 млн. долара), а Катар трето отзад напред – 16-то (78,7 млн. долара). Надежди за промяна на ситуацията се възлагат на серия от заседания на междуправителствените комисии със страните от Персийския залив, които трябва да се състоят през март-април т.г. Неслучайно руският външен министър обърна толкова голямо внимание на въпроса за преминаване на двустранното сътрудничество на практическа основа. „Съгласни сме с нашите катарски приятели и по-нататък да увеличаваме търговско-икономическия обмен, да стимулираме двустранната търговия. Приветстваме усилията, които се предприемат по линия на междуправителствената комисия за търговско, икономическо и техническо сътрудничество, поредното заседание на която ще се състои на 10 април в Москва. Там ще протича в тези дни също и четвъртото международно изложение „Арабия-Експо“ и 12-та сесия на Руско-арабския бизнес съвет“, каза Сергей Лавров в Доха. Както поясниха пред „Комерсант“ руски източници, свързани с двустранното сътрудничество в икономическата сфера, изложбата и сесията на бизнес съвета ще станат лакмус за руско-арабското сътрудничество. Според източниците месец преди откриването на изложението все още липса ясно разбиране кой ще участва в него. Предполага се, че визитата на външния министър Сергей Лавров в района на Персийския залив „ще стимулира“ арабското участие. На прицела на мускета Друга посока, в която не всичко е толкова гладко, както би ни се искало, е Сирия. От една страна, и Доха, и Рияд не настояват за незабавната оставка на сирийския президент Башар Асад. От друга страна, те са най-твърди противници на връщането на Сирия в Лигата на арабските държави. Те не бързат и да влагат пари за възстановяване на териториите, които се намират под контрола на президента Асад. В същото време тези въпроси са сред най-важните за Москва по сирийския въпрос сега и те са били засегнати в хода на визитата на Сергей Лавров. Но отговорите на събеседниците му не са обнадеждаващи. „Смятаме, че на сирийска земя не се е случило нищо, което би променило позицията ни и общия ни подход по този въпрос“, каза на пресконференция в Доха външният министър на Катар Мохамед Ал Тани. В Рияд, чиито регионални съюзници Бахрейн и ОАЕ върнаха посолствата си в Дамаск, като цяло не са толкова категорични, но също засега не възнамеряват публично да преразглеждат позицията си, особено под натиска на САЩ. Американското и като цяло западното влияние се отразяват върху всички сфери на сътрудничеството на Москва със страните от Персийския залив. Това се вижда особено по въпроса за ВТС. Така още през октомври 2017 г. в хода на визитата в Доха на руския министър на отбраната Сергей Шойгу беше подписано споразумение за военнотехническо сътрудничество с Катар. След това започна работа по неговото изпълнение. Бяха постигнати споразумения за доставката на автомати „Калашников“ (заслужава да се отбележи, че Катар става първата страна, поръчала автомати АК-12) и противотанкови ракетни комплекси „Корнет-Е“. Катар прояви заинтересованост и към закупуването на комплекси за противовъздушна отбрана С-400 „Триумф“, въпреки че сделката едва ли може да бъде реализирана. „Нямаме никакво окончателно становище по въпроса за С-400, има технически екипи, специалисти, които дискутират какви са перспективите“, каза Мохамед Ал Тани. Развивайки ВТС с Москва Доха се опасява да не попадне под американски и европейски санкции. Катар, според сведения на осведомени източници на „Комерсант“, предложи следния вариант: Русия му подарява оръжие, в замяна на което емирството увеличава инвестициите си в руската икономика. Идеята за бартер поначало не срещна ентусиазъм от страна на Москва, а катарците се обидиха заради твърдата й позиция. Но на преговорите в Доха страните се увериха взаимно, че са готови да търсят пътища за решаване на проблема. Заслужава да се отбележи, че сред четирите страни от своята обиколка именно в Катар Сергей Лавров проведе преговори с министъра на отбраната Халид бин Мохамед ал Атия. По време на преговорите в Доха на Лавров бе подарен дървен мускет от 19-и век. Сега и двете страни в преговорите трябва да се постараят, за де не остане той най-яркият пример на взаимодействието в сферата на военнотехническото сътрудничество. БТА", "date": "2019.03.06", "title": "Между височество и величество – Путин в Персийския залив"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393297-%D1%82%D0%BE%D1%8F-%D0%BE%D1%82-%E2%80%9E%D0%BF%D1%80%D0%BE%D0%B4%D0%B8%D0%B4%D0%B6%D0%B8%E2%80%9C-%D0%B8-%D1%88%D0%B0%D1%88%D0%BA%D1%8A%D0%BD%D0%B0-%D0%B2-%D0%B1%D1%83%D1%80%D0%B3%D0%B0%D1%81%E2%80%A6", "text": "Аз и екипа, който ръководя, осигурявахме заснемането на концерта на Prodigy в рамките на фестивала „Спирит ъв Бургас”. Аз и пичовете в екипа ми, оператори, звукари, режисьори, монтажисти, сме все в златната мъжка възраст за качествено забавление – от малко преди до малко над 40. Освен кабелджията, когото наричаме Шашкъна, позициониран най-ниско в йерархията ни, който е 94-ти набор. След концерта целият екип веднага тръгнахме към Лозенец да се забавляваме, а Шашкъна оставихме в Бургас да събира кабели.     Тогава, според разказа на Шашкъна тия, „беквокалите на Продиджи”, така жестоко се били надрусали, че място не можели да си намерят и отишли зад сцената при Шашкъна и му казали: – Пич, може ли, молим ти се, и ние да навиваме кабели малко с тебе, че не можем да седим на едно място? И Шашкъна им казал: – Може, като си немате друга работа, навивайте тука. Тъкмо ше приключа по-рано.  Впрочем, аз не знаех, че Prodigy имат беквокали, възможно е да става въпрос за някои от самите членове на групата, предавам ви историята както и доколкото Шашкъна ми я разказа на мен. И така, навили беквокалите кабелите, измели и измили пода и заявили на Шашкъна: – Виж какво, ти си ебаси пича! И, като израз на положителното си отношение към Шашкъна, беквокалите на Prodigy го поканили с тях на рождения ден на тая, мениджърката на Prodigy. В президентския апартамент на петзвездния „Грандхотел Приморец Марина Спа Уелнес енд Империал”. Дето нощувката в двойна стая струва 400 кинта. И аз му викам: – Тоест, искаш да кажеш, че са те поканили на частно парти у Prodigy, един вид, така ли? И той ми вика: – Еми да, кво чак толкова е станало. – И що не се обади, Шашкън? Защо не ми звънна на мен, например, на шефа си? – Еми какво да ти звъня. Вие така и така забихте към „Корал” без да ме изчакате, какво да правя аз, викам си, дай да ида тоя рожден ден, мое па да е готино. – И много хора ли бяхте? – А, не, – вика – пълна скръб, вика, нищо не си изтървал. 6-7 човека некъде. Тия от Prodigy, там, мениджъката и аз. За разлика от мен и вас, Шашкъна не е отрасъл с Prodigy, ако това ви интересува. Отрасъл е със сещате се със какво…. Никога не ги бил слушал преди, ама бил им гледал концерта сега, докато снимаме и му харесало, к’во. А относно самото парти ми разправи ето това: – Тия хора се оказаха доста големи простаци. Тоя с рогцата, къде е, вокала на Prodigy, вика… – Кийт Флинт! Кийт Флинт се казва вокала на Prodigy! – Не го знам как се казва, тоя, дето прическата му е с рогца отгоре, и вика: Айде сега, искам всеки да подари по нещо на, тука, на, нали, мениджърката, за рождения ден. Обаче понеже знам, вика, че никой нищо не й е взел, искам сега всеки да строши по нещо тука в апартамента! Кой каквото иска да строши, вика, аз плащам! И – да, речено-сторено, фанали да трошат там, всичките, кой- нощна лампа, кой – полилей, другия – позлатените кранчета на ваната, другия – хладилника, третия – не знам какво, всеки троши, ебаси простаците, честно! Шашкъна, не помня точно какво, строшил и той нещо дребно, колкото от добро възпитание, да не обиди странните обичаи на домакините си, иначе бил твърдо против подобно поведение. Не слушах разказа му внимателно в тази част, защото съзнанието ми беше силно ангажирано с идеята, че съм изтървал първото и вероятно последното в историята на България ултимативно рокендрол събитие – потрошаване на хотел от страна на музикални звезди. Нали ме разбирате? Няма да дойдат ни „Лед Цепелин”, ни – „Ролинг Стоунс” в България повече, а и да дойдат, няма да се обадят точно на мене и да ме поканят да трошим с тях хотелите. След това Шашкъна скучал жестоко, копелета. „Теа простаци, като наредиха некви там линии по масата и тупат ли, тупат, като освен това и козат през това време. А на т’ва, горе на тавана, пластмасовото дето вика фиу-фиу като има пожар, турили там едни парцал да не пищи като козят, но въпреки това, като пушат нормални цигари, излизат на балкона, да не се умирисва стаята. Идиоти, ти казвам. Поседях известно време, неколко часа и си тръгнах.” Питам го, добре какво си говори с тях? Говори ли си нещо? Вика: – Еми нищо особено. Хаху-хихи, глупости. Накрая тоя от с рогцата ми каза, че съм бил ебаси пича. И ми каза, като хода некой път в Лондон да му се обадя. – Защо трябва ти да му се обаждаш? – Ами да пиеме нещо. – Така. И как ще му се обадиш? – питам го, а той: – Еми по телефона. Разменихме си телефоните с него. Какво странно има? – Как така си разменихте телефоните, викам му, а той: – Еми пича ми клипна. Тук не издържах повече съдържанието на този разговор и заповядах на Шашкъна да ми даде телефона си, да видя как именно и дали Кийт Флинт наистина е клипнал на Шашкъна. И наистина обаче, в телефона на Шашкъна имаше индикация за входящо обаждане в малките часове на предната нощ от номер, започващ с 0044, като контактът беше записан с големи букви ето по този начин: SPI B. TOIA OT PRODIDJI – Какво е SPI B. – простенах аз, все по-невярващ, че на тази конкретна планета действително съществува справедливост. – „Спирит ъв Бургас” – поясни очевидното Шашкъна, все по-притеснен къде именно е сбъркал и защо шефа така е пребледнял. И пак му викам, добре бе, я повтори, за какво ти е този телефонен номер – да му се обадиш да пиете нещо някой път в Лондон, така ли? А Шашкъна, вече поизнервен от този разпит, ми каза: – Еми, като ида некой ден в Лондон, ше му се обадя на пича и ако не друго, поне ше имам къде да спя.", "date": "2019.03.06", "title": "Тоя от „Продиджи“ и Шашкъна в Бургас…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393298-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BF%D0%BB%D0%B0%D1%88%D0%B8%D1%82%D0%B5", "text": "Коя е най-голямата парламентарна група в 44 Народно събрание? Верният отговор е групата за приятелство между България и Русия - разноцветен букет от 121 народни представители; толкова, колкото са депутатстващите приятели на Германия и САЩ, взети заедно. В кръга на фантазиите, с малко желание и с абсолютното си мнозинство тази група спокойно може да формира кворум и да приема закони, да ратифицира договори и да предлага референдуми, да променя състава на Министерския съвет или да предизвика нови избори. Бас ловим, че и в 45-тия парламент българо-руската дружба между народите ще си остане първа политическа сила. Затова когато Дмитрий Медведев пристигна в София - макар и в неприсъствен ден за прочутия с трудолюбието и предприемчивостта си български парламентарист - мнозинството успя да излъчи своята представителна петорка в комитета по посрещането. Волен Сидеров и Веселин Марешки отмениха \"Патриотите\" и \"Воля\", Красимир Велчев - ГЕРБ, Цвета Караянчева - народа, а ДПС се пласира стратегически в лицето на бившия началник на ВВС ген. Симеон Симеонов. Както отбелязаха по-наблюдателните: уж железният бойкот на Корнелия Нинова омекна без обяснение пред високото (образно казано) присъствие; на Антон Кутев беше разрешено по изключение да се върне в Народното събрание, само заради шпалира пред руския премиер. Верен на школата по жестомимична дипломация, Бойко Борисов създаде пореден паметен момент с дружеско побутване на Медведевото рамо по повод поръчката за изтребителите F-16:  \"Няма да се плашите, нали, ние сме сила голяма\".     Медведев му го върна на следващия ден, като препоръча на БНБ да върже лева за китайския юан вместо за еврото, за да можело Черноморието да си върне руските туристи с обезценени портфейли. Тази закачка звучи почти безобидно на фона на многозначителния му отговор пред медия от Люксембург, че при евентуална ядрена война между Русия и НАТО нямало опасност от случайни попадeния в земеделските стопанства на Великото херцогство, защото руските хиперзвукови ракети се ползвали с висока точност и надеждност. В кръга на шегата, така да се каже. В българския обяснителен контекст, визитата на Дмитрий Медведев не успя да надскочи нивото на вътрешнозаводските интриги. Нямаше ги историческите нощни съвещания по сепаретата на пиано-баровете от времето на Първанов, Путин и покойния Кобзон. Нямаше ги размените на ексцентрични подаръци под формата на овчарки, саби и големи шлемове. Нямаше и дума за прясното разследване на британските и българските служби по повод на трикратния гастрол на агент на ГРУ в близост до отровения оръжеен търговец Гебрев. Дори \"Коммерсант\" подмина с прозявка от скука посещението в София, което погрешка обяви за първо по рода си - вярно, гостуването му през 2008 г. като част от делегацията на Владимир Путин изглежда като антична история на фона на политическото му дълголетие. Единствен Румен Радев сякаш имаше вълнуващи очаквания за някакво \"материализиране\", което очевидно не се сбъдна. Сбъднаха се, уви, опасенията за поредното блокиране на трафика в столицата след въвеждането на епичен периметър за сигурност между госта и \"вечно признателния български народ\". Сякаш всички послания на Медведев бяха адресирани не към София, а към Брюксел и Киев - първо, размаха пръст на Порошенко заради \"острата мръсна кампания за президентските избори\", а на следващия ден намекна, че Кремъл няма нищо против да продължи преноса на газ през Украйна \"при изгодни параметри и стабилна политическа обстановка след изборите\". Последното му изявление, впрочем, постави под въпрос цялата обосновка на Борисов за спешната нужда от подводна връзка с \"Турски поток\", но и това си остана подробност от пейзажа. Когато темата на преговорите е \"Атом, газ и аз\", липсата на новини често е добра новина. А и миналогодишната благословия на руския патриарх Кирил към \"неблагодарните\" българи по случай 3 март все още пази влага. Медведев вече замина за Люксембург. Оттук нататък, да му мислят градинарите в херцогството.", "date": "2019.03.06", "title": "Няма да се плашите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393290-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%BA%D0%BE%D0%BD%D0%BE%D0%BD-%D0%B8-%D0%BD%D0%B5%D0%B3%D0%BE%D0%B2%D0%B8%D1%8F-%D1%81%D0%B8%D0%BD-%D0%BA%D0%BE%D0%BD%D0%BE%D0%BD,-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%B2-%D0%B8%D0%BA%D0%BE%D0%BD%D0%B8%D1%8F", "text": "  При царуването на нечестивия Аврелиан* в град Икония** живеел един човек на име Конон. Той бил красив на лице и богобоязлив. Жената на Конон също имала твърда вяра в Господа. Двамата съпрузи горели от любов към горното отечество и търсели повече небесните почести и слава, отколкото земните. В продължение на много време те се молели на Бога да им дари син. Господ чул молитвите им и им изпратил син, когото също нарекли Конон. В самия ден на раждането майката отишла при Господа, имайки твърда надежда за спасение, по думите на Апостола: жената   (1Тим. 2:15).     Сам блаженият Конон прекарвал всичките си дни и нощи в молитва. Когато синът станал на седем години, Конон раздал на бедните всичко, което имал, и като взел момчето, отишъл в манастир, където живеел монашески живот. Господ му дарил благодат, така че той давал проглеждане на слепи, очиствал прокажени, изгонвал бесове, изцелявал различни болести и вършел много преславни чудеса. Реката, протичаща през Икония, през пролетта ставала много пълноводна, излизала от коритото си и причинявала много бедствия на жителите на тази страна, заливайки нивите, градините и къщите им. При едно от тези наводнения реката заляла много повече селища, отколкото обикновено. Жителите на Икония дошли при Божия човек Конон и падайки в нозете му, го молели: - Помогни ни, рабе Божий, защото наводнението е по-голямо от обикновено и е заляло всичкото ни имущество и имот; много народ остана на другата страна на реката и не могат да дойдат тук. - Аз, братя - отговорил им блаженият Конон, - съм човек грешен и недостоен, какво мога да направя? Но целият народ започнал с висок глас да вика към него: - Свети Кононе, рабе Божий, помогни ни! Тогава свети Конон отишъл на брега на реката и издигайки очи към небето, започнал да се моли: - Господи Иисусе Христе, както някога си послушал Моисей, Твоя раб, на брега на Червено море и си провел по сухо Израилевите синове, така чуй сега, Владико, и мене, послушай ме заради този народ, за да видят Твоите чудеса и да прославят Твоето благословено Име във вечни векове. Целият народ отговорил: - Амин. На часа реката се разделила на две - едната част внезапно потекла назад, а другата по своя път. Всички стоящи там, мъже и жени, в един глас възхвалили Бога, спасяващ всички, които се уповават на Него. Хора и животни се върнали в своите селища, откъдето били прогонени от водата. Но водите, които се върнали назад, наводнили намиращите се горе селища и не само залели долините и горите, но покрили даже и високите места. Тогава целият народ отново дошъл при Божия човек и разказал какво се е случило. Свети Конон се приближил до реката и като я осенил с кръстното знамение, казал: - Послушай заповедта на Всесилния Бог, събери всичките си води в своето русло, не излизай от бреговете си и не заливай селищата на хората. И отново реката, като покорен на господаря си роб, потекла в своето русло, без да излиза от бреговете си, макар че преди това водата в нея стояла като планина. Така се изпълнили думите на Гсопода: ако имате вяра колкото синапово зърно, ще речете на тая планина:  (Мат. 17: 20). Свети Конон, грижейки се за спасението на човешките души, разрушавал много идолски капища и обръщал невярващите към Христа. Така било не само в Икония, но и в околните страни. Случило се така, че вестта за свети Конон достигнала до управителя Домитиан. Този нечестив беззаконник бил в Икония и предизвикал такъв страх и смущение в този град, че никой не се осмелявал открито да признае, че е християнин. Мнозина се отдалечавали в планините и пустините, където преживявали заедно със зверовете, тъй като не желаели поради страх да се откажат от изповядване на християнската вяра. Управителят Домитиан, по внушение на дявола, заповядал да хванат Божия човек Конон и да го доведат при него. Когато светецът бил доведен, за да бъде измъчван, Домитиан с приветлива усмивка погледнал към него и казал: - Здравей, благородни старче. - Здравей и ти - отговорил светецът. - Виждам - продължил Домитиан, - че е вярно това, което съм чувал за тебе, защото видът ти е светъл и внушава почит, очите ти блестят като звезда и старческата ти възраст не може да бъде порицана. Ние получихме известие, че ти си поразен от смъртоносната отрова на християнството и не само заблуждаваш себе си, но и мнозина други отклоняваш към това заблуждение. Но все пак ние не повярвахме на този слух, защото знаем, че си човек благороден и предан на нашата вяра. На думите на Домитиан свети Конон отговорил: - Написано е, че трябва да следваме полезните съвети, а не вредните. Защо ти си отхвърлил нашия Господ, хванат и осъден на смърт и положен в гроб? Защо не се удиви на Неговото раждане от Пречиста Дева, Която, макар и да е родила, е останала Дева? Защо не се удиви на раждането, за което са благовестили ангелите, радвайки се и възпявайки:   (Лук. 2:14). Защо не се удивляваш на силата на Този, Който е наситил пет хиляди души с пет хляба и две риби? Кой може да извърши такова чудо, ако не Този, Който е отворил очите на слепородения, дарувал е живот на мъртвия Лазар, лежал четири дни в гроба, а накрая, по Своя воля, е пострадал за спасението на целия свят, при смъртта на Когото камъните са се разпукали, гробовете са се отворили и много починали светии са възкръснали? - Но ако твоят разказ беше действителен - възразил Домитиан на светеца, - целият свят би повярвал в твоя Христос и силата на Зевс би се унищожила. Свети Конон казал: - Така и ще бъде - този Зевс и всички ваши богове ще се унищожат от непобедимата сила на нашия Господ Иисус Христос, заповядващ ми да проповядвам истината, на която ще пребъда верен докрай, защото в закона Христов е написано:  (Иоан. 14:6). На нас, вярващите, подобава през много скърби да влезем в царството Божие, а децата на този век, разкошно живеещи със земни блага, ще бъдат изгонени навън и ще отидат във външната тъмнина, където ще бъде плач и скърцане със зъби. Тези думи на мъченика силно разгневили Домитиан и той заповядал да бият Конон и да го предадат на различни мъчения. Светецът безстрашно казал: - Аз не се страхувам от твоите мъчения, изпълни по-скоро това, което си замислил; моля те, предай ме на най-жестоки мъчения, за да се удостоя с голяма награда от моя Христос. Домитиан казал: - Ще ти дам един полезен съвет: послушай ни и ще станеш достоен да се наслаждаваш заедно с нас. Но Конон отговорил: - Аз желая да спася душата си, а не тялото, и да се насладя с духовни радости, а не с телесни. А ти, нечестиви, ще бъдеш предаден на мъчения заедно с твоя баща, дявола, в ада, където мъките ти няма да имат край. След това Домитиан попитал светеца: - Какъв сан имаш в твоята вяра, нечестиви старче? Свещеник ли си? - Не - отговорил мъченикът, - аз съм прост човек и не съм достоен за този свещен сан, удостоилите се с който се радват с духовна радост заедно с Христа и с Неговите свети ангели. Но и аз живея за моя Господ Иисус Христос, на Него се покланям и се веселя за Неговото име. - Имал ли си жена? - продължил да пита Домитиан. - Имах - отговорил светецът, - но не живях дълго с нея, защото тя отиде при Христа, нашия Бог. - Имаш ли деца? - отново попитал Домитиан. - Имам един син - отговорил светецът, - той остана в дома ми, но аз искам и той да застане пред теб. - Нима и той не се покланя на нашите богове? - попитал Домитиан. - Каквото е дървото - отговорил светецът, - такива са и клоните, но моля те, заповядай да доведат моя син, за да приемем заедно мъченически венец. По разпореждане на Домитиан веднага били изпратени войници за младия Конон. Когато го довели и го поставили пред мъчителя, той попитал стария Конон: - На колко години е синът ти? Конон отговорил: - На седем години го дадох в манастир да се обучава и там той се научи да чете и пише. Когато навърши дванадесет години, го направиха църковен четец. А сега е на седемнадесет години и по благодатта на Христа, има сан на дякон и е в числото на свещените Божии служители. От дете съм го научил да живее целомъдрено и той е достоен за мъченически венец. Моля те: не се бави дълго, а заповядай да ни предадат на мъчения, за да бъдем заедно увенчани от Христа, нашия Бог, защото ние сме християни и желаем да умрем за Христа. - Как се казва синът ти? - попитал Домитиан. Мъченикът отговорил: - Той има едно и също име с бащата. Домитиан се обърнал към младия Конон и му казал: - Ти чу, млади човече, че твоят баща е живял дълги години, бил е женен, родил е син и доста време се е наслаждавал на живота, а сега е вече старец; затова не е удивително, че той желае смъртта. А ти си още млад и едва си започнал да познаваш цялата прелест на живота, нима искаш да послушаш баща си? На лукавите думи на мъчителя юношата отговорил: - Моят баща ме е научил да почитам Единия Истинен Бог, Творец на видимото и невидимото творение, да живея свято и благочестиво, показал ми е пътя на спасението и ми е казал, че този живот не е живот, а смърт, и всички обичащи временния живот умират за вечността, а при нашия Владика Иисус Христос има безкраен живот, който Той дава на обичащите Го. Освен това съм научен от баща си, че за нечестивите идолослужители е приготвено вечно мъчение в геенския огън, който никога не угасва, а за праведните Христови раби са приготвени нетленни венци в Небесната слава, в несвършващото царство на нашия Христос Бог, заради Когото сме оставили света и светът ни е оставил. Научен на това от моя баща, аз имам едни мисли с него и желая да отида при Бога по този път, по който върви и той, и се отдавам на същите мъчения, на каквито се е отдал и той. Защото така е казал моят Владика Христос: \"Моят Отец досега работи, и Аз работя\" (Иоан. 5:17); \"Синът нищо не може да твори Сам от Себе Си, ако не види Отца да твори\" (Иоан. 5:19). - А ако погубя баща ти в жестоки мъчения, ще пожелаеш ли и ти да загинеш с него така? - попитал Домитиан. - Да, желая - отговорил блаженият юноша Конон, - желая да умра заедно с моя баща, за да оживея заедно с него в Царството на нашия Владика, защото да умра за Христа - това не е смърт, а получаване на вечен живот. Тогава Домитиан се обърнал към стареца Конон и му казал: - Наистина, този юноша е по-мъдър от теб и само едно не му достига - след като познае истината, да се поклони на нашите богове. Старецът Конон отговорил на мъчителя: - Юношата добре знае истината, защото се покланя заедно с мен на Този, Който е казал: \"Аз съм истината\" (Иоан. 14:6), а на бесовските идоли, на вашите лъжливи богове нито аз, нито той няма да се поклоним довеки. - За последен път ви казвам: послушайте ме и се поклонете на боговете - казал Домитиан, - за да се избавите от жестоките мъчения и смърт и да получите от нас богати дарове. Старият Конон му отговорил: - О, отхвърлени от Бога беззаконнико, най-ненаситни на човешка кръв мъчителю и най-нечестиви от всички хора! Не ти ли казах от самото начало, че съм християнин и желая заедно със своя син да умра за Христа, а ти, бидейки опиянен от злоба и безумен, не помниш думите ми? Тогава Домитиан заповядал да донесат желязно легло и като го нажежат силно, да положат светите мъченици голи на него и да ги горят. Изпълнявайки заповедта на мъчителя, едни от слугите разпалвали горящите въглени, други изливали върху светите мъченици кипящо масло - но те оставали невредими. При това старият Конон казвал на мъчителя: - Нима не помниш, Домитиане, че те помолих да ме предадеш на жестоки мъчения? А ти и това не се постара да направиш, защото това мъчение за нас е незначително и ние не чувстваме изгарянето. Като видял, че това с нищо не е навредило на мъчениците, мъчителят заповядал да приготвят меден котел и като го напълнят с олово, сяра и смола, да го разпалят и да хвърлят светите мъченици в него. При това казал: - Ако на нажеженото легло им е прохладно, ще ги сгрея в кипящия котел и ще видя ще може ли техният Бог да ги освободи от огнения пламък. Светците, хвърлени в котела, издигнали очите си към небето и се молели: - Създателю на всичко, Господи! Чуй ни, които Ти се молим, изпрати при нас Твоя свят Ангел, за да охлади този силно нагорещен котел, както някога е изстудил огнената Вавилонска пещ за тримата отроци; чуй ни, Владико, и побързай да ни помогнеш, за да разберат всички, че Ти си Син на живия Бог, дошъл в света. И в същия миг, по молитвите им, Бог изпратил Своя Ангел, който с небесна роса изстудил котела и им казал: - Мир вам, добри воини, верни подвижници! Не се бойте и не се страхувайте, защото Христос е с вас; Той ще ви направи победители и причастници на вечната радост. След това Домитиан заповядал да закачат светите мъченици надолу с главите и да ги опушват със смраден дим. Старият свети Конон се усмихнал на такова разпореждане и казал: - Безумни! Огънят не ни повреди, нима ще се изплашим от дима? Когато продължавали да измъчват светците със смраден дим, те се надсмивали над мъчителите и казвали: - Не се ли срамуваш, окаяни, че двама Христови воини победиха всичката ви горделива сила, посрамиха вашия баща, дявола, и съкрушиха и преодоляха всичките му злокознени хитрости. Домитиан се изпълнил със силна ярост и посрамен, не знаейки какво още да направи, заповядал да прекратят това мъчение и да разрежат светите мъченици на две с дървен трион. Когато слугите ги поставили и искали да режат, светците помолили слугите да им дадат време за молитва и се молели на Бога така: - Владико, Всесилни Боже, Творче на небето и земята, Цар на царуващите и Господ на господстващите, благодарим Ти, че си ни удостоил да пострадаме за Твоето свято Име, укрепил си ни в мъченията и не си допуснал Твоите врагове да се поругаят над нас, а нас си направил победители над дявола. Прославяме Тебе, Христа Бога, Всесилния и Всеблаг Човеколюбец, и Те молим: дай мир на Твоята света Църква, съществуваща във вселената, посрами и победи гонещите я, унищожи и разори мерзките идолски капища, въздигни Твоята сила и разпространи хвалата на Твоето свято Име, съхрани и умножи християнския род, правопрославящ Те до края на живота. Още Те молим, Владико, приеми с мир душите ни, нека не се изпълни заповедта на мъчителя и не бъдем разрязани, за да не се зарадва на това нашият враг, желаещ да се похвали, че ни е погубил. Нека Твоето милосърдие винаги бъде с нас и ни издигне към Теб, а Домитиан нека узнае какво е извършил с нас, и когато някой узнае това, което е станало, да прослави Твоето Пресвято Име во веки. Когато светците произнесли \"амин\", от небето се чул глас, призоваващ ги в небесните селения; светите мъченици, като се оградили с кръстното знамение, предали своите свети души в Божиите ръце. Веднага станало силно земетресение, идолските храмове паднали и всички идоли, които били в града, се разбили на парчета, а Домитиан избягал и се скрил в дома си. Братята, намиращи се в манастира, като чули какво се е случило със светите мъченици, дошли и взели честните им тела, отнесли ги в манастира и с чест ги погребали, прославяйки Отца и Сина и Светия Дух, Единия Бог в Троица, прославян от цялото творение во веки. Амин.", "date": "2019.03.06", "title": "Св. преподобномъченик Конон и неговия син Конон, пострадали в Икония"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/393291-6-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1521 г. - Фернандо Магелан открива островите Гуам и Рота.     1810 г. - Илинойс става първият щат на САЩ, в които е въведена задължителна ваксинация на населението.   1834 г. - В Канада град Йорк е преименуван на Торонто.   1837 г. - Руският император Николай I възстановява на Зографския манастир имотите му в Бесарабия дава компенсация от руското правителство в размер на 400 хил. рубли.   1853 г. - Във Венеция се състои премиерата на операта „Травиата\" на Джузепе Верди.   1869 г. - Дмитрий Менделеев представя първата Периодична система на елементите.   1888 г. - Експедицията на унгарския граф Шамуел Телеки открива езерото Рудолф (Басо Нарок) в Африка.   1899 г. - Немският химик Феликс Хофман получава патент за аспирина.   1902 г. - Основан е футболен клуб „Реал Мадрид\".   1911 г. - Българското книжовно дружество е преименувано в Българска академия на науките.   1913 г. - В Сан Франциско за първи път започва да се използва думата джаз за определяне на музикален стил.   1933 г. - Американските банки са затворени за осем дни поради финансова криза в банковата система на САЩ.   1938 г. - Започват изборите за XXIV Народно събрание в България. За пръв път в тях гласуват и жените.   1945 г. - Втората световна война: Българската армия започва Дравската операция.   1948 г. - Народното събрание приема закон за национализация на горите в България.   1951 г. - В САЩ започва процесът срещу съпрузите Джулиус и Етел Розенберг по обвинение в шпионаж в полза на СССР.   1953 г. - На мястото на починалия Сталин, за министър-председател на СССР и генерален секретар на КПСС е избран Георгий Маленков.   1957 г. - Гана обявява национална независимост.   1964 г. - Умира гръцкият крал Павел и престолът заема синът му Константинос II.   1983 г. - Компанията „Моторола\" представя първия в света преносим клетъчен телефон.   1994 г. - На референдум населението на Молдова решава да бъде обявена национална независимост.    ", "date": "2019.03.06", "title": "6 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393292-%D0%B7%D0%B0-%D0%BA%D0%B0%D0%BA%D0%B2%D0%BE-%D1%81%D0%B5-%D1%80%D0%B0%D0%B7%D0%B1%D1%80%D0%B0%D1%85%D0%B0-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D0%B8-%D0%B1%D0%BE%D1%80%D0%B8%D1%81%D0%BE%D0%B2", "text": "Има ли някакви по-важни новини от визитата на руския премиер Медведев в София?         Ако трябва с две думи да обобщим първия ден от визитата на руския премиер Дмитрий Медведев в България, бихме могли да вземем тези: „потвърдени интереси“. Българският министър-председател Бойко Борисов потвърди интереса на София към доставки на руски газ за евентуалния хъб „Балкан“ и обеща прозрачен търг за АЕЦ „Белене“. Медведев пък потвърди интереса на Русия към енергийни проекти в България (на първо място АЕЦ „Белене“) и към газова тръба за „Турски поток“. Преговорите се състояха в отсъствието на третата страна, която може да гарантира реализирането на тези проекти - Европейската комисия. Премиерът на Руската федерация го назова в прав текст: „За по-нататъшни стъпки по отношение на „Турски поток“ ще можем да говорим, когато ни бъдат дадени европейски гаранции - не от страна на България, а от Европейската комисия, че за този проект няма да има прегради“. Медведев добави, че се надява „българските колеги да разбират това и да работят по въпроса\". \" Защото  ни се полага \" Но двамата премиери назоваваха „въпроса“ по различен начин: докато Борисов говореше за хъб „Балкан“, който да продава руски газ на европейските пазари, Медведев приказваше за „Турски поток“, чиято втора тръба е спряла в момента до турския бряг в очакване накъде да поеме - към България и оттам през Сърбия и Унгария до Австрия или към турско-гръцката граница, като оттам газът ще се пренася през Гърция и инфраструктурата на Южния газов коридор до Италия. Първата тръба ще доставя 15 млрд. куб. м. газ за Турция. Липсата на гаранции от страна на ЕК възпира Москва и Газпром да обявят накъде ще поеме втората тръба. А други пречки спират Белград и дъщерното дружество на Газпром в Сърбия - „Газтранс“, известно доскоро като „Южен поток Сърбия“, да започне строителството на сръбската ѝ отсечка - от границата с България до границата с Унгария. Макар първите 300 млн. евро за тръбата да са осигурени, а сръбските власти да твърдят, че съвсем скоро всичко ще потръгне, от сръбската Газова асоциация смятат, че в следващите шест месеца до една година това едва ли ще се случи, тъй като „американците няма да го позволят“, съобщи през февруари изданието Eurаctive. Назованите причини са две - базираната във Виена Европейска енергийна общност, чиято цел е разширяване на вътрешния енергиен пазар на ЕС в Югоизточна Европа и Черноморския регион, в 35 страници е препоръчала на Белград да осигури достъп до тръбата и на други доставчици. Независимо, че Сърбия още не е член на ЕС, изискванията на Третия енергиен пакет очевидно не могат да бъдат заобиколени. Посочено е какъв дял от капацитета трябва да бъде заделен за другите и на кои места да стане това - на границата с България, на границата с Унгария и на още три места в Сърбия. Макар и София, и Белград да правят всичко по силите си, за да осигурят ново трасе за руския газ през Балканите към Европа, изобщо не е сигурно, че плановете им ще се увенчаят с успех. Въпреки това в София Медведев подчерта: „Изтребители винаги ще има, важно е да дойде газ и да има електроцентрали и ние, с нашите български партньори, трябва да работим за това“.     Заради напрежението с Украйна, от 2020 година Москва спира Трансбалканския газопровод, който транзитира природен газ през Украйна, Румъния и България към Турция и Гърция. Българските тръби остават празни, искаме си същите количества, подчерта Борисов и добави: „България ще участва в газопреноса, защото това ни се полага“. И наистина: по силата на дългосрочния договор до 2030 година, „Газпром“ е длъжен да осигури заместващ транзит - или да плати санкции. Вчерашното изявление на Борисов, че България иска не повече от сегашния транзит, е отстъпление от заявените през май м.г. в Москва надежди за два пъти по-големи количества. Но премиерът си остава все така амбициран да търгува и разпределя руски газ през лелеяния хъб „Балкан“. Според анализатори, Москва вече е променила схемата, за да не попадне под ударите на Третия енергиен пакет - за строителството и транзита да отговарят местни оператори, а руската страна да не се намесва. Държавната газова компания Булгартрансгаз е готова да поеме като дълг необходимите за строителството на газопровода до Сърбия 2,8 милиарда лева. Защото ако плаща за строителството и е съсобственик на тръбата, каквато беше схемата за „Южен поток“, Газпром попада под ударите на европейските регулации. Де юре Газпром няма да е и изпълнител, но в руското издание РБК се появи информация, че компания, която е негов подизпълнител - „Трубная металлургическая компания” на руския магнат Дмитрий Пумпянский, ще спечели търга, който Булгартрансгаз ще обяви през март. Излиза, че собственост на Газпром ще е „само“ синьото гориво в тръбата.     България се надява, че ако ЕК направи изключения за застрашения от американски санкции „Северен поток-2\", после ще стори същото и за „Турски поток“. Както стана ясно, допълнената газова директива на ЕС няма да спре руско-германския проект, но ще позволи на ЕК да преговаря с Русия за него от името на Общността. А  \" Белене \"? От срещата Медведев-Борисов не произтича нищо ново и за АЕЦ „Белене“. Русия, чрез „Росатом“, все така заявява желание да участва, а българските власти все така повтарят мантрата за пазарните условия. Въпреки обещанията на властта процедурата за избор на стратегически инвеститор да бъде обявена през февруари, това ще стане чак в края на март или началото на април. Но който и да бъде избран, няма как да мине без „Росатом“ - той е конструктор на проекта, негови са реакторите. Големият въпрос е ще може ли да осигури необходимите 9 милиарда евро без никакви гаранции от държавата. Това обаче няма да се разбере преди началото на 2020 година - заради деветте етапа на процедурата. Така че съдбата на тези енергийни проекти си остава неясна - въпреки ключовото им значение в руско-българските отношения. „Правителството играе в отбора на Москва, що се отнася до проекцията на руските енергийни интереси в ЕС“, коментира в тази връзка бившият посланик на България в Москва Илиян Василев. Непосредствено преди Медведев, на посещение в България бе генералният секретар на НАТО Йенс Столтенберг. След визитата му Борисов побърза да увери, че: това няма нищо общо с руското посещение; не са говорили за енергийни проекти; България не е Троянският кон на Русия, ами дори един от най-дисциплинираните и лоялни членове на НАТО. А вчера се обърна към Медведев с думите, че „поне още няколко години трябва да поддържаме руските самолети, докато дойдат новите (американските изтребители - б.а.)\". След което добави: „Няма да се плашите от това“. Няколко часа по-рано шефът на Газпром Алексей Милер кацна в София с луксозния си частен самолет - „Гълфстрийм“, американско производство.    ", "date": "2019.03.06", "title": "За какво се разбраха Медведев и Борисов?"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/393293-%D0%BC%D0%B5%D0%B4%D0%B8%D0%B5%D0%BD-%D0%BE%D0%BB%D0%B8%D0%B3%D0%B0%D1%80%D1%85-%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%81%D0%B0-%D0%BF%D0%BE%D0%B8%D1%81%D0%BA%D0%B0%D0%BB%D0%B8-%E2%80%9C%D0%B3%D0%B8%D0%BB%D0%BE%D1%82%D0%B8%D0%BD%D0%B8%D1%80%D0%B0%D0%BD%D0%B5%D1%82%D0%BE%E2%80%9D-%D0%BD%D0%B0-%D0%B2%D0%B0%D0%BB%D1%8F-%D0%B0%D1%85%D1%87%D0%B8%D0%B5%D0%B2%D0%B0-%D1%81%D1%80%D0%B5%D1%89%D1%83-%D0%BE%D0%BF%D1%80%D0%BE%D1%89%D0%B0%D0%B2%D0%B0%D0%BD%D0%B5-%D0%BD%D0%B0-%D0%B4%D1%8A%D0%BB%D0%B3-%D0%BE%D1%82-26-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0", "text": "Министър и медиен олигарх поискали да „падне“ главата на журналистката Валя Ахчиева Припомняме, че бюджетът на БНТ е 70 млн. лв. Според финансови експерти, при един толкова голям дълг – по-голям от 1/3 спрямо годишния бюджет, никой министър няма право да отпуска на БНТ пари – това са парите на данъкоплатците. Трябвало е досега УС на БНТ да приеме специален погасителен план и  да се ликвидират задълженията. Но, финансовото състояние на БНТ от ден на ден се влошавало, категорични са източниците ни. БНТ- началникът  Каменаров е подписал предаването на Ахчиева да бъде свалено от програмната схема.     „Репресията срещу журналистите не е правен проблем. Това е политически проблем“, каза преди дни пред Фрог нюз Валя Ахчиева. Екипът ни я засече  случайно в Софийския районен съд, след като беше депозирала искова молба, с която тя оспорва наложеното и дисциплинарно наказание от шефа на БНТ Константин Каменаров – „предупреждение за уволнение”. Свалянето на „открито“ в много медии бе свързано с разследванията на Ахчиева за транспортната фирма „Юнион Ивкони“ и контролния орган-Изпълнителна агенция „Автомобилна администрация“. Според нашите източници, обаче става дума за доста по-сериозни неща, свързани с националната сигурност на страната.     Не е тайна, че разследванията на журналистката през последните две години се съпътстват с не малко проблеми, включително и опити за налагане на цензура. Такава имаше при опитите на Ахчиева да покаже, че у нас контрабандно е внесена от Турция ваксината „Пентаксим“, докато здравен министър бе Петър Москов. Едно от предаванията на тази тема бе спряно. Фрог, обаче  го излъчи, след като се сдоби с него от източник от  службите за сигурност. Предаване за “Юнион Ивкони” и държавния орган, който контролила фирмата, също падна наскоро от ефир по неясни досега причини. Не минават гладко и откритията за далавери при вноса на горива.  На 10 май м. г.  няколко сайта, включително и  Факти. бг. информира, че „финансовият министър Владислав Горанов бил притискал неколкократно през последните две седмици Генералния директор на БНТ Константин Каменаров да не излъчва журналистическо разследване на Валя Ахчиева в предаването “Открито”, планирано за неделя 13 май 2018 г. Темата на разследването била за това, какво се случва със Закона за акцизите и данъчните складове и едни ЖП цистерни, пълни с газьол, разтоварен от руски танкер на варненското пристанище ПЧМВ“. За това Валя Ахчиева сезира Главния прокурор Сотир Цацаров. И тогава, покрай предварително избухналия скандал,  предаването „Открито” с разследването  за  пристанището във Варна  и танкера с гориво се излъчи по БНТ. Вестник 24 часа цитира въпросното  разследване  на Ахчиева за това че,  „злоупотребите с горива идвали точно заради разминаването на срокове в Закона за акцизите и данъчните складове и Наредба на финансовото министерство.Законът за акцизите задължи от 1януари 2018 година, на всяко пристанище, където могат да се товарят или разтоварват танкери с горива, да има измервателни уреди, които да бъдат в 24 часова онлайн връзка с митниците и НАП.”  Но, Ахчиева показа документа, с който финансовият министър Владислав Горанов подписва Наредба, която да удължи срока до 1 юни 2018 година. И така пристанищата, включително и прословутото варненско пристанище ПЧМВ получават отсрочка – още 5 месеца без работа на контролните уреди. От предаването „Открито” стана ясно, че разнобоят е поправен от депутатите едва след 3 месеца. На 16.03.18 Парламентът записва новия срок от Наредбата и в закона за акцизите с изричен текст, че той ще важи със задна дата. А след това скандално разследване, Ахчиева се появи на  друго пристанище – този път в Бургас. За да провери, как се изпълнява вече влязлата в сила Наредба за измервателни уреди на пристанищата. В „Открито” от 10 юни, разследващата журналистка разкри сензационен факт, отново свързан с опасността от контрабанда на горива. Този път разследването й е за  „БМФ-Прот-Бургас“, собственост на братя Домусчиеви. Предаването може да видите   От репортажа става ясно, че по време на българското европредседателство, се случва нещо необичайно-един уред мери горивото, което тръгва от танкера към две посоки-за данъчния склад на „Инса ойл“ и към жп цистерните. Ахчиева отбелязва, че това е нарушение на закона, който е категоричен, че в тази работа не трябва да има човешка намеса. В същото време от „БМФ-Порт Бургас“ признават официално, че човек указва на уреда как да мери. Журналистката прави извод, че това създава предпоставка за манипулиране на данните, които се подават на контролния орган Агенция „Митници“. Любопитното е, че тя засича и танкер с газьол от Русия „Азов Маринер“, който липсва в първоначалните документи. Ахчиева установява, че горивото от него тръгва към базите на „Инса ойл“ в Белозем, които са собственост на петролния бос Георги Самуилов. Припомняме ви, че в началото на 2018 година Самуилов изненадващо купи контролния пакет от акции на Общинска банка. Преди няколко дни, сайтът EUelectionsbulgaria, базиран в Брюксел и финансиран от Европейския Парламент, излезе с остра реакция за случващото се у нас, като пусна материал, озаглавен:  „Сигнал за свобода на печата: Виден журналист е на прицел“. Припомняме ви, че „Репотрети без граници“ нареди страната ни през миналата година на 111-то място по свобода на словото, отреждайки й по-задно място в класацията от предходната година.     ", "date": "2019.03.06", "title": "Медиен олигарх и министър са поискали “гилотинирането” на Валя Ахчиева срещу опрощаване на дълг от 26 милиона лева"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/393289-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%B8%D0%B4%D0%B2%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%81%D1%8A%D1%80%D0%B1%D0%B8%D1%8F-%D0%BA%D0%B0%D0%B7%D0%B2%D0%B0%D1%82-%D0%B4%D1%80%D1%83%D0%B3%D0%BE", "text": "Планът на Фолксваген за фабрика на Балканите наелектризира страните от региона, пише австрийският \"Ди Пресе\". И наистина: сръбската преса изобилства от публикации, в които се спекулира,  че Фолксваген ще избере Сърбия.         Къде ще построи Фолксваген новата си фабрика, която трябва да заработи през 2022 година? Една  , управител на Германо-българската търговско-промишлена камара, предизвика много дискусии и публикации - особено в Сърбия, една от страните, които се борят за голямата инвестиция. В отговор на неколкратните запитвания до централата на концерна, ДВ получи единствено официалното съобщение за медиите и кратката информация, че решение още не е взето. От България до Турция - предимства и недостатъци „Плановете на Фолксваген за фабрика в Югоизточна Европа наелектризираха не само медиите в потенциалните инвестиционни дестинации на Балканите“, пише днес австрийският „Ди Пресе“. Според вестника, решението на Управителния съвет на Фолксваген може да се очаква през май. Авторът на статията Томас Розер анализира предимствата и недостатъците на държавите, очакващи голямата инвестиция. Според него най-напред прави впечатление фактът, че за Унгария изобщо не става дума - не само поради ръста на заплатите в тази страна, но и заради недостига на работна ръка. По-нататък в \"Ди Пресе\" четем:     „Срещу изграждането на фабрика на Фолксваген в Турция говори обстоятелството, че отношенията между ЕС и Анкара са обтегнати. Проблемите на Румъния пък са липсата на автомагистрали, повишеното равнище на заплатите и прегрелият пазар на работна сила в някои региони. (…) Леко фаворизираната България разполага с едва ли не перфектна площадка за новата фабрика на Фолксваген - това е закритият още през 2008 година металургичен комбинат Кремиковци в близост до софийското летище. За инвестицията се бори и процъфтяващият Пловдив. Като член на ЕС България печели точки и по линия на стабилността и на много тесните търговски връзки с Германия. Докато Сърбия и аутсайдерът Северна Македония са привлекателни както поради ниските равнища на заплатите, така и заради някои силни финансови предимства: като кандидати за членство в ЕС те все още не са длъжни в пълен обем да спазват строгите ограничения за държавните субсидии. Едва ли някаква роля ще изиграе обаче Споразумението за свободна търговия на Сърбия с Русия: и в момента то не важи за автомобилите на Фиат, които се сглобяват в Крагуевац\", пише \"Ди Пресе\". \"Сърбия пред земетресение\" На 3 март сръбският вестник „Новости“ публикува статия под заглавие „Фолксваген прави фабрика в Шумадия“. Още в началото авторът прогнозира, че Сърбия се намира пред истинско земетресение, защото според негови източници германският концерн бил избрал тъкмо Сърбия измежду конкуриращите се държави, сред които е и България. Вестникът твърди още, че предимствата на Сърбия са свързани с добрия икономически климат в страната, както и с приятелските отношения на сръбското държавно ръководство с „колегите от Германия“. Цитиран е сръбският премиер Александър Вучич, според когото евентуалната инвестиция на Фолксваген изцяло „ще промени кръвната картина на нашата икономика\".     Друг сръбски вестник, булевардният „Курир“, също пише, че инвестицията на Фолксваген ще се приземи в Сърбия - най-вече заради по-евтиното производство, качествената работна ръка, държавните субсидии и възможностите, които предлагат споразуменията за безмитна търговия с Русия и Турция. „Няма нито една страна с добра икономика без автомобилна индустрия. С износа на 300 000 автомобила годишно нашата икономика ще придобие съвсем различен образ. (…) Ние сме по-конкурентоспособни както по отношение на работната сила и на качеството, така и по отношение на електроенергията например, чиито цени са по-ниски, отколкото в страните от ЕС\", четем в публикацията на сръбския \"Курир\".    ", "date": "2019.03.06", "title": "Фолксваген идва в България? В Сърбия казват друго."}
{"url": "http://www.classa.bg/%D1%81%D0%B2%D1%8F%D1%82/item/393283-%D0%B5%D0%BA%D1%81%D0%BF%D0%B5%D1%80%D1%82-%D0%BD%D0%B0-cnn-%D1%82%D1%80%D1%8A%D0%BC%D0%BF-%D0%B3%D0%BE%D0%B2%D0%BE%D1%80%D0%B8-%D1%81-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%B8%D1%82%D0%B5-%D0%B8%D0%BB%D0%B8-%D0%BA%D0%B0%D1%82%D0%BE-%D0%BF%D1%83%D1%82%D0%B8%D0%BD,-%D0%B8%D0%BB%D0%B8-%D0%BA%D0%B0%D1%82%D0%BE-%D1%85%D0%B8%D1%82%D0%BB%D0%B5%D1%80", "text": " на Конференцията на консервативните политически активисти CPAC, по време на която президентът спомена необходимостта от „връщане на безценното наследство на Съединените щати“, много приличаше по тона на представянето на Адолф Хитлер, убедена е експертът на CNN по националната сигурност и бивш служител на администрацията на Обама Саманта Виноград. Освен това, както каза Виноград в ефира на канала, Тръмп в речта си използва много техники, които обикновено използва руския президент Владимир Путин.     А нашите гости, Саманта Виноград, която се занимаваше с въпросите на националната сигурност в администрацията на Обама, и Марк Мазети, кореспондент-анализатор на The New York Times във Вашингтон, ще коментират обръщението на президента към участниците в Конференцията на консервативните политически активисти CPAC. Марк, президентът Тръмп се пошегува и със (специалния прокурор на Министерството на правосъдието на САЩ, ръководещ \"руското дело\" -  ) Мюлер, и с (бившия директор на ФБР -  ) Коми и със (заместник-началника на съдебната система –  ), и с бившия ръководител на Министерството на правосъдието -  ) Сешънс ... Като цяло, той днес говори и говори, и с един много безцеремонен тон - например, шегуваше се със своето обръщение към Русия, което той направи по време на предизборната кампания. Президентът изобщо разбира ли колко сериозна е ситуацията с делото Мюлер и другите разследвания? МАРК МАЗЕТИ, кореспондент-анализатор в \"Ню Йорк Таймс\" във Вашингтон: Но днес президентът каза още нещо – ето, чуйте. ДОНАЛД ТРЪМП, президент на САЩ: Сам, думите за   навяват мисълта за много по-тъмни времена в историята. Но работата не е само в това - както казвате, това, което изрази президентът в тези коментари, може да представлява заплаха за националната сигурност. САМАНТА ВИНОГРАД, експерт по сигурността на CNN: До кого са адресирани тези думи? САМАНТА ВИНОГРАД:", "date": "2019.03.06", "title": "Експерт на CNN: Тръмп говори с избирателите или като Путин, или като Хитлер"}
{"url": "http://www.classa.bg/%D1%81%D0%B2%D1%8F%D1%82/item/393284-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-6-%D0%B3%D0%BE%D0%B4%D0%B8%D0%BD%D0%B8-%D0%B1%D0%B5%D0%B7-%D1%87%D0%B0%D0%B2%D0%B5%D1%81", "text": "“ De mortuis aut bene aut nihil!”  (За мъртвите или добро, или нищо!)    , когато съдбата на Венецуела е на световната арена, когато венецуелският народ е в гърч, разпънат от външен натиск, но понасящ несгодите и лишенията, бранейки своето Отечество, своите природни богатства, суверенитет и независимост, днес страната отбелязва една тъжна годишнина – 6 години без Чавес. Ще си позволя да споделя някои впечатления на чуждестранни дипломати, политици и интелектуалци, както и лични впечатления за президента Уго Чавес, управлявал 14 години Венецуела в едно размирно и разделно време за света и за Латинска Америка.     Уго Чавес Фриас /1954-2013/ е 48-ят президент на Венецуела, /  Венуцуелският президент Чавес не се описва с няколко щрихи, защото образът му е сложен, многопластов, както и управлението му – нестандартно и дискусионно. Чавес бе един от най-коментираните президенти в света в новия век. Неудобен за Америка, директен, безкомпромисен, непредсказуем и мразен от някои държавници в Латинска Америка и в Европа, но харизматичен, авторитетен и колоритен за трети. Чавес бе обичан от народа си, блестящ оратор на зрелищни митинги и публични манифестации, той бе най-органичният човек, на комуто бе отсъдено да управлява Венецуела. На венецуелската сцена главният герой Чавес бе „духът на улицата“ в държавнически образ. В излъчването му имаше нещо магическо или мистично, типично латиноамериканско. Чавес бе човекът на “смутното време”, натурален политически символ на една фолклорна иконография. Езикът на Чавес бе разбираем за масите, които чувстваха едно връщане към родното, венецуелското, към езика на Симон Боливар и Фернандо Миранда, но не към натруфения език на благородника и рицаря. Президентът Чавес говори на ясния испански език на хората от улицата, без протоколни щампи и без протокол в държанието си с хората. Многомилионните митинги в Каракас започваха с венецуелския химн, който самият Чавес запяваше. Препълнените зали и площади с червени рубашки на масите, където “ел Команданте-Президенте” се скандира френетично. Впечатляващо беше за мен като европейски дипломат да присъствам на такива изяви и да се потопя в това екзалтирано червено множество. Чавес умееше да омае масите – той пееше, рецитираше безпогрешно известни поеми и продължаваше да ораторства завладяващо с часове. Когато Чавес говореше, всички венецуелски телеканали прекъсваха емисиите си и предаваха директно от мястото на събитието. Речите му, наситени с примери, песни, стихове, сълзи и смях, огласяни от овации и лозунги, траеха от 3 до 6 часа минимум. А за движението “чавизъм” накратко ще кажа, че в него съвместно съществуват сложните тенденции на утопичния социализъм, на радикалния социализъм и на християнския социализъм, както и две твърде релевантни константи, дълбоко латиноамерикански национализъм и интеграционизъм. В “чавизма” са вкоренени и преплетени великите мъченици-освободители Симон Боливар и Франсиско Миранда. Чавес печели изборите с , подкрепата на венецуелския народ, която варира между 55-65%.. След като живях в този регион стигнах до извода, че латиноамериканският и европейският социализъм и прогресивните движения почиват в различни социални реалности и затова те са различни, но има едно нещо общо, което е съществено: борба за мир, за човешкото развитие и социалната справедливост. „ Енигмата за двамата Чавес“ - Маркес Нобеловият лауреат за литература колумбиецът Габриел Гарсия Маркес споделя, че се е запознал с венецуелския президент при Фидел Кастро в Хавана, след което Чавес го е поканил да пътува с него в самолета от Хавана до Каракас. Маркес не скрива, че в разговора си в самолета с Чавес той е останал „в образа си на младия креолски полковник, с неговата шапка“боина“ на парашутист, с възхитителното му умение на изказ, смел и твърд, поемайки историческата отговорност към народ и Отечество. Ние пътувахме през февруари 1999г., 15 дни след като Чавес бе избран за конституционен президент от народа и бе поел властта на държавата Венецуела. Ние се запознахме три дни преди пътуването ни в Хавана по време на среща с президентите на Куба и на Колумбия, Фидел Кастро и Андрес Пастрана... Първото, което ме впечатли бе неговата фигура, изваяна сякаш от железобетон. Чавес притежаваше непосредствена сърдечност и креолско остроумие на истинския венецуелец. Когато ми разказваше за живота си в самолета, открих в него една личност, която съвсем не отговаряше на образа на деспота, представа, която бяхме си изградили вече, втълпявано от медиите. Това беше един друг Чавес. Но кой от двамата беше истинският?… Самолетът кацна в Каракас в три часа сутринта. Зърнах през прозорчето тресавището от светлини на онзи незабравим град, където живях три съдбоносни години, както за Венецуела, така и за моя живот. Президентът се сбогува с мен с карибска прегръдка, с усмивка и подразбираща се покана:“Ще се видим следващия февруари”. Докато се отдалечаваше между охраната си от наградени войни и приятели в този ранен час, изведнъж потръпнах от вдъхновението си, че бях пътувал и разговарял с удоволствие с двамата противоположни Чавес: единият, на който ожесточената съдбовна-орисница го посочи да спаси страната и народа си и другият - един вълшебник, който можеше да се нареди в историята като още един деспот”. / Теодоро Петкоф за Чавес – „Чавес е латиноамериканският Грамши“ Теодоро Петкоф е венецуелски журналист от български произход, с леви разбирания, бивш министър, интелектуалец и лидер на опозицията във Венецуела. Теодоро Петкоф остана до края на живота си бунтар и непримирим критик на Чавес. Той бе най-добрият приятел на колумбийския писател Г.Гарсия Маркес, работили заедно в Каракас като млади журналисти. Години наред Теодоро защитава своята кауза и воюва с Чавес, изтъквайки негови грешни ходове в политиката и управлението му. От привърженик на Чавес в началния му период, двамата стават непримирими политически противници, но и двамата останаха до края на дните си влюбени във Венецуела и народа й. Имах възможност да се срещна и да разговарям с Теодоро Петкоф, макар и по тема свързана с член от неговото семейство, за който той държеше да бъде с българско гражданство. Той наистина бе изключителна личност, с висок дух и със силно чувство за справедливост, но и трябва да кажа, че беше с труден и чепат характер. Затова много внимавах на срещата ми с него. В политическата част от разговора ни стана дума и за политиката на президента Чавес. Попита ме дали съм се срещала и побърза да ми каже, че „двамата са от двата бряга на барикадата“ и продължи: “Чавес спечели президентския пост по честен начин, изборите също. Той е силно харизматичен, неповторим оратор, народът го обича … Това, което не може да се отрече на Уго Чавес и което особено отчитам е, че като президент той сложи на масата най-напред темата за бедността във Венецуела и се опитва да я реши с всички рискове и средства. С „мисиите“ или неговите социални политики, Чавес засили социалната помощна система за хората. Но Чавес превърна Венецуела в автокрация или самодържавие, където няма разделение на властите, а цялата власт е концентрирана в ръцете на президента. Каквото и да стане, без Чавес нищо не се урежда... Дразня се, че е авторитарен … Имам чувството, че е самовлюбен и се мисли, а и донякъде е прав, че прилича на италианския политик и комунист-бунтар Антонио Грамши /1891-1937/. Но Чавес е различен от италианеца Грамши, Чавес е карибският Грамши... Чавес е с гъвкав ум, много интелигентен, с феноменална памет за история, политики и събития, той е встрастен в книгите, изчел е повече дори от мене и от Габо /Маркес/, но е образован хаотично и в известен безпорядък... Смятам, че има нужда около себе си от истински интелигенти, които да сложат ред и да канализират отделните му „писти в държавното управление“. Когато говорех с него, му казвах винаги да ги потърси… А неговият “социализмът на 21 век“ е тоталитаризъм “light”. На кафе с Чавес в Кито, Еквадор Като пратеник на българския президент, участвах в церемонията по встъпване в длъжност на еквадорския президент, Рафаел Кореа, януари 2007г. Пристигнах в Кито и бях настанена в хотела сред първите държавни гости – групата президенти от Южна Америка и Испания /принц Фелипе тогава/. Сутринта преди церемонията слязох на закуска по-рано и седнах на една странична маса. Тъкмо си поръчах кафето, когато в ресторанта връхлетя свита и президентът Чавес. Виждайки ме, той се насочи към моята маса и в неговия кавалерски стил попита дали ще се съглася да пия кафето си в негова компания. Двамата, само преди две седмици в двореца Мирафлорес в Каракас говорихме за развитие на българо-венецуелските политически отношения и сега се срещнахме в Кито. Чавес ме попита как се чувствам в Каракас, който не е Буенос Айрес, знаейки, че преди съм работила в Аржентина, срещнала ли съм приятели вече... Казах му, че все още приятелите се броят на пръстите в Каракас, но например, преди да замина за Кито вечерта съм гостувала на Теодоро Петкоф, който е с български корени. Чавес бързо попита “А как е той, не сме се виждали скоро? “ Казах му, че е във форма и, че продължава да пише и да критикува...” Чавес се засмя и продължи: “Теодоро и Габо са неразделни приятели, и в Колумбия и във Венецуела само ние можем да се гордеят с такава кройка интелигенти, които носят латиноамериканизма ни и го завещават за поколенията...” “Теодоро Петкоф е и българин“, добавих и той настояваше и внучето му, родено в Каракас, да бъде български гражданин… Вас, г-н Чавес, Теодоро Петкоф също Ви цени високо. Каза ми, че сте изчели повече книги от него и от Габо и Ви нарича креолския Антонио Грамши.” Чавес сияйна, замисли се и призна, че всички трудове на Грамши е изчел с подчертаване… „Грамши е моят кумир от левите европейски мислители на 20 век. Защото въвежда понятието „културна хегемония“ ... Той е философът, който италианският фашизъм затваря със зверска заповед “този мозък да спре да мисли” и умира 1937г… Имам неговите 30 тетрадки от затвора, където насърчава да се създават интелектуалци от работнически произход и ги определя точно за “органични интелектуалци“. Тази е и моята цел за образованието – обучение на работнически деца, култура, музика, изкуство, за да има будно и просветено гражданско общество във Внецуела”. Раул Мородо за политиката на президента Чавес  С испанския дипломат и политик, академик Раул Мородо, с който се познавахме от предишните ми мандати в Мадрид, се случихме да сме колеги и да работим заедно в Каракас. Испанският посланик написа задълбочен дипломатически анализ за политиката на президента Чавес, който съм коментирала не веднъж. Според посланика „Уго Чавес демонстративно ненавиждащ американския президент Буш и е от малкото латиноамерикански лидери, които открито си позволяват да го мразят, защото зад Чавес стои Венецуела, която притежава най-мощното оръжие в региона – петрол и злато, които въпреки противоречията, пътуват редовно за САЩ и света... За да почувстваш венецуелската реалност, трябва да си се докоснал и потопил в тази действителност и задължително да отчетеш исторически момента. Президентът Чавес беше неизбежен и необходим за Венецуела в този исторически момент. Чавес промени венецуелския политически сценарий и лицето на венецуелската политика. Той е нестандартен политик. Неговият весел и директен стил в контактите му с хората се различаваше коренно от традиционния на предшественици и на много други днешни лидери от региона. Малко са държавниците толкова провокативни, какъвто бе Чавес в контактите си с бизнесмени, медии и елитната класа, с политическите си противници в страната и в чужбина. Никой венецуелски президент до сега по света не е имал такъв имидж, толкова висока международна известност в света... Чавес притежава голям идеологически и политически синкретизъм, тоест способност да приеме разнородни доктрини. Той съумява да помирява представители на различни доктрини, които нямат връзка помежду им. Чавес извади за свой идеал Симон Боливар, идеалът на венецуелеца. Този идеал се ражда в търсене на национална политическа идентичност, а в международен план – за латиноамериканската интеграция в борба с утопичното мислене...“ Оливър Стоун и Чавес във филма“На Юг от границата“ Американският режисьор Оливър Стоун представи в Каракас филма си “На Юг от границата”, в който са включени 7 латиноамерикански президенти с интервюта с цел да разруша грешната представа за тях, тиражирана в медиите в САЩ и в Европа. Според режисьора „това са президентите на власт в континента, които наистина си приличат с народите им. За главен герой на филма избрах Уго Чавес, защото той е истински и това не може да убегне от обектива, той не симулира, в него има нещо наивно, понякога греши и после се поправя, но е внимателен. Той е човек, който можеш да обикнеш, той е личност, която се е посветила на народа си, за да му служи и помага...” „Всички латиноамерикански лидери в един глас заявяват едно и също. Те искат сами да упражняват контрол над своите природни ресурси, да развиват и укрепват регионалните връзки, да бъдат третирани като равни от страна на САЩ и да са независими държави... Президентът Чавес не се оказа диктатор, нито фокусник, както го описваха медиите в САЩ. Чавес беше президентът, който търси икономическо равновесие в региона, Чавес е най-органичният човек, който съм срещал.”, Каракас 2010г. Наоми Кембъл за Чавес, „ангел-бунтар“ Моделът Наоми Кембъл, т.н. “черна пантера” в качеството си на председател на фондацията Нелсън Мандела гостува в Каракас за интервю с президента Чавес. Да си спомним, че и Джина Лолобриджида навремето пътува до Хавана, за да направи фотосесия за Фидел Кастро. Та Наоми, след разговор и среща с венецуелския президент, след като разгледала неговата огромна библиотека и картини, които той грижливо пази, пише за Чавес: „Лошото момче в световната политика се оказа смел, безстрашен, но не и неразумен. Надявам се отношенията между Венецуела и САЩ да се подобрят в близко бъдеще. Каквото и да крие бъдещето, за мен ролята на Чавес ще бъде тази на ангела-бунтар” , Каракас - 2008г. От Чавес в униформа, до Чавес в костюм “Армани” Говореше се често, че в Чавес живеят двама различни образа Чавес. Единият, облечен като кубински войн, а другият – строго елегантен „в един от 100-те костюми “Армани”, които има в двореца Мирафлорес. Разграничаването в облеклото си Чавес прави според срещите си – с червена фланелка и маслинено зеления в стил Фидел Кастро костюм или с елегантния костюм на европейския дизайнер. Говореше се, че експертите по протокол се отнасят внимателно към облеклото на „Ел Команданте-Президенте“. Ако Чавес отива на официална среща с дипломати или с чужди президенти, в този ден той изважда от гардероба “Армани”, за да бъде държавникът със стил. При друг повод, когато облече зеления дочен костюм с червената фланелка, сякаш се облича в желязо. Той става войнствен, летят оловни думи...Дръжте се, войнът връхлита... Скрийте се в траншеите … пристига най-мускулестият от квартала… Проблемът е, че не знаеш кой е истинският Чавес, войнственият или държавникът в “Армани”, или и двамата“, коментира журналистът от „Универсал“ Елиас Рохас, 2010г. Игнасио Рамоне за Чавес Външнополитическият анализатор Игнасио Рамоне пише за Чавес: „Враговете на Чавес по света не се спират пред нищо: държавен преврат, петролни стачки, изтичане на капитали, опити за атентати… Подобно ожесточение не е наблюдавано в Латинска Америка от времето на атаките на Вашингтон срещу Фидел Кастро.“ / На 5 март 2013г. Чавес замлъкна завинаги. Дълго време пламенният държавник и оратор и неговите речи кънтяха на запис, докато залите и площадите опустяха, а народът разбра, че е осиротял.", "date": "2019.03.06", "title": "Венецуела - 6 години без Чавес"}
{"url": "http://www.classa.bg/%D1%81%D0%B2%D1%8F%D1%82/item/393285-%D0%BA%D0%BE%D0%B0%D0%BB%D0%B8%D1%80%D0%B0-%D1%81%D0%B5-%D0%B3%D0%BB%D1%83%D1%82%D0%BD%D0%B8%D1%86%D0%B0", "text": "Америка събира глутница от марионетни държави за отстраняването на законно избрания венецуелски президент Николас Мадуро, който е и легитимен, защото има подкрепата на поне половината от населението на страната. Общо взето, така може да се оцени новината на US президентския съветник Джон Болтън пред Си Ен Ен, че сглобява такава коалиция, която той иска да бъде колкото се може по-широка. Нищо чудно следващите дни Борисов бойко да й даде рамо - и не само защото си е Бойко.      Стане ли дума за коалиция на Америка, веднага замирисва на война, разруха, невинни жертви и страдание. Точно такива коалиции оставиха в развалини Ирак, Сирия, Либия, Йемен. Затова и предчувствието, че същото очаква и Венецуела, че срещу нея се гласи колективна интервенция, се включва на автопилот в съзнанието ни. Вярно, сега има някои различия. \"Факт е, че се опитваме да получим подкрепа за мирно предаване на властта от Мадуро към Гуайдо\", рече съветникът с имиджа на \"ястреб\". Фразата \"мирно предаване на властта\" е предназначена да покаже на света, че политиката на САЩ е била помъдряла, очовечила се е и ще избягва грешките от Ирак или Сирия. И уж отчита нежеланието на силова намеса на страните от региона.   Само че това е параван, зад който са скрити други помисли. Това, впрочем, е второто \"аз\" на US геополитиката. Първо, Венецуела се нуждае не от мирно сдаване на една законна власт, а от мирно, чрез диалог, разрешаване на политическата криза. Но Вашингтон не дава на опозицията нито да преговаря, нито да се споразумее с властта за излизане от кризата. Той иска \"стажанта си\" Гуайдо на власт.  И второ, както Гуайдо, така и Белият дом не изключват силов вариант във Венецуела. Има и съобщения за струпване на военни части около страната. Така че това, което Болтън събира, е глутница. Не само срещу Мадуро, но и срещу международното право.  ", "date": "2019.03.06", "title": "Коалира се глутница"}
{"url": "http://www.classa.bg/%D1%81%D0%B2%D1%8F%D1%82/item/393286-%D0%B8%D0%B7%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%BE%D1%82-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D1%80%D0%B0%D0%BA%D0%B5%D1%82%D0%B8%D1%82%D0%B5-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B5%D0%B2%D1%80%D0%BE%D0%BF%D0%B0", "text": "Владимир Путин подписа указ за излизането на Русия от Договора за ликвидиране на ракетите със среден и малък радиус на действие (Договор).   Пресслужбата на Кремъл отбеляза, че документът е подписан в резултат на нуждата да се предприемат мерки в отговор на нарушенията на американската страна на същия този договор.     Указът за спиране изпълнението на задълженията на РФ по Договора за ракетите влезе в сила от момента на подписването му — на 4 март 2019 г.   МВнР на Русия подготвя съответното уведомление, което ще бъде изпратено на държавите-участнички в Договора. Припомняме, че в началото на миналия месец президентът на САЩ и държавният секретар Майк Помпео обявиха, че САЩ спират изпълнението на ангажиментите си по Договора от 2 февруари с последващо излизане от пакта, което ще се случи след половин година.   В отговор на действията  на американската страна, президентът на Русия Владимир Путин заяви за спиране на участието на Москва в договора.   Ситуацията коментира доцентът от катедрата по политология и социологиа към РЕУ «Плеханов», военният политолог  Александр Перенджиев в ефира на телевизионния канал «NewsFront TV».    Според него, Договорът по принцип е бил и си остава една от основите при изграждането на международната система за ядрена сигурност.   «За голямо съжаление, САЩ нарушиха международния ядрен ред.   Сам по себе си Договорът не толкова отговаря не интересите на Русия или САЩ, колкото е в интерес на страните от ЕС.   Става дума аз сигурността на тези държави.   Ако преброим рисковете при разрушаване на този договор, то най-силно от това ще пострада Европа», поясни той, отговаряйки на въпроса, защо ЕС не счита за нужно да реагира на решението на САЩ и да се опита да спаси договора.   «ЕС трябва не да   сплашва Русия с «китайска заплаха», а да настоява този пакт да се модернизира, да се привлекат Франция и Великобритания в него, защото това са ядрени държави.   Ако Европа искаше да запази Договора, тя трябваше да действа, а не да мълчи», отбеляза политологът.   Александр Перенджиев отбеляза още, че международният ядрен ред е пряко свързан и с икономическия ред, както и с международния ред като цяло.   «Разрушавайки един елемент, разрушава се всичко останало», резюмира политологът.  ", "date": "2019.03.06", "title": "Излизането на САЩ от Договора за ракетите заплашва Европа"}
{"url": "http://www.classa.bg/%D1%81%D0%B2%D1%8F%D1%82/item/393287-%D0%B1%D0%BE%D1%80%D0%B1%D0%B0%D1%82%D0%B0-%D1%81%D1%80%D0%B5%D1%89%D1%83-%D0%B1%D0%B5%D0%BB%D0%B8%D1%8F-%D1%85%D0%B5%D1%82%D0%B5%D1%80%D0%BE%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D0%BC%D1%8A%D0%B6", "text": "Без хетеросексуалния бял мъж и неговата морална мръсотия не може да издържи логиката, според която жените, цветнокожите и гейовете са сакрални. Така че ние, белите хетеросексуални мъже, станахме много важни! Аз лично бих искал да ми се плаща за тази символична работа, защото тя е изтощителна! Бихме могли да стачкуваме и да откажем да потискаме когото и да било, докато исканията ни не бъдат удовлетворени… Политическата логика е много ясна. През 2015 г. Върховният съд въведе хомосексуалния брак в американското право. Наистина ли сте смятали, че политическата машина, която е ЛГТБК движението*, просто ще си обере крушите и ще се върне към ежедневието си, може би след като учтиво поздрави губещите? Отговорът е “не”. В 24-те часа, последвали това решение, големите медии идентифицираха ново престъпление, за което никой не говореше в Америка: жестоката маргинализация на трансджендърните хора.   Философ, изследовател в Университета на Вирджиния, Матю Крауфорд е оригинална фигура в американския интелектуален пейзаж. Той е разтревожен от радикалния прогресизъм на американската левица и съжалява, че идентичностите, “джендърът” и етносът остават централни теми в дискурса на демократите. – Повече от две години след избирането на Доналд Тръмп, как гледате на американската левица? Превъзмогнаха ли демократите тази травма?     – Във всяка сфера на културния апарат, нямаше никакво съмнение, че Хилари Клинтън с лекота ще наследи Обама и моралният прогрес ще направи нов скок напред. Но в Москва е бил разпален зловещ заговор и Владимир Путин е направил Волдемор наш президент. За щастие, съпротивата е силна и колаборационистите ще бъдат разкрити. Те ще понесат последствията от своите действия. Това е днешната визия на американската левица. Разбираем е гневът, който я е обзел. Още преди президентските избори професорите по право от най-престижните университети бяха подготвили въпросите, които ще бъдат решени от Върховния съд при Хилари Клинтън с желанието окончателно да сложат край на културните войни (конфликтите за ценности, социални въпроси и начините на живот, които разделят американците – б. а.). Както вероятно вече знаете, нашият Конгрес е стара институция и всички големи политически въпроси се решават или от съдилищата, или с постановления на изпълнителната власт. За прогресистите тази ситуация беше идеална. Администрацията на Обама използваше административната си власт в безпрецедентни размери, за да заобиколи демократичния процес и да продължи реформата си на американското общество. Но през ноември 2016 г. всичко това беше унищожено от избирателите. Тогава се зароди една левица, която е очарована от насилието и много прогресисти вече не криеха, че отхвърлят самото понятие за демокрация. – Дали политиката на идентичността (identity politics) отстъпва при демократите, или пък обратното е по-силна от всякога в Америка? – В момента политиката на идентичността е основната движеща сила на американското политическо съзнание. Преди няколко седмици правителството на щата Вирджиния, където живея, изпадна в хаос, след като общественото мнение откри, че губернаторът демократ е носел расистка маска на парти през 1984 година. Тогава всяка фигура от Демократическата партия го призова да подаде оставка. Същата седмица се оказа, че заместник-губернаторът, т.е. неговият наследник, има проблем с движението #Metoo. Той е изправен пред обвинения в сексуално насилие. Оставката му беше поискана от мнозинството от демократите. Но всичко това е деликатно, защото той е афроамериканец. След това се разкри, че трета фигура по реда на наследяване на губернатора на Вирджиния, главният прокурор, който е бял, е бил на парти през 1980 г. маскиран като чернокож рапър; така че и той също беше дисквалифициран. А редът на наследяване спира дотук, няма четвърти човек. Така щатът Вирджиния е изправен пред истинска конституционна криза, причинена от какво…? При тези условия никой не е достатъчно чист. Елизабет Уорън, някога видна фигура на икономическата левица, днес е известна най-вече с непохватния си опит да претендира за индиански корени и тя стана нашата единствена тема за разговор. Имаме предчувствие какви биха могли да бъдат първичните избори на демократите през 2020 г.: взвод за екзекуции и панаир на разкаянието. Най-сигурно е да се увериш, че по въпросите на идентичността нямаш повече врагове вляво. Като се има предвид конкуренцията между групите жертви в междусекторната йерархия, сметката става много сложна. Тази година Маршът на жените бе белязан от обвинения в “белота” (whiteness), които афроамерикански феминистки отправиха към еврейски феминистки, които пък обвиняват мюсюлманските феминистки в антисемитизъм, а жените феминистки обвиняват трансджендърните феминистки в “маскулинизъм” (maleness). От своя страна, мюсюлманските феминистки проявиха мъдрост, запазвайки за себе си мнението си относно присъствието на хомосексуалисти в демонстрацията. Демократическата партия е амалгама от групи, които по своята същност имат малко общи неща помежду си и няма никакъв опит да се формулира общо благо. Тази нестабилна коалиция оцелява само благодарение на ритуалното призоваване на причината за всички злини: хетеросексуалният бял мъж. Без него и неговата морална мръсотия не може да издържи логиката, според която жените, цветнокожите и гейовете са сакрални. Така че ние, белите хетеросексуални мъже, станахме много важни! Аз лично бих искал да ми се плаща за тази символична работа, защото тя е изтощителна! Бихме могли да стачкуваме и да откажем да потискаме когото и да било, докато исканията ни не бъдат удовлетворени. – Критикувате моралната самонадеяност на прогресист ката левица, включително нейната фалшива съпричастност към малцинствата. Как си обяснявате изключителното значение, което прогресистите отдават на въпроса за трансджендъра и на всички други въпроси за джендъра? – Има както политическа логика, така и по-дълбока антропологическа логика. Политическата логика е много ясна. През 2015 г. Върховният съд въведе хомосексуалния брак в американското право. Наистина ли сте смятали, че политическата машина, която е ЛГТБК движението*, просто ще си обере крушите и ще се върне към ежедневието си, може би след като учтиво поздрави губещите? Отговорът е “не”. В 24-те часа, последвали това решение, големите медии идентифицираха ново престъпление, за което никой не говореше в Америка: жестоката маргинализация на трансджендърните хора. Фактът, че да бъдеш трансджендър е екзотично или маргинално явление, показва, че политическата нужда, на която отговаря, не е нуждата на някакво ново демократично движение, а нуждата на левицата да запази етикета си на партия, която трябва да решава дали Америка е възвърнала моралната си легитимност, загубена заради робството и сегрегацията. Отговорът може да бъде само “не” или левицата ще загуби цялото си влияние. Това обяснява търсенето на нови “фобии” и несъзнателни предразсъдъци, с които да се заменят онези, които са загубили цялата си достоверност. Самата логика на прогресист ката антропология предполага съществуването на трансджендърна идеология, независимо от решението на Върховния съд или на евентуален изборен успех на различните демократи. Без никакво съмнение половата разлика и, в по-широк смисъл, въпросът за тялото са основната пречка пред големия проект за автономия, наречен конструиране на аза. Пълната свобода изисква напълно чиста страница. Тогава прогресизмът се превръща във война срещу самото понятие за реалност – това, което не е избрано и съществува независимо от нашите желания – и мисля, че това е в центъра на политиката на джендъра. Допреди няколко години все още беше възможно да се мисли, че андрогинията или асексуалността е търсеният идеал. Но стана трудно да се примири това желание с еволюцията на популярната култура, която вече е наситена с желанията за реванш на жените. Качествата, смятани за “отровни” при мъжете, се наричат “еманципация” при жените. Лозунгът днес изглежда, че не е край на разликите между половете, а просто обръщане на ситуацията. Американската психологическа асоциация издаде препоръки и обяви, че мъжествеността е психологическо разстройство. В нашите градове не е рядкост да се види надписът “Бъдещето е женско” на тениски, които понякога носят дори малки момчета. Джендър политиката в САЩ в момента изглежда по-маоистка, отколкото кантианска. – Как си обяснявате, че в нашите западни общества виктимизацията е станала единственият критерий за политическа легитимност? – Антропологът Рене Жирар пише: “Непрекъснатото надценяване превръща грижата за жертвите в тоталитарна повеля, в постоянна инквизиция”. Не съм толкова сигурен в искреността на този подход (да се представяш за жертва – бел. ред.). От една страна, определено има опортюнизъм. Понятието wokeness, което означава “пробуждане пред несправедливостта”, е позиционна конкурентна игра в управляващата меритокрация, превърнала се в решаващ начин за изкачване по стълбите на всяка институция. Събуждането (woke) е това, което отличава upper whites (белите от висшата класа) от lower whites (белите от низшата класа), както блестящо обясни Рейхан Салам (американски консервативен автор – б. а.). Малцинствата са пионки в играта на белите, но само ако се придържат към ролята на жертви, която им е отредена. Мисля, че появата на движението “Антифа” (съкращение от антифашист) трябва да се разглежда като отговор на психологическия товар, който тегне над белите мъже прогресисти, които сами се определят като феминисти и антирасисти. Ставайки “антифа”, те имат възможност да отстояват мъжественост, която иначе би била неприемлива. За първи път в живота си един млад мъж може да спре да се извинява, че съществува и е агресор, стига само да е срещу нацистите. Поради тази причина нацистите станаха необходими. Но предлагането не отговаря на търсенето. Задействахме процес, който позволява изфабрикуване на нацисти, но има отклонения в качеството. Тук говоря за фалшивите “престъпления от омраза”. Тази седмица нападателите хомофоби на актьора Джуси Смолет, които проповядвали бялото превъзходство, се оказаха двама негови приятели, на които той е платил, за да го нападнат, крещейки лозунги, прославящи Тръмп. Този сценарий стана нещо обичайно. Първоначалното нападение е обект на масово отразяване в медиите и знаменитости и политици се ангажират лично в осъждането на този акт. После идва часът на националното самонаблюдение. Често това включва класически символ на злото, като обесване, свастика или пенис, което е нещо като левичарски фантазъм. Няколко седмици по-късно публиката открива, че нападението е било напълно инсценирано, но информацията е погребана и представена по възможно най-скучния начин. Виновникът е бил безразсъден, но с добри намерения или е успял да привлече вниманието към истински проблем. Единственото жалко нещо е, че това би могло да предизвика “реакция на отхвърляне”. Така че ние трябва да удвоим усилията, за да сложим край на расизма, женомразството, хомофобията и т.н. Всички факти и всички агресии могат да бъдат включени в тази рамка. В тази сфера политиката на жертвата наистина се родее с религия.  ", "date": "2019.03.06", "title": "Борбата срещу белия хетеросексуален мъж"}
{"url": "http://www.classa.bg/%D1%81%D0%B2%D1%8F%D1%82/item/393288-%D0%BF%D0%BE-%D0%B2%D0%B8%D1%81%D0%BE%D0%BA%D0%B8-%D0%B4%D0%B0%D0%BD%D1%8A%D1%86%D0%B8-%D0%B7%D0%B0-%D0%B1%D0%BE%D0%B3%D0%B0%D1%82%D0%B8%D1%82%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8", "text": "С по-големи данъци да се облагат богатите и компаниите, за да се подобри здравната система или, по-общо, да се води борба срещу неравенствата? Дълго време оставяйки табу в Съединените щати, идеята, подета от лявото крило на Демократическата партия, печели привърженици, коментира Катрин Триомф от агенция Франс прес. В една страна, която олицетворява предприемаческия дух и има най-много милиардери в света, темата е водеща за всички през последните седмици.     Няма нито един кандидат за номинацията на демократите за президентските избори през 2020 година, който да не говори за нея. Претендентите са насърчавани от двама прочути милиардери, загрижени от увеличаването на неравенствата: Бил Гейтс и Уорън Бъфет, съответно на второ и трето място в класацията на списание Forbes на най-богатите хора в света за миналата година. Сенаторът от щата Върмонт Бърни Сандърс, който е доста вляво, първи повдигна темата по време на кампанията за президентските избори през 2016 година, когато се обяви за повишаване на федералните данъци, за да бъде финансирано безплатно висше образование и здравно осигуряване за всички. Данък от 2% върху богатствата над 50 милиона долара от Елизабет Уорън, данък върху финансовите трансакции от Кирстен Джилибранд, данък върху наследството, достигащ до 77% за богатите, от Бърни Сандърс: всеки кандидат за номинацията на демократите представи свое предложение. Окасио-Кортес на преден план Без да бъде кандидат, младата звезда на демократите в Камарата на представителите Александрия Окасио-Кортес е на преден план в дебата: тя се обявява за нов данък от 70% върху приходите над 10 милиона долара с цел финансиране на амбициозна програма, съчетаваща преминаване към чисти енергийни източници, здравно осигуряване и гарантирана работа за всички американци. Най-голямата данъчна ставка сега е 37%, а равнище от 70% не е виждано от 70-те години на миналия век.  Друг приоритет на демократите: да увеличат данъците за компаниите. Дебатът се възобнови с полемиката около данъците на компанията Amazon, която донесе богатството на своя основател Джеф Безос. Amazon не плаща федерални данъци благодарение на кредитите, които й носят правените от нея огромни инвестиции. Това подхранва дебата за компаниите, които избягват данъчното облагане въпреки печалбите. Няколко републиканци атакуваха предложенията на демократите, като се започне от това на Александрия Окасио-Кортес, тяхната \"черна овца\". Гроувър Норкуист, президент на центъра Americans for Tax Reform (Американци за данъчна реформа) и близък до републиканците, предупреди през януари да не бъдат приемани предложенията, които са замислени да вземат на мушка богатите, но винаги в крайна сметка удрят средните класи. За Джоузеф Торндайк, специалист по историята на данъчната политика в САЩ, едно обръщане на тенденцията на намаляване на данъците от Втората световна война обаче вече е възможно. \"Мисля, че наистина се случва нещо: започна дискусия, каквато не сме имали от 60-е и дори от 50-е години\" на 20-и век, казва той. В края на Втората световна война и след Новия курс на Рузвелт данъците бяха много високи при максимална ставка от 94%. Те бяха понижени значително - първо през 60-те години, а след това и при Роналд Рейгън през 80-те, обяснява Торндайк. И през 2017 г. милиардерът Доналд Тръмп, който винаги е отказвал да обяви публично данъчните си декларации, и републиканското мнозинство в Конгреса приеха намаляване на федералните данъци въпреки опозицията на демократите. Тръмп катализатор? Нарастващите неравенства според мнозина са причината за промяната в реториката, подчертава Торндайк. \"Хората могат да толерират богатите да стават по-богати, при условие че средната класа също извлича полза. Но когато доходите на средните класи и работниците са в застой, това поражда социални напрежения, които са проблемни от политическа гледна точка.\" Доналд Тръмп обаче също може да има катализиращ ефект. Въпреки че повечето големи промени в американската данъчна система са били извършвани във времена на криза - война или тежка рецесия - антикомформисткото президентство на Доналд Тръмп \"би могло да представлява достатъчно силен разрив, за да предизвика такъв тип промяна\", посочва Торндайк. Проучване на общественото мнение, проведено от 22 до 24 февруари от института Morning Consult за сайта Politico, изглежда потвърждава нарастващото одобрение от американците: около 74% от анкетираните избиратели са казали, че като цяло одобряват това богатите да плащат повече данъци, а 73% - компаниите да плащат повече, според този анкета в интернет, с допустима статистическа грешка от 2%. Този явен компромис, който прикрива дълбоки различия между демократите и републиканците, при все това трябва да бъде тълкуван предпазливо, защото данъчните въпроси са много деликатни, подчертават някои експерти. Най-ефективните мерки често са трудни за обясняване на обществеността и аргументите \"против богатите\", размахвани от определени демократи, биха могли да повлияят на избирателите, твърди Торндайк. Според Кенет Схив, професор по политически науки в Станфордския университет, данъчното облагане на богатите \"ще бъде ключова тема в дебата за първичните избори на демократите през 2020 година\".   /БТА/", "date": "2019.03.06", "title": "По-високи данъци за богатите американци"}
{"url": "http://www.classa.bg/%D1%81%D0%B2%D1%8F%D1%82/item/393280-%D0%B5%D0%B4%D0%BD%D0%BE-%D0%B1%D1%8A%D0%B4%D0%B5%D1%89%D0%B5,-%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%BE-%D1%81-%D0%BF%D0%BE%D0%BF%D1%83%D0%BB%D0%B8%D0%B7%D1%8A%D0%BC-%D0%B8-%D0%BC%D0%BE%D1%80%D0%B1%D0%B8%D0%BB%D0%B8", "text": "Често, понякога много пъти на ден, потребителите на група срещу ваксините във Facebook пускат линк към статия за законите за ваксините в Швеция от 2017 г. \"Чудесно!\" пише един член на групата към материала. \"Поразително\" и \"интересно\" пишат двама други души, които споделят статията в 150 000-членната група на същия ден в края на януари. Статията обаче не е от медицински източник или дори от друга антиваксърска група. Тя идва от белия расистки уебсайт Red Ice. Антиваксърското движение, съставено от хора, които погрешно вярват, че ваксините са опасни, е във възход. През 2019-а Световната здравна организация посочи \"колебанията по отношение на ваксините\" като една от 10-те най-големи заплахи за здравето на хората в глобален мащаб, първият път, в който този феномен влиза в списъка.     Движението има основен принос за епидемиите на морбили по света, които продължават да избухват. Това обаче не е всичко, което то разпространява. Подобно на други конспирологични движения, антиваксърството е в тесен контакт с крайната десница. Нови изследвания разкриват, че скептицизмът към ваксините е доста ясен показател за популистки политики в Европа, където много популистки кандидати залагат на крайнодесни платформи. Периферни медии се възползват от симпатиите от антиваксърското движение, като налагат още по-екстремни конспиративни теории под прикритието на скептицизма към ваксините. Белият расистки сайт Red Ice е публикувал поне 100 статии и клипове срещу ваксините в последните години. Връзки към тези статии редовно се появяват в затворени антиваксърски групи във Facebook, много от които имат огромен брой членове. За разлика от Facebook страниците, които могат да се четат от всички потребители, тези затворени групи могат да бъдат развъдник на политическа активност и тормоз, а членовете им координират атаките си срещу отстояващи ваксините лекари и активисти. Крайнодесните новинарски сайтове намират сериозна аудитория в тези силно активни конспирологични общности.  Една от статиите в Red Ice от 2017-а многократно се повява в големи антиваксърски групи като понякога е събира над 1000 харесвания. Въпреки че материалът е с десен уклон (той включва клип от шоуто на Тъкър Карлсън) и паникьорски (ваксините \"могат сериозно да увредят вашето дете\"), той не е открито демонстриращ бял расизъм. Но ако антиваксърите решат да разгледат останалата част от сайта, те откриват блато на бял расизъм, пълно с анти-емигрантски послания и ислямофобско всяване на страхове. Повечето антиваксъри не са бели расисти, нито искат да бъдат. Но препокриването между двете групи може да запрати някои иначе добронамерени родители в бездната на расизма. Крайнодесните групи редовно се занимават с \"въвеждане\" - такита, която включва всяване на заченки на екстремистка идеология в демонстрираща симпатии масова група, последвано от бавна радикализация на членовете й. Тази тактика работи особено успешно в групи като антиваксърската общност. На повърхността антиваксърските твърдения се опират на популистко недоволство, налично сред поддръжниците и на двете партии; в САЩ, където здравеопазването често е крайно скъпо и недостъпно, ваксините понякога се възприемат като \"дългата ръка\" на богатите и активно лобиращи фармацевтични компании. Но светът на конспиративните сайтове с уклон към дясната идеология извежда тези твърдения още по-далеч. Red Ice, Infowars и други подобни надграждат недоверието към фармацевтичните компании и твърдят, че ваксините са част от заговор за световна доминация от сенчест глобален елит. Типично за такива твърдения, конспиративната теория обикновено залага на антисемитизъм като белите расисти интерпретират \"елит\" в контекста на \"евреи\". Докато антиваксърството се разпространява в периферията на интернет, то се сближава с други крайнодесни конспиративни теории. Natural News, крайнодесен конспиративен сайт с 2,9 млн. харесвания във Facebook, е сред основните източници на антиваксърско съдържание. Скорошна статия срещу абортите в Natural News обвинява \"политическата левица в Америка\", че защитава убийства на деца, и предупреждава, че правителствени отряди за \"принудително ваксиниране\" ще започнат да ваксинират деца пред дулата на оръжия. В 10 000-членна Facebook група за хора, които вярват, че определени хора (обикновено руси или червенокоси) са по-висша раса, членовете предлагат серия от аргументи срещу ваксинцията, включително твърдението, че ваксинацията представлява смесване на расите. Техниките за \"въвеждане\" обаче не могат изцяло и само да бъдат обвинявани за крайнодесните пориви на антиваксърското движение.  Няколко скорошни изследвания показват, че антиваксърите изначално имат възгледи за света, съвместими с десния популизъм. Изследване от март на австралийски учени използва теория, проверяваща за 5 черти на характера, включително уважение на човека към \"чистотата,\" и склонността за уважение към авторитети. Родителите-антиваксъри демонстрират високи показатели по вяра в чистотата (дефинирана от учените като \"отвращение от нечистотата на тялото\") и нисък респект към авторитети. Консерваторите обикновено са с високи показатели по вяра в чистотата и респект към авторитети, докато либералите са с по-ниски показатели и в двете. Популистките движения обаче, включително кандидат-президентската кампания на Доналд Тръмп, заимстват част от езика на левите срещу авторитетите като се представят като анти-елитарни. Във Facebook антиваксърите може да негодуват срещу авторитета на фармацевтичните компании или училищните ваксинационни политики, но Тръмп е не толкова разпространена мишена на няхното недоволство. Той също е популяризирал антиваксърски конспирации като необосновано твърдеше през 2014-а че ваксините предизвикват аутизъм. Други консерватори представят антиваксърските си позиции като анти-авторитарни, твърдейки, че ваксинациите са комунистическа практика.  \"Идеята, че заставяме някого да се откаже от свободата си в името на колективното благо, не е базирана на американски ценности, а си е чист комунизъм\", пише във Facebook Кели Таунсенд, представител на републиканците в долната камара на Аризона и антиваксър. Тенденцията е още по-очевидна в Европа, където публикувано през февруари изследване на изданието European Journal of Public Health твърди, че има \"връзка между възхода на политическия популизъм и колебанието по отношение на ваксините\". Изследването открива припокриване между епидемиите на морбили във Франция, Гърция и Италия и възхода на популистки партии в тези региони. И в трите държави повече от 15% от респондентите казват, че не вярват, че ваксините са ефективни. (Програмите за ваксинация са най-ефективни, когато поне 95% от населението е ваксинирано.) Изглежда много вероятно научният популизъм да е базиран на сходни нагласи с политическия популизъм - дълбоко недоверие към елитите и експертите от изключени и маргинализирани части от населението, пише авторът на изследването. Разследване на Guardian от декември 2018-а открива сходно припокриване между гласуването за популисти и антиваксърството в САЩ и Полша. В Ирландия сливането на антиваксърската конспирация и десния популизъм организира шествия по улиците. Участниците в протести на \"жълти жилетки\" в Дъблин през януари скандираха антиемигрантски лозунги, докато същевременно протестираха срещу ваксините, съобщава ирланското издание Journal. \"Жълтите жилетки\", първоначално френско протестно движение с подкрепа от популистката левица и десница, придобиха по-конспиративен десен тон в чужбина, а канадски и британски \"Жълти жилетки\" използват движението, за да налагат антиемигрантска реторика и конспиративната теория QAnon. Членовете на десни екстремистки групи участваха в канадски и британски демонстрации. Някои Facebook групи на ирландското движение на \"Жълтите жилетки\" са доминирани от периферни конспиративни теории и споделят опровергани материали от ненадеждни новинарски източници, включително необосновани твърдения за вредата за здравето от флуоридите, съобщава Journal. Някои от тези здравни твърдения могат да бъдат проследени до Awareness Act, конспиративен сайт, който в момента налага лъжливи твърдения за принадлежността на блондините и червенокосите към висша раса, несвързана с останалото човечество. В крайна сметка всичко това - конспиративните теории, скептицизмът към някаква невидима власт и авторитет, крайнодесният популизъм - се обединява в едно цяло.  В Natural News, американски антиваксърски сайт с близо 3 млн. харесвания, статия твърди, че правителството ще започне принудително да ваксинира децата против волята на родителите им. Статията, която се бори и срещу законите за по-строга регулация на притежанието и употреба на оръжие, е прекарала последните два дни като водеща на сайта на Natural News, с провокативно заглавие: \"Сериозен въпрос: Кога първите ‘принудителни ваксинатори' ще бъдат застреляни от родители, защитаващи децата си срещу престъпното насилие на недоброволните имунизации?\"", "date": "2019.03.06", "title": "Едно бъдеще, изпълнено с популизъм и морбили"}
{"url": "http://www.classa.bg/%D1%81%D0%B2%D1%8F%D1%82/item/393281-%D0%BE%D0%B1%D1%80%D0%B0%D1%82%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BD%D0%B0%D0%BC%D0%B5%D1%81%D0%B0", "text": "Президентските избори през 2016 година в САЩ станаха известни с това, че в тях победи най-нееднозначният кандидат, който можеше да си представим, с което започна и процъфтяването на епохата на така наречената “руска намеса” Противниците на Доналд Тръмп не можеха да разберат как може кандидат като него да спечели. Изглеждаше така сякаш демокрацията е дала отбой, затова единственото обяснение за резултатите от президентските избори стана именно “намесата на Русия”. Половин година по-късно Робърт Мюлер стана ръководител на мащабно разследване, което се превърна в исторически скандал. Защо? Защото стотици разпити, купища секретни документи и милиони долари от държавния бюджет не дадоха нищо: Мюлер така и не успя да докаже поне каквато и да било връзка между Тръмп и Москва. Въпреки това, разследването доведе до много неясна тенденция, която бързо се разпространи от Атлантическия океан към Европа, където политиците и медиите, сякаш искайки да се съобразяват с основните тенденции, все повече започнаха да повтарят американците, говорейки за руска намеса.      За руска намеса се заговори в Германия и Великобритания, не по-малко за това започна да се говори и в страните от Източна Европа и балтийските държави, а с приближаването на изборите за Европейски парламент тези разговори станаха по-интензивни, а обвиненията все по-радикални. Но тук не трябва да бъркаме бдителността с параноята. Разбира се, публикациите, които всеки от нас чете всеки ден, са отговорни за информацията, която ни предоставят, но ние също трябва да можем да проявяваме здрав разум. Понякога не е достатъчно просто да прегледаме новинарските ленти. Трябва да обмисляме материалите, и ако просто анализираме средностатистическите новини за руска намеса, то лесно може да се направи интересно откритие. Въпросът е в това, че не ни се дават подробности за това какво се разбира под намеса. Тук можете например да възразите, напомняйки за кибератаки или пропаганда. Да, много често ни се говори за това, но виждаме обвинения, политически демарши, изявления и коментари, но не виждаме никакви доказателства. Получава се такова впечатление сякаш, някой ни смята за глупаци или искрено вярва, че хората, погълнати от проблемите си, няма да задават въпроси, на които дори няма конкретни отговори. В резултат на това може да се каже, че руската намеса е най-голямата дезинформация, но на кого и най-важното, защо е необходима? Всъщност отговорът на този въпрос е прозаичен. Достатъчно е само да погледнем, че през 2019 година Европа е готова да похарчи минимум 5 милиона евро в рамките на борбата с руската пропаганда. Ще кажете, че това е въпрос на безопасност. Но замислете се, от какво конкретно ви защитават и как? Къде е крайният резултат от тази дейност? Проблемът е, че няма такъв няма и да има. От година на година бюджетът ще губи милиони, изпращани за борба с някакъв мираж, а на нас така и ще ни се повтарят някакви приказки за митичната руска намеса. Това не е въпрос на сигурност, а метод за обогатяване за сметка на данъкоплатците. Що се отнася до резултатите, те бяха прекрасно демонстрирани от САЩ. Когато дойде време да бъдат огласени резултатите от разследването на Мюлер, се оказа, че няма нищо за огласяване. А руската намеса се оказа плашеща, но очевидно преувеличена измислица. Но докато САЩ наблюдаваха развитието на скандала, страната им , както каза американският политически наблюдател Тъкър Карлсън, започна да напомня на Русия по времето на Борис Елцин. А трябва ли Европа да стигне до такова ниво?    ", "date": "2019.03.06", "title": "Обратната страна на руската намеса"}
{"url": "http://www.classa.bg/%D1%81%D0%B2%D1%8F%D1%82/item/393282-%D0%BA%D0%B0%D0%BA-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B8-%D1%80%D0%BE%D0%B4%D0%B8%D1%82%D0%B5%D0%BB%D0%B8-%D1%81%D0%B8-%D0%BD%D0%B0%D0%B1%D0%B0%D0%B2%D1%8F%D0%BB%D0%B8-%D0%B1%D0%B5%D0%B1%D0%B5%D1%82%D0%B0-%D0%BE%D1%82-%D1%87%D1%83%D0%B6%D0%B1%D0%B8%D0%BD%D0%B0", "text": "Разкрития сочат, че в Шри Ланка е имало истински \"ферми за бебета\", в които срещу много пари са били раждани деца по поръчка на осиновители от чужбина. Черният пазар на бебета е съществувал близо 20 години.         Швейцарката Оливия Рамия Танер заминава за Шри Ланка, за да открие истинската си майка. Там разбира, че всичко, което знае за произхода си, е лъжа. А осиновяването ѝ - част от цяла нелегална схема. Всичко започва с едно пътуване до Шри Ланка. Оливия Рамия Танер решава да издири истинската си майка. Младата жена, която е израснала в едно от предградията на Цюрих, ангажира честен детектив, който да проведе разследване още преди тя да замине за Шри Ланка. По-малката сестра на Оливия – Жералдин - която също е осиновена, също искала да разбере истината за своя произход.     Два дни преди началото на пътуването честният детектив съобщава, че е открил майката на Жералдин, но няма никакви сведения за майката на Оливия. Затова Оливия решава сама да посети болницата в Ратнапура, където, според документите, е била родена. Вече на място Оливия открива, че нейното удостоверение за раждане е фалшиво. \"Казаха ми, че не съм била регистрирана в списъка за ражданията в тази болница\", споделя тя. В търсене на собствената самоличност Търсенето на други документи в местните и национални служби на Шри Ланка също не дава резултат. \"Имах чувството, че изобщо не съществувам\", казва Оливия. Тя се пита и това дали датата ѝ на раждане не е била променена. Вероятно и второто ѝ име - Рамия - не е истинското. \"Името е единствената връзка с биологичната ми майка, защото тя ми го е дала. Фактът, че и тази връзка навярно вече не съществува, просто ме съсипа\", продължава Оливия. Година по-късно холандската телевизия показва едно проучване. Оливия Рамия Танер установява, че не е била единственият случай. Междувременно публикуваният доклад на швейцарския кантон Санкт Гален потвърждава разкритията на Оливия. Предполага се, че през периода между 1970 и 1990 година до 70% от осиновяванията на деца от Шри Ланка от родители в Швейцария са били нелегални. Около 11 000 бебета от Шри Ланка са били осиновени през този период от родители в Европа, САЩ и Канада. Корумпирани медицински сестри в Шри Ланка обяснявали на майките, че децата им са починали при раждането или че децата са тежко увредени и имат нужда от специални медицински грижи, а после бързо давали новородените за осиновяване. \"Бебета за износ\" Много от въпросните бебета са извънбрачни деца. Майките им са ги раждали обикновено в чужди населени места, за да прикрият съществуването на детето. Сътрудници на съмнителни посреднически агенции за осиновявания са издирвали из бедняшките квартали такива жени, убеждавайки ги да подпишат документите за отказ от родителски права.     Докладът на кантона Санкт Гален обяснява, че навремето е съществувал истински „черен пазар“ на бебета. Те са били набавяни срещу заплащане. Имало е цели „ферми за бебета“, в които деца са били раждани - така да се каже - по поръчка и изцяло „за износ“. Основна фигура в доклада на кантона Санкт Гален е Алис Хонегер. Тя е работила като посредник към най-голямата служба за осиновявания в Швейцария. Хонегер, която е починала през 1996 година, е получавала за тези свои „услуги“ по около 97 000 долара годишно. Все пак не всички осиновявания, за които е посредничела тя, са били нелегални. В случая на Жералдин, Алис Хонегер е действала законно. \"Нито капка съжаление\" Фалшифицираните документи за самоличност на Оливия са били доставени от Даун да Силва - местна жена с големи връзки. Тя установила контакт с родителите на Оливия, които вече били подали молба за осиновяване пред посолството на Шри Ланка в Женева. Оливия Рамия Танер е разговаряла с 80-годишната Даун да Силва по време на престоя си в Шри Ланка. \"Тази жена смяташе, че е извършила едно добро дело и не изрази нито капка съжаление. Това беше най-тежкото за мен. Постоянно твърдеше, че няма нищо общо с нелегалните осиновявания и обвиняваше хората, които са ѝ „доставяли“ бебетата. Министърът на здравеопазването на Шри Ланка Раджита Сенаратне междувременно призна, че в периода между 1980 до 1990 година са били допускани груби грешки. В доклада на швейцарския кантон Санкт Гален четем и друго: \"Макар че търговията с бебета от Шри Ланка става известна още през лятото на 1982 година, а Алис Хонегер е била идентифицирана като основна фигура в този нелегален пазар, властите в Санкт Гален не са и помислили да прекратят въпросните практики, а само се им придали що-годе легален характер\". Очевидно швейцарските власти са смятали, че щом като децата отиват при любящи родители, всичко е наред.   Оливия Рамия Танер обаче не мисли по този начин.  ", "date": "2019.03.06", "title": "Как швейцарски родители си \"набавяли\" бебета от чужбина"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393279-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D0%BC%D0%B0%D1%80%D1%82", "text": "ОВЕН ( 21 март - 20 април ) Очаква ви ден на успешни открития и изключителни постижения. Сега не е време за почивка, така че работете и не се отпускайте. Ако в сферата на любовта, сте успели да се сбогувате с илюзиите, тогава ще бъдете наистина щастливи. За съжаление, нищо положително не може да се каже за финансовото ви състояние, прекалено сте разточителни. ТЕЛЕЦ ( 21 април - 21 май )  Трябва да започнете да реализирате, дългогодишните си планове. Дори да са стари и неактуални, въпреки това се заемете с тях. В личния живот, ви изглежда, че всичко върви добре. Всъщност, връзката с любимия е твърде напрегната. Време е да проведете един с друг, откровен разговор. Вечерта чакайте, приятна изненада от роднини. БЛИЗНАЦИ ( 22 май - 21 Юни ) Външните обстоятелства, ще ви принудят да се отклоните от предвидения път. Дори ако сте ужасно уморени от притеснения и проблеми, ще трябва да ги решите сами. Амбициозните планове в семейния живот, лесно може да поставите върху раменете на други хора. Ако продължавате да действате необмислено, в отговор ще получите не похвали, а обвинения и упреци.   РАК ( 22 юни - 23 юли ) Очаква ви ден на такива огромни възможности, че лесно ще забравите за дребните неща и по-уверено ще погледнете на живота. Възможна е рязка смяна на местожителството или нова работа. Най-важното е да бъдете по-настоятелни и да не показвате публично слабостите си. Приятна изненада чакайте от избраника, която ще ви донесе много емоции и радост. ЛЪВ ( 24 юли - 23 август ) Днес ще бъдете недоволни от всичко, което се случва наоколо. Дори приятните малки неща няма да ви развеселят и всичко ще е толкова тъжно и скучно. Приятелите и роднините, няма да ви познаят. Във финансовата сфера трябва повече да се довериявате на себе си, а не на бизнес партньорите. Вечерта се откажете, от мазни и солени храни . ДЕВА ( 24-ти август - 23 септември ) Очаква ви радостен ден, но само ако ехото от миналото не предизвиква мрачно настроение. Опитайте се да бъдете по-реалистични и не се занимавайте с неща, които не може да промените. Промяната на ситуацията ще бъде от полза, особено на работното място. Не пречи да се отървете от това, което ви пречи да живеете пълноценно и да общувате с хората. ВЕЗНИ( 24 септември - 23 октомври) Трябва да се съсредоточите върху действията си, а не върху думите, които казвате по адрес на приятели и роднини. Ако сте наранили някого, помолете за прошка. Днес е труден ден в емоционален план, не влизайте в конфликти. От смели решения ще се нуждаете в бизнеса. Ако трябва да инвестирате, не бъдете стиснати в това отношение. СКОРПИОН ( 24 октомври - 22 Ноември ) Не е препоръчително да изследвате под микроскоп, недостатъците на хората наоколо. Вие също сте далеч от съвършенство, така че бъдете по-честни в това отношение. Това което ви пречи да работите, днес ще ви бъде от помощ. Изненадващо, дори рутинните задачи ще способстват за подобряване на финансовата ситуация. Бъдете внимателни, по време на път.   СТРЕЛЕЦ ( 23 Ноември - 21 Декември ) Днес във всичко, ще ви помагат приятелите. Някои от тях, може да ви дадат алтернативни идеи за финансовите проблеми. В личната сфера, не всичко ще е гладко, но ако сте по-отстъпчиви и безкористни, всичко ще е наред. В семейния живот не търсете виновни, помислете може би вие създавате сами проблемите. КОЗИРОГ (22 Декември - 20 януари ) Днес трябва задължително да изпълните всичко, което сте обещали. Особено ако се отнася за децата или близките. Отложете временно работата и новите проекти и се заемете с разрешаването на конфликтите. Ако сте притеснени за нещо, от гледна точка на здравето, тогава не трябва да отлагате посещението при лекар. Възможни са сериозни усложнения.  ВОДОЛЕЙ ( 21 януари -  19  февруари ) Прекрасен ден, за да внесете красота в ежедневието и да се погрижите за здравето. Ако не сте обременени с работа, тогава може да посетите козметик, да си направите прическа или масаж. Опитайте се, да не бъдете прекалено активни в личния си живот. Не променяйте нищо, само ще си загубите времето. Пътуванията, ще бъдат успешни.   РИБИ ( 20 февруари - 20 март ) Трябва да бъдете по-активни в общуването с противоположния пол. Това ще помогне драстично да промените личния си живот и да започнете бурен роман. Семейните трябва да бъдат изключително внимателни в изразяването по-адрес на близките. Не е изключено, че в пристъп на гняв и недоволство, да кажете такива неща, за които да съжалявате по-късно.", "date": "2019.03.06", "title": "Дневен хороскоп 6 март"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393275-%D1%82%D1%80%D0%BE%D0%B1%D1%80%D0%B8%D0%B0%D0%BD%D0%BA%D0%B8%D1%82%D0%B5-%D0%BC%D0%BE%D0%BC%D0%B8%D1%87%D0%B5%D1%82%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D0%B1%D0%B8%D1%8F%D1%82-%D0%B8-%D0%BE%D1%81%D0%B0%D0%BA%D0%B0%D1%82%D1%8F%D0%B2%D0%B0%D1%82-%D0%BC%D1%8A%D0%B6%D0%B5%D1%82%D0%B5-%D1%81%D0%B8-%D0%BE%D1%82-%D0%BB%D1%8E%D0%B1%D0%BE%D0%B2", "text": "Запознайте се с тробрианките. Те са мили момичета и живеят на остров Тробриан на изток от Нова Гвинея. Това е много интересен народ, отдавна известен със свободата на нравите си.    Но има един много интересен и кръвожаден обичай. Изборът на партньор е предоставен на жените. И да, не мъж, а именно партньор, който после може и да стане съпруг, а може и не. Този народ действително има много свободни нрави.    За тази цел редовно се устройват многолюдни сборища. На площада се събират младежи, които пеят песни. Около тях се събират момичетата, които ги коментират с неприлични шеги. Но това не е всичко. В един момент изборът е направен и момичетата вадят предварително приготвени раковини с остри краища и се нахвърлят върху избраниците си.    И то не с цел да ги прегърнат и целунат, а с явното намерение да ги пребият и осакятат. Удрят ги, ритат, блъскат и всичко е съвсем насериозно. Мъжете получават истински рани. Нещо повече - смята се, че колкото повече момичето бие един мъж, толкова повече го обича.      Това е воин от племето Мурси в Етиопия. Вижте какъв печален вид има, независимо от внушителните дрехи и оръжие. И това не е чудно, защото той е женен за жрица на смъртта и не само той. Всичките мъже в това племе са женени за жрици на смъртта.   Всяка вечер те упояват мъжете си с наркотични вещества, давайки им и смъртоносни отрови (мъжете знаят това).    После жените се събират в къщата на върховната жрица, провеждат специални обреди, на които вероятно и се решава кой от мъжете тази вечер ще умре.  След обреда върховната жрица минава по всички домове и вкарва в устата на спящите мъже противоотрова. В дома на тези, които трябва да умрат, се рисува бял кръст.     Ето как изглеждат жриците на смъртта от народа Мурси, а от тази чинийка, поставена в долната устна мъжете доброволно облизват отровата.    И ако това ви се струва ужасно, има и друг обичай, който много мъже ще сметнат за по-лош от смъртта.        Пак в Етиопя, но в североизточната част на страната живее племето Гала. Занимава се със земеделие и пасе добитък. То има три брачни ритуала. И ако първите два не се отличават с нищо особено, третият, който се казва \"арсена\", е абсолютно уникален.  Представете си млад и неженен мъж, който спокойно излиза от родния си дом и вижда как на прага седи момиче. Тогава той разбира, че е дотам. Работата е там, че в племето Гала момичето сама има право да си избере бъдещия мъж и да му направи предложение. За това е достатъчно просто да застане пред вратата му.  Дори и да обича друга, той няма право да откаже и щом види момичето, седящо пред вратата му, разбира, че съдбата му е решена и неговите желания нямат никакво значение.      ", "date": "2019.03.06", "title": "Тробрианките - момичетата, които бият и осакатяват мъжете си от любов!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393276-%D0%BD%D0%B0%D0%B9-%D0%B3%D0%BE%D1%80%D0%B5%D1%89%D0%B0%D1%82%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0-%D0%B2-%D1%82%D0%B0%D0%B9%D0%BB%D0%B0%D0%BD%D0%B4", "text": "Тази тайландска красавица става популярна в целия свят, когато нейните ученици решили да споделят снимките й в социалните мрежи.  \r\n   Трудно бихте пропуснали тази красавица, но достойнствата й не свършват само с нейната външност. \r\n   \r\n   Чен-Ця-Вен от Тайван е не само красива, но и умна. Тя се интересува от изкуство, икономика, култура.  \r\n 28-годишната красавица води курсове по икономика и интелектуална собственост.   Славата на момичето постепенно се разраснала и сега в Инстаграм тя има над 126 хиляди фена. Чен е получила и титлата \"Най-горещата учителка\" на Тайван. \r\n   \r\n   Явно това необикновено момиче не се задоволява никога с постигнатото. След като получила първото си образование, тя записала второ - в Университета за китайска култура.  \r\n   \r\n   Чен знае три езика - китайски, английски и японски. Намира време и за домашните си любимци - котка и хамстер.  \r\n   \r\n     И ако всичко това не ви стига, то тя може да свири на флейта. Или на пиано, вижте сами: \r\n      ", "date": "2019.03.06", "title": "Най-горещата учителка в Тайланд!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393277-%D1%82%D1%83%D0%BA-%D0%B5-%D1%81%D0%BA%D1%8A%D0%BF%D0%BE-%D0%B8-%D1%81%D0%B5-%D0%B6%D0%B8%D0%B2%D0%B5%D0%B5-%D1%82%D1%80%D1%83%D0%B4%D0%BD%D0%BE", "text": "Ню Йорк е магнит. Ню Йорк плаши. Ню Йорк не оставя никого безразличен. Той е възпят в песни и филми, обвиняван е в бездушие и жестокост. Марина, учителка от Варна, посети Голямата ябълка и разказа какво може да се прави там и къде да се отиде в града на небостъргачите.     Въпреки факта, че съм пътувала почти из цяла Европа, а по време на училищните си години успях да посетя Лондон и  Шотландия, темата за западните страни не беше напълно разкрита пред мен. Банално е, но Америка наистина винаги е била някаква неизследвана и загадъчна земя, страна на свобода, в която всичко трябва непременно да бъде различно, не като в Европа, а някак си по свой начин. Не по-лошо и не по-добре, но определено различно.     Ние живеем в свят без граници, в който, ако желае, всеки може да спести за пътуване до всяка страна. И нямаме желязна завеса: интернет и социалните мрежи за няколко секунди ще запълнят информационните пропуски и ще дадат изчерпателна картина на всяко кътче на земното кълбо. Освен това, Ню Йорк е един от най-големите, най-гъсто населени и посещавани мегаполиси в света. Затова със сигурност имах особена идея за града на небостъргачите, фондовата борса, Бродуей и вечно проблясващия Таймс Скуеър. Оставаше да види другия свят със собствените си очи.     Град на мечтите Ню Йорк е най-нетипичния и неамерикански град на САЩ. Да се правят паралели с други градове определено не си струва - картината ще бъде изкривена.      Христоматиен пример за това как самите американци се отнасят към Голямата ябълка е филмът “Бар \"Грозният койот\"”, в началото на който главната героиня, която се опитва да стане известна певица, се премества в Ню Йорк от малък град в щата Ню Джърси. Въпреки неодобрението на баща й, момичето решава да пожертва всичко заради една мечта и се премества в Ню Йорк. Там се оказва, че апартаментът й под наем се намира в Чайнатаун ​​- китайското гето в Манхатън, където улиците изобилстват с имигранти от Средното царство, а рибената супа се излива в краката на минувачите. Оглеждайки апартамента, който е умерено обзаведен и очевидно се нуждае от ремонт и почистване, любезният приятел на главната героиня въздиша и й дава пакет долари с думите: „Виждам, че имаш нужда от това.“ В този непретенциозен кинематографичен сюжет, който трае най-много пет минути, са заложени ключовите моменти, необходими за разбиране на истинския живот и атмосферата на Ню Йорк.   Как да определим истинския Ню Йоркър?   За самите американци Ню Йорк е друга планета. В Пуерто Рико срещнах млада двойка от Тенеси - столицата на американското уиски и родното място на кънтри музиката. Младият съпруг, външно силно напомнящ за Питър Грифин, призна, че никога не е бил в Ню Йорк и не се е разбързал за там. Всички казват: „В Ню Йорк са толкова много хора, всеки бърза нанякъде, всички работят много, а не това, което имаме в нашата ферма близо до Нешвил - тишина и спокойствие, можете да вървите пеша до офиса“.     И ако да стигнеш от Нешвил до Ню Йорк наистина отнема много време (около четиринадесет часа зад волана), то от съседния щат Ню Джърси може да се стигне само за час и половина. Всъщност много американци, които работят в Ню Йорк, живеят по този начин. От гледна точка на транспортната инфраструктура и логистиката, живеенето например в Джърси Сити е много по-изгодно и по-удобно за брокер от  Уол Стрийт, отколкото във всяка друга област на Ню Йорк.     Първо, огромното мнозинство от нюйоркчани работят в културното и финансово сърце на този град, в Манхатън - най-известния \"остров на много хълмове\" (\"Mannahatta\" в речника на индийските племена). Би било по-правилно да наричаме Манхатън не квартал, а област (или „ borough“, както сами американците го наричат), защото с течение на времето четири други - Бронкс, Бруклин, Куинс и Стейтън Айлънд - са били прикрепени към отделния независим град Манхатън и така заедно формират Ню Йорк, както го познаваме сега.     Ако погледнете картата, можете да видите, че Манхатън е отрязан от Бруклин и Куинс от Източния речен проток, река Харлем отделя острова от Бронкс, а на запад река Хъдсън просто граничи с Ню Джърси, а другия щат  дори е разположена много по-близо от  водите на залива Ню Йорк в Стейтън Айлънд. Такъв близък квартал, съчетан с развита мрежа от многобройни линии на метрото и железопътни линии, което ви позволява да достигнете до почти всеки град в щата много по-бързо от покрайнините на Ню Йорк, прави Ню Джърси много привлекателно място за живеене.   Остров на много хълмове   Първото впечатление е винаги измамливо, а първото впечатление за Манхатън е двойно измамливо, тройно и дори повече, защото човек, който се появи за първи път в Ню Йорк, гледайки картата, може да реши, че Манхатън е доста малък и може лесно да бъде обиколен за половин ден. Може би това погрешно възприятие се дължи на факта, че Манхатън е по-малък от други райони на Ню Йорк, а улиците му са толкова геометрично подредени, че изглежда, че  да стигнеш от Сентръл парк до Бика на Уолстрийт не е никак трудно. Всъщност, разхождайки се около кварталите на Манхатън пеша, особено ако сте останали в Ню Йорк само три дни, като мен, и планирате да посетите максималния брой значими атракции през това време - това е лукс, който не е достъпен. Нещо повече, тук  може да се говори за разходка. В Ню Йорк хората не ходят, а тичат, ако не за обяд в разгара на работния ден, то след това в Сентръл Парк - те бягат, но за здраве. Поддържането на здравословен начин на живот в този град е полезно и рентабилно. В крайна сметка, тичането като средство за транспорт е безплатно удоволствие, за разлика от местните таксиметрови услуги. Първото пътуване с Uber от летището до сърцето на Манхатън ми струва (в сравнение с цените на класическите жълти таксита в Ню Йорк) 70 долара. Възможността да споделите пътуване е божи дар за турист, който иска по някакъв начин да спести пари в Ню Йорк. Освен това, спътниците са обикновено приятелски настроени.   Тъй като Ню Йорк е огромен, би било погрешно да се каже, че това е град с добри хора. Но това, което наистина учудва неопитния турист, е откритостта, искреността и дружелюбността на местните американци. Само в Ню Йорк може да се появи случайно лице в тълпата, което забелязва колко добре изглеждате днес или, минавайки покрай вас, да се провикне от колата, че „имате хубав пуловер“, а като цяло „вие сте готин/а“ и „имайте хубав ден“. Това непознати ти го казват просто така и си продължават по пътя. Без никакви скрити мотиви, далечни намерения или злонамерени помисли, които веднага започвате да подозирате, като бъркате по всичките си джобове. Първоначално се уплаших: наистина е невъзможно да претеглям комплиментите на непознати отляво и отдясно, трябва да има уловка, но не я откриваш.   Гастрономическа Мека     Можем да говорим за храна в Ню Йорк с часове, защото в този международен град ще намерите ястие от всяка кухня на света, докато всеки път опитвате нещо ново - било то китайски юфка, японски рамен, мексикански таксос или руски борш.      Въпреки това кулинарно разнообразие, в Ню Йорк все още можете да подчертаете основните ястия, които определено си струват да се опитат от всеки пътник. Първо, хот-догът, станал същият безспорен символ на града, като статуята на Свободата. По време на следващата вълна на имиграция германците са донесли рецепта за колбаси (Frankfurter) в Съединените щати и вече по време на Гражданската война месарите в Ню Йорк активно са правили пушени колбаси.     Първият хот дог в Бруклин е направен от германски имигрант. И ако през XIX век цената на един хот-дог не надвишавала три цента, сега в района на Таймс Скуеър, хот дог с горчица, кетчуп, лук и кисело зеле ще струва до 10 долара. Ето защо, ако се озовете на главния площад на града и искате да закусите, тогава ви съветвам да започнете като начало - като се отдалечите от Таймс Скуеър, с всеки метър цената на хот-дозите пада. Отбелязвам, че не всички хот-дози в Ню Йорк са вкусни, но именно тази бърза храна най-точно съответства на атмосферата на града: когато всички тичат и тичат например в музей, трябва да хапнеш точно сега и набързо,  седиш на стълбите на музея (вторият най-посещаван музей на изкуствата в света след Лувъра), с нетърпение и бързо изяждаш наденицата.     Друг нюйорчани обожават  да ядат пържоли. Само вегетарианец може да си позволи да посети Ню Йорк, а да не  опита пържола. Подгответе се предварително за факта, че за разлика от хот-дог, дегустацията на пържоли в известни ресторанти а ла Keens Steakhouse (една от най-старите къщи за стекове, която работи от 1885 г.) или ресторант Peter Luger Steak House, ще струва стотици долари. Във всички заведения на Ню Йорк, дори в магазините за дрехи, винаги трябва да помните, че общата цена на сметката ще бъде много по-висока от цената, посочена в менюто или върху етикета на продукта. Дори и рокля за $ 20 на касата в търговски център ще струва $ 23, защото $ 3 е данък ДДС.   Туристите неизбежно срещат тази несправедливост във всички гастрономически заведения в Ню Йорк. И ако местните жители, когато плащат сметката, в които понякога е включен дори данък сгради, разберат какво означава всеки цент отвъд цената (защото те знаят своите права много добре и винаги могат да поискат разяснения от държавата), тогава за туристите цените в ресторантите изглеждат като незаконен обир. Друг важен факт - бакшишите. Ако вземете  чаша евтина бира в двора на открито, при това са пви я наляли в пластмасова чаша на бара, а след това сами сте я донесли на масата си, а след това сами сте я хвърлили в кошчето, тогава може да не оставяте бакшиш. Във всички останали случаи, когато ви обслужва от сервитьор или хотелски персонал, салон за красота и т.н., да не оставите бакшиш често дори може да означава, че ще си създадете сериозни неприятности.   За бакшиш  в Ню Йорк е прието  да се оставят 18-20% от общата сметка. Ако оставите 15%, тогава, най-вероятно, те ще ви изгледат лошо и ще изискват обяснения. Ако не оставите нищо - няма да ви пуснат на улицата. Ако не разполагате с пари в брой, няма проблем - сметката съдържа колона, в която, ако плащате с карта, може да уточните бакшиша, който сервитьорът да изтегли.     Така че стереотипите и предразсъдъците за Ню Йорк са абсолютно верни, да се спори с тях  би било безсмислено и глупаво. Тук всичко е много скъпо и без пари в този град е изключително трудно. Но впечатленията, които дава, са абсолютно безценни, така че всеки любител на пътешествията трябва да види Голямата ябълка поне веднъж със собствените си очи, за да го презареди с луда енергия за цял живот и да остане в сърцето ви до самия край.  ", "date": "2019.03.06", "title": "Тук е скъпо и се живее трудно"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/393278-%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%BB%D0%B5%D0%B3%D0%B5%D0%BD%D0%B4%D0%B0-%D1%81-25-%D0%B3%D0%BE%D0%B4%D0%B8%D1%88%D0%B5%D0%BD-%D0%B1%D1%80%D0%B0%D0%BA-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BD%D0%B0-%D0%B7%D0%B0%D1%81%D1%83%D0%BA%D0%B0%D0%BD%D0%B0-%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B0", "text": "Легендата на Ливърпул Йън Ръш предложи брак на своята половинка Керъл Антъни. Двамата са заедно от 2013 година, след като бившият голмайстор на \"мърсисайдци\" приключи 25-годишен брак. Едва сега обаче Ръш се реши на важната стъпка.   57-годишният уелсец се разведе с бившата си съпруга Трейси през 2012-а, а откакто взаимоотношенията им официално приключиха, той се радва на любовта на Керъл.   \"Говорим за това от дълго време. Когато пътуваме заедно, Йън винаги ме представя като негова съпруга. Преди две седмици, при поредния случай, го поправих: \"Йън, аз не съм твоя съпруга\", а той отвърна: \"Да, но искам да бъдеш!\", разказа щастливата Керъл Антъни, която е с 22 години по-млада от Ръш. Разбира се, отговорът на красавицата, която също симпатизира на Ливърпул, е бил положителен.                  ", "date": "2019.03.06", "title": "Футболна легенда с 25-годишен брак предложи на засукана манекенка"}
