{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398881-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B1%D0%B8%D0%B5-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%81-5-%D0%BD%D0%B0-%D0%BF%D1%8A%D1%80%D0%B2%D0%B8-%D1%82%D1%83%D1%80", "text": "Мая Манолова стартира с 5% преднина пред Йорданка Фандъкова, ако се кандидатира за кмет на София. На първи тур Манолова би събрала 28% от гласовете на софиянци, а Фандъкова - 23%, сочат данните от  , проведено в периода 1-6 август.     На трето място към момента се нарежда канидатът на \"План за София\" Борис Бонев със 7%. Евентуалният кандидат на Демократична България събира 4%, още преди да бъде обявено името му, eвентуален кандидат за кмет, издигнат от ВМРО, би събрал 3%, макар че все още не се знае кой би бил той и дали изобщо ще има такъв. Значителна подкрепа събира арестуваната бивша кметица на Младост Десислава Иванчева - 3%. Костадин Паскалев има само 2% или 14 пъти по-малко от Мая Манолова. 22% още не са решили за кого да гласуват, 4% декларират, че няма да отидат до урните.       Мая Манолова категорично е с най-висок рейтинг сред софиянци. Омбудсманът събира 63% одобрение срещу 26% неодобрение. На второ място е президентът Румен Радев с 54% одобрение и 38% неодобрение. Те са единствените двама политици, при които одобрението е по-високо от неодобрението. Йорданка Фандъкова и Слави Трифонов имат по-висок рейтинг от премиера Бойко Боросов, но и при тях той е отрицателен. Сегашният кмет събира 48% одобрение срещу 49% неодобрение, шоуменът - 35% одобрение срещу 52% неодобрение. Бойко Борисов събира одобрение колкото Слави, но при премиера неодобрението е по-високо - 60%.       София изглежда готова за промяна. На въпрос кое би било важно, когато избирате кмет на София, 40% отговарят, че кандидатът за кмет трябва да е независим, 28% държат той да не членува в партия.     \"Имайки предвид ниската степен на одобрение на политическата класа (7% доверие и 73% недоверие), не е неочаквано, че 40% от имащите право на глас в София изразяват предпочитания за независима кандидатура за градоначалник. Изводът се потвърждава и от факта, че за 28% кандидатът не трябва да е партиен член. Тезата, че добрите отношения с централната власт са от съществено значение за бъдещо, добро управление се потвърждават за 24% от софиянци. Към настоящия момент, партийни кандидатури показват по-слаб потенциал да мобилизират подкрепа, което очакваме да се промени във възходяща посока в хода на предстоящата предизборна кампания\", кометират от Маркет линкс.     Революционна ситуация по отношение на управлението на София няма. Софиянци одобряват повече как се развива общината им, в сравнение с това как се развива страна като цяло. Има обаче очакване, че нещата биха могли да се променят към по-добро.         Чистотата, трафикът и презастрояването са най-големите проблеми на София, които посочват респондентите. В таблицата долу са подредени 15-те най-значими проблеми, които са посочили софиянци на отворен въпрос, без предварително дефиниран отговор. От анкетираните се е изисквало да ги подредят по важност. В лявата колона са посочените като първи отговор, в дясната процентът надвишава 100, защото е сбор от всички отговори.       София в момента прилича на Букурещ, а бихме искали да заприлича на Виена, сочи друга графика от проучването.         ГЕРБ категорично води в надпреварата за общински съветници с 22%, но много интересна се очертава битката за второто място. БСП и Демократична България са напълно изравнение с по 12%. Много значим е процентът на хората, които още не са решили за коя листа да гласуват, а има и такива, които декларират, че ще гласуват за Слави Трифонов, макар отсега да е ясно, че той няма да има листа на тези избори       Интересен е казусът с ВМРО. Партията на Каракачанов не само категорично е засенчила Атака и НФСБ в коалицията \"Обединени патриоти\", но е и втора по одобрение сред софиянци с 27%, плътно доближавайки ГЕРБ, която има само 3% повече одобрение. Високият рейтинг на ВМРО обаче по никакъв начин не се прелива към изборните резултати и едва 4% от запитаните декларират, че биха гласували за листата им.       Много харесвана сред софиянци е Демократична България с 26% одобрение и само 59% неодобрение, което е по-малко от ГЕРБ и ВМРО, които събират съответно 62 и 65 процента неодобрение. Четвърти се нареждат БСП и 23/77 процента одобрение/неодобрение.     Очертава се активността да бъде добра, дори висока. 54% от запитаните заявяват тврдо намерение да гласуват, 25% казват, че е по-вероятно да гласуват. Заради прословутите мъртви души в списъците обаче социолозите не могат да преизчислят на колко процента точно отговаря тази активност и се ангажират единствено с прогнозата, че активността на 27 октомври ще бъде по-висока от 41%, колкото беше на предишните избори през 2015 г.   -------------------------            ", "date": "2019.08.14", "title": "Мая Манолова бие Фандъкова с 5% на първи тур"}
{"url": "http://www.classa.bg/%D1%81%D0%B2%D1%8F%D1%82/item/398876-%D0%BD%D0%B0%D1%80%D0%B0%D1%81%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B7%D0%BB%D0%B0%D1%82%D0%BD%D0%B8%D1%82%D0%B5-%D0%B8-%D0%B2%D0%B0%D0%BB%D1%83%D1%82%D0%BD%D0%B8%D1%82%D0%B5-%D1%80%D0%B5%D0%B7%D0%B5%D1%80%D0%B2%D0%B8-%D1%83%D0%BA%D1%80%D0%B5%D0%BF%D0%B2%D0%B0-%D0%BF%D0%BE%D0%B7%D0%B8%D1%86%D0%B8%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F-%D0%BD%D0%B0-%D0%BD%D0%B5%D1%84%D1%82%D0%B5%D0%BD%D0%B8%D1%8F-%D0%BF%D0%B0%D0%B7%D0%B0%D1%80", "text": "Съгласуването на силите между ключовите играчи на петролния пазар се променя, пише Bloomberg: Русия има все по-голямо влияние върху ОПЕК, а златните и валутните й резерви скоро могат да надхвърлят саудитските резерви. Освен това настоящият спад на цените на петрола не е толкова опасен за Русия, колкото за други големи износители на черно злато: руският бюджет се изчислява въз основа на цената от $40 за барел, докато сега той струва $58. Промяната в баланса на силите между нефтените държави вече може да се наблюдава по такъв показател като резервите на централните банки, пише Bloomberg. Според данни на изданието златните и валутните резерви на Централната банка на Руската федерация за първи път от осем години може да надхвърлят резервите на Саудитска Арабия. По този начин позицията на Москва в преговорите за обема на намаляване на производството на петрол се засилва. Bloomberg отбелязва, че наскоро Саудитска Арабия е изчерпвала резервите си, докато Русия е постигнала излишък чрез спестявания. Този факт, както и фактът, че Русия има все по-голямо влияние върху ОПЕК, показва променящото се разположение на силите между двамата основни играчи на петролния пазар.     , каза Елина Рибакова, заместник главен икономист в Института за международни финанси във Вашингтон. Междувременно световните цени на петрола вече са на ниво, което не позволява на повечето страни от ОПЕК да покриват държавните разходи. През декември членовете на организацията се съгласиха да намалят производството, но не се знае дали Русия ще направи същото. Bloomberg съобщава, че миналия юни руските резерви се повишиха до $518 млрд., докато саудитските резерви паднаха до $527 млрд. Ако Русия надмине Саудитска Арабия, тя ще достигне четвъртото място в света по златни и валутни резерви. Освен това Русия е готова за още по-ниски цени на петрола: бюджетът й се изчислява въз основа на цената от $40 за барел (при сегашната цена от $58), което ще позволи на Москва да натрупа допълнително резерви  , отбелязва изданието.  ", "date": "2019.08.14", "title": "Нарастването на златните и валутните резерви укрепва позициите на Русия на нефтения пазар"}
{"url": "http://www.classa.bg/%D1%81%D0%B2%D1%8F%D1%82/item/398877-%D0%BF%D0%BE%D1%88%D1%8A%D0%BB-%D0%B2%D0%BE%D0%B4%D0%B5%D0%B2%D0%B8%D0%BB-%D1%81-%D0%BF%D0%BB%D0%B0%D1%81%D0%B8%D0%B4%D0%BE-%D0%B4%D0%BE%D0%BC%D0%B8%D0%BD%D0%B3%D0%BE", "text": "Не съм женомразец. И ненавиждам използването на секса като разменна монета за получаването на позиция, привилегия, роля. Струва ми се мерзко и долно. Но това, което се случва в момента с Пласидо Доминго отвсякъде ми прилича на пошъл водевил. Правя уговорката: не съм нито негов защитник, нито имам правото да бъда съдник за делата му. Но се питам, след като до 78 години великият оперен артист е запазил удивителната си харизма, енергия и чар (дай Бог всекиму!) не е ли малко странно едва сега да се акцентира върху неустоимата му привлекателност сред нежния пол по този начин! Предвидимо е за мъж с неговото излъчване, осанка и слава да е оставил не едно и две разбити сърца по пътя си. Разбираемо е!     Любопитно в случая е дори обстоятелството, че отговорът на изпълнителя на очевидно продължителното разследване на Асошиейтед прес не съдържа отрицание или обвинение в лъжа по повод твърденията на деветте му обвинителки. „Вярвах, че всичките ми отношения и връзки са били приемани добре и са били по взаимно съгласие“, казва Доминго и с пълно основание допълва, че днешните правила и стандарти се отличават от онези през 80-те години, откогато датират първите обвинения за тормоз срещу него. Което пък си е малко в стила на нашенското „Лани баба п*ъднала, а пък днес се сетила“… Любопитно е да се отбележи и, че според отказалите интимности на оперната легенда, това повлияло негативно на кариерите им. Само някои от тези седем дами (неуточнено колко точно обаче) не били получили ролите, за които очевидно са разчитали на него. А тези, които са отказали, но въпреки това са получили ролите? Сред моите Фейсбук приятели има немалко изключително успешни оперни изпълнители. Те знаят най-добре какъв комплекс от фактори освен вуйчо владика (да речем, Пласидо Доминго) е необходим, за да се задържиш на висока позиция в това изкуство. В случай, че изобщо я достигнеш! Пък и операта от 80-те, когато импресариите дърпаха конците, няма много общо с операта от второто десетилетие на 21-ви век. Освен някой и друг последен мохикан от края на онази златна ера за това изкуство като Маестро Доминго. Изключителните му позиции на оперния Олимп не са тайна за никого. И не от вчера будят противоречиви чувства в гилдията. Не секват и опитите да се сложи край на господството на „клана Доминго“, както някои говорят за семейството му. Учудващо ли би било в такъв случай ако, като не са в състояние да го победят на негова територия, И на тях ли Доминго им е виновен за това, че не са станали Анна Нетребко, Елина Гаранча или която и да била друга голяма оперна дива? Който при това е и полуанонимен. От девет цитирани обвинителки и дузина други допълнили обвиненията им дами се цитира едно-единствено име, на мецосопраното Патриша Улф… Ето защо не знам за вас, но на мен цялата тази сексафера ми намирисва на пошъл водевил. Пък и след години надали с това ще помнят великия Пласидо Доминго. Той със сигурност остава в историята на голямата опера с рекордните си над 150 роли и 4000 спектакъла пред публика. Факти, които дори и най-яростните му зложелатели няма как да отрекат. Както бе казал в една от басните си незабравимият Валери Петров: „Едно е да си диво куче динго, а друго – да си Пласидо Доминго!“  ", "date": "2019.08.14", "title": "Пошъл водевил с Пласидо Доминго"}
{"url": "http://www.classa.bg/%D1%81%D0%B2%D1%8F%D1%82/item/398878-%D0%B7%D0%B0%D0%BF%D0%BB%D0%B0%D1%85%D0%B0-%D0%BE%D1%82-%D0%B8%D1%80%D0%B0%D0%BD-%D1%89%D0%B5-%D0%BF%D0%BE%D1%82%D0%BE%D0%BF%D0%B8%D0%BC-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8-%D0%BA%D0%BE%D1%80%D0%B0%D0%B1%D0%B8", "text": "Иран предупреждава за рисковете от участие на израелски сили в създаваната от САЩ коалиция за защита на корабоплаването в Близкия изток. Влиятелната иранска военно-политическа организация Корпус на гвардейците на Ислямската революция (КГИР) заплаши не само с морска война, но и със задържане на всякакви чуждестранни плавателни съдове, дори на онези, които ще бъдат под закрилата на военноморските сили (ВМС) на западните държави. В експертните среди се говори, че Иран е напълно способен да вземе под контрол силно охранявани търговски кораби. В тази ситуация той дори има някои предимства. Изявлението за перспективите за война в случай на израелско военно присъствие край бреговете на Иран беше направено от командващия ВМС на КГИР контраадмирал Али Реза Тангсири. Той предупреди, че „всякакво незаконно присъствие на ционистите (Израел) във водите на Персийския залив може да доведе до война“. Думите на контраадмирала разпространи ливанската телевизия Ал Маядин, свързана с лоялната към Техеран ливанска групировка Хизбула. Тангсири вероятно е имал предвид процеса на формиране на международна коалиция под егидата на САЩ за защита на корабоплаването в Персийския залив. По думите му командирите на КГИР могат, ако поискат, „да задържат всеки кораб, дори ако го съпровождат американски и британски сили“.     Коментарите на Тансири са в отговор на изявление на израелския министър на външните работи и член на военно-политическия кабинет Израел Кац. Преди една седмица, по време на обсъждане на проблемите около Иран на закрито заседание на комисията на Кнесета по външни отношения и отбрана, той заяви за подготовка за участие в международната коалиция за защита на корабоплаването. Съдържанието на изказването му беше направено публично достояние от израелския интернет портал Ynet. По думите му лансираната от САЩ мисия отговаря на стратегическите интереси на еврейската държава. Сред тях са противодействието на Иран и укрепването на връзките със страните от Персийския залив. Кац информира депутатите, че е възложил на своето министерство да изучи възможността за включване на Израел в коалицията след неотдавнашна визита в Абу Даби. В хода на преговорите Кац, както съобщи израелският печат, обсъдил с властите в Обединените арабски емирства (ОАЕ) „иранската заплаха“.   Съставянето на съответната коалиция до голяма степен се възприема от Иран като преднамерен опит да бъде нанесен удар по неговите интереси. В изказването си на 12 август на Първия каспийски икономически форум в Туркменистан, първият вицепрезидент на Иран Есхаг Джахангири заяви, че „едностранната политика на САЩ и използването на санкции“ е огромен проблем за Близкия изток. По думите му САЩ игнорират факта, че Иран винаги е изпълнявал поетите от него задължения. Джахангири бе категоричен: Вашингтон иска „да създаде нестабилност“ в Близкия изток. „Иранофобията е проблем, който американците създават за нашия регион“, каза първият вицепрезидент на Иран. Що се отнася до корабоплаването през Ормузкия проток, той отбеляза, че Техеран е за това подобни въпроси да бъдат обсъждани на масата за преговори. Впрочем самият процес на създаване на специален международен алианс, който да се заеме с „иранската заплаха“, засега не внушава увереност за неговото бъдеще. Опитите на САЩ да организират охраната на Ормузкия проток се сблъскват със страха на европейските им съюзници да влязат в директна конфронтация с Иран. Например, обявявайки неотдавна участието си в мисията под егидата на САЩ, британското министерство на отбраната заяви, че „ще използва в значителна степен онези ресурси, които вече са налични в региона“. Впрочем Лондон увери, че кралският флот няма да се откаже от съвместно патрулиране с ВМС на САЩ. Понастоящем в региона се намират два британски военни кораба – фрегатата „Монтроуз“ и ескадреният миноносец „Дънкан“. При това първият трябва да замине за планов ремонт в края на този месец. Франция и Германия, от своя страна, също не са готови да изпратят своите ВМС в Близкия изток. Става дума само за обмен на разузнавателни данни. За европейските държави, които все още остават страни по ядреното споразумение с Иран, е принципно важно да запазят контактите с Ислямската република и да използват всички лостове за поне някаква „реставрация“ на подписаната през 2015 г. сделка. Австралия пък изобщо не дава отговор на призивите на своя съюзник. Наскоро австралийският министър на отбраната Линда Рейнолдс каза на членове на американското правителство, че на техните „много сериозни“ и „сложни“ запитвания ще бъде отделено „много сериозно внимание“. Готовност за пълноценно участие засега демонстрира Япония. В експертните среди смятат, че много неща при ситуацията около корабоплаването в Персийския залив ще зависят от формата и детайлите на израелското участие в международната коалиция. „Огласената информация за това има доста неясен характер: става дума за предоставяне на разузнавателна информация“, заяви пред в. „Независимая газета“ военният експерт Юрий Лямин и добави: „Разбира се, демонстративната поява на израелски кораби в близост до териториалните води на Иран неизбежно ще засили и без това високото напрежение в района на Персийския залив, както и вероятността от всякакви въоръжени инциденти, имайки предвид открито враждебните отношения между Израел и Иран.“ Що се отнася до възможностите на Иран да задържа кораби, то, както смята анализаторът, дори при наличието на присъствие на британски и американски ВМС в региона това е напълно възможно. „Иранската страна в този случай има предимство в избора на място и избора на обект за действия от множеството си бази по своето крайбрежие и на островите в Персийския залив и Ормузкия проток“, отбеляза Лямин. Основен въпрос при това, според експерта, остава това как ще действат страните, ако ситуацията се развие по неблагоприятен сценарий. „Ще има силен елемент на риск, тъй като ситуацията може бързо да прерасне във въоръжено противопоставяне“, каза анализаторът. Ще напомним, че правителството на САЩ представи идеята за създаване на военноморска коалиция през юни на фона на многобройни атаки срещу чуждестранни търговски кораби в Персийския залив. Първоначално идеята се състоеше в това всяка страна да осигурява военен конвой на търговските си кораби, а американската армия да се ангажират с общото наблюдение, да следи оперативната зона и да поеме командването. Американският министър на отбраната Марк Еспър, впрочем, още в началото не отрече, че САЩ веднага са срещнали „различна степен на реакция“ против тази идея.  ", "date": "2019.08.14", "title": "Заплаха от Иран: Ще потопим израелски кораби"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398879-%D0%BA-%D0%B4-%D0%BF-%D0%BD%D0%B8%D0%BA%D0%B8%D1%84%D0%BE%D1%80-%D0%B3%D0%B5%D1%80%D1%87%D0%B5%D0%B2-%D0%BA%D0%BE%D0%BB%D0%BA%D0%BE%D1%82%D0%BE-%D0%B8-%D0%B4%D0%B0-%D0%BD%D0%B5-%D0%B9-%D1%81%D0%B5-%D0%B8%D1%81%D0%BA%D0%B0-%D0%BD%D0%B0-%D0%BC%D0%BE%D1%80%D1%81%D0%BA%D0%B0%D1%82%D0%B0-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F,-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D1%86%D0%B8%D1%82%D0%B5-%D0%BE%D1%82-%D0%B1%D1%83%D0%BB%D1%81%D0%B0%D1%80-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D1%81%D0%BF%D0%B0%D1%81%D1%8F%D0%B2%D0%B0%D1%82", "text": "На 06 юли тази година (2019) в сайта www.chernomore.bg бе поместено интервю с кдп Живко Петров–директор на ИА „Морска администрация”, а коментираната тема, най-общо казано бе „морското спасяване в морските пространства на България”. В него капитан Петров йезуитски говори за създаване на „доброволческа морска спасителна служба”, като се прави на „ни чул, ни видял”, че такава у нас има от над 20 години и тя се казва БУЛСАР, а той неведнъж е търсил наша помощ, и ние никога не сме му отказвали. Засегнах се в качеството ми на ръководител на тези хора, безпардонно подминати като присъствие в националната морска спасителна система.        Нямам намерение да правя разбор на популистките фрази, изричани от капитан Петров за морското спасяване, но ще посоча, че БУЛСАР е единствената българска структура, член на „Международната федерация за морско спасяване” – IMRF, а аз през 2018 година получих признание „За цялостен житейски принос за световната морска система за бедствие и безопасност (GMDSS)”. Това е най високото признание в сферата на гражданската морска безопасност и сигурност за българин до сега, с което всеки един сънародник би се гордял, но реакцията на МТИТС/ИАМА е … гробно мълчание. Вероятно защото няма как да се стигне дори до подобна номинация на който и да е чиновник, търкащ по осем часа на ден меката мебел в офис на 500 километра от морето.    Силно съм разочарован от отношението на капитан Петров към нашите доброволци – отношение, което определено е тенденциозно и асинхронно. В продължение на 25 години сме помагали на морската администрация при много конфузно критични морски ситуации, при това сме им помагали не само на тях, а и на няколко министри на транспорта и на други държавни служители и структури.     Капитан Живко Петров е присъствал на много наши мероприятия. Например нашето международно демонстративно учение за масов инцидент през май 2010 година. В него участваха турски и италиански доброволци начело с адмирал Романо Гранди – зам.председател на SNS-Италия, един самолет (LZ ABP), два вертолета, плаващи спасителни единици и други сили и средства. Поради оценката за висок професионализъм, тогавашният министър Александър Цветков ни помоли да направим съвместно учение с ИАМА.       Ние сме тези, които по молба на ИАМА, извършихме авиационно търсене на изчезнал турски моряк в българския отговорен морски район, с което „измихме очите” на ИАМА, а те получиха благодарност от много високо ниво – Директората по морски въпроси към МС на Р.Турция. В щормово време, в една нощ, край Созопол основно булсарци спасиха 17 души в три инцидента, а по това време капитан Петров беше регионален директор на ДМА Бургас и той присъства на награждаване на проявилите се в тази спасителна операция.   Мога да изброявам нашите действия с часове, но фактът е, че премълчаване присъствието на БУЛСАР в българската спасителна система е елементарно, недостойно, подигравателно отношение на служебното лице, отговорно за сектора „гражданска морска безопасност”, за защита на човешки живот по море. Мисля, че тези които му дават кураж, за това арогантно поведение, трябва да преоценят своето отношение. Нямам думи с които да изразя възмущението си, за подобно отношение към структура, чийто членове на собствен риск и отговорност, за своя сметка, се впускат с риск за живота си, да спасяват бедстващите в морето. Капитан Майкъл Власто от IMRF, в писмо до г-жа Кристалина Георгиева преди няколко години каза: „В родната Ви страна има една доброволческа морска структура, която съществува на един гол ентусиазъм”. Това отношение на морските власти в МТИТС продължава и сега. Показната арогантност и пренебрежение на Живко Петров в интервюто, не са нищо друго освен провинциален примитивизъм.   Разбира се аз имам своето обяснение на приказките на капитан Петров и неговата позиция ни е ясна – системен слугинаж в ползва на ненаситната мултинационална корпоративна алчност в имущественото морско спасяване, поведение, което съгласно „Антикорупционната ни политика”, сме задължени да разкриваме и довеждаме до знание на обществеността. Цитирам: „Всяко установено нарушение, свързано с корупция или конфликт на интереси се докладва на Управителния съвет на Сдружението и срещу извършили нарушението ще се предприемат дисциплинарни действия, включващи и отстраняване от членство в Сдружението. Булсар си запазва правото да преустанови всякакви отношения с партньори, които не съблюдават посочените по горе принципи и Антикорупционна политика.”   В това интервю, един от въпросите към капитан Живко Петров е: „В морски държави като Великобритания със спасяването на море се занимават предимно доброволчески организации”, и още: „У нас обсъжда ли се въпросът за учредяването на специален фонд, с който да се възстановяват разходите на участниците доброволци в хуманитарното спасяване на море“  Въпросът е неточно формулиран с неверни постановки. За морското спасяване по целия свят отговарят държавни „организации за спасяване” а с малки изключения част от функциите са възложени на доброволчески специализирани формирования, в държави в които даренията са на стойност над 30-50 млн евро годишно. Доброволческите структури са в помощ на държавните, но в никой случай не са тяхна алтернатива. Това не означава, че не могат да бъдат използвани в критични ситуации. Отговорността обаче е на правителството на съответната държава ратифицирала конвенции, третиращи проблема за морското спасяване. Върховен дълг на морската ни власт е да създава механизми за ненарушаване баланса на интересите на държавата, обществото и отделния морски труженик за всичко, включително и предпазване от посегателствата на споменатата вече ненаситна мултинационална корпоративна алчност. Държавите обикновено подкрепят доброволческите си организации в обществена полза по различни начини. Например в САЩ спонсорират ежегодно с 300 милиарда НПО, а те им се отплащат обратно с дейност за 1.1 трилиона долара годишно. У нас в това отношение е пълна демагогия.   БУЛСАР  на няколко пъти внася предложение за осигуряване средства за възстановяване на извършените разходи на доброволците при спасяване, за обучението им, за специално облекло и други организационни нужди, но докладните ни за включване при планиране на държавния бюджет, правени през МТИТС не стигаха до МС. Последната ни докладна след издирване, се оказа в чекмеджето на главния секретар на МТИТС, а как се е отзовала там, може да каже г-жа Красимира Стоянова-директор на Правния отдел и началник кабинета на министъра на МТИТС. Между другото, нейното отношение по повод докладната ни за финансиране, бе изразено в едно нейно изречение, а именно „Като спасят, ще им платим!” Въпрос на манталитет! Ние булсарци не спасяваме бедстващите хора за пари, при нас това е въпрос на морал и състрадание.  Но да се върнем към темата. От думите на капитан Петров не се разбира за какъв фонд иде реч, защото в държавния бюджет ежегодно се предвиждат средства за подпомагане на съответни НПО структури, например БЧК и други. Защо не са там доброволческите организациии?  В отговора си капитан Петров наговаря куп неверни популистки фрази, с което предизвиква сериозни съмнения за компетентността му в тази сфера. Например той казва „За морското спасяване използваме ресурси и на другите ведомства” но не обясни, защо им се налага при хуманно спасителни работи да разчитат на ресурси на МО и МВР, а при имуществени на Мултрашип? В Закона за защита при бедствие (ЗЗБ) е казано, как следва да се действа в кризисни ситуации, но тъй като (МТИТС/ИАМА), ликвидираха своите спасителни единици, сега нямат нищо освен няколко катера, които не отговарят на конвенционалните критерии на Международната морска организация (ИМО), като „all weather“ катери (RB). Тези «морски трабантчета» спокойно могат да ги предоставят на БЧК за плажно спасяване, защото отговорния район на Р.Б., е с площ 39584 кв.км., а тези катерчета, безопасно може да се отдалечават до 5 мили и са с ограничен ресурс за гориво, приемане на хора от водата и други. Излиза, че ИАМА / МТИТС е куха морско-спасителна структура, която бърка в бюджетните касички на МО и МВР и харчи от тяхните финанси, а със своя бюджет храни пренадутия си столичен щат. Преди 20 години имахме 150 търговски кораба под българско знаме, а ИАМА в София бяха седем дущи (7), а сега корабите са 5-6, а ИАМА само в София има над 40 души. Създадената главна дирекция «Аварийно-спасителна дейност» е тип «много вожд, малко индианец», организационно недоносче, нямащо нищо общо с изискуемата се «организация за спасяване». МТИТС/ИАМА имаха спасителни кораби (Перун и Мизар) (All wether RV), но те в нарушение на постановка в „Закона за морските простанства” ЗМП-87, бяха умишлено изведени от експлоатация, с цел да отворят ниша на мултинационални икономически интереси в морските ни пространства. Между другото „Перун“ вместо да бъде ремонтиран и въведен в дежурство е престъпно изоставен в очакване да го купят същите чужденци, които имат подобна практика и преди години купиха 800 тонен плаващ кран от Украйна (бившия плавкран „Совсудоподем 2”), а сега се хвалят, че това е единствения подобен кран в Черно море. Прокуратурата, МС и други отговорни структури за националния ни морски суверенитет, са уведомявани нееднократно, но не съм констатирал да правят нещо сериозно, с което да защитят националните ни морски интереси, като спрат този срамен комуфлажен и антинационален сценарии. Капитан Петров обаче ни баламосва, че създават „комплексна аварийно-спасителна служба”, говори за „План за търсене и спасяване”, който да подобри координацията на различните сили и средства, се залагало с измененията на „Закона за морските пространства, вътрешните водни пътища и пристанищата”. Елементарна азбучна истина е, че ако правната рамка е объркана, никакви „Планове” не могат да се прилагат, защото пирамидата ще се срути. Липсата на съответна компетентност в НС, в Правителството и другаде, дава възможност на МТИТС / ИАМА съответно, да шестват безпроблемно и да правят поръчкови законотворчески изменения, без някой да им потърси сметка и ги постави, там където им е мястото. Разбира се липсата на „Мизар“ и „Перун“ се използва като евангелието от дявола. Капитан Петров си позволява с безочие да казва, че ресурсите им са недостатъчни, цитирам „Въпросите с хуманитарното търсене и спасяване на бедстващи кораби и хора в морските пространства на Република България са пряко свързани и с организацията и осъществяването на защита при аварийни ситуации с кораби. Именно в тази област и организацията, и ресурсите у нас са недостатъчни”. Тук пак деликатно ни подсказа, че трябва да се назначат частни „дежурни влекачи“. Интересно дали капитан Петров си спомня, че преди повече от 20-тина години, с разпореждане на МАСО портовите флоти бяха длъжни да поддържат по един влекач във Варна и в Бургас в готовност за включване в действие, при внезапно възникнали кризисни ситуации. Каква наглост, да ликвидираш собствената си критична инфраструктура и да хленчиш, че точно в тази област не им стигало ресурс!   Нека да напомня с една снимка, какво имахме и при какви невероятно опасни и трудни ситуации действаше и се справяше Перун ( Гордея се, че съм бил негов първи капитан).       На 9 февруари 1981 г., в синоптична станция Ахтопол в три срока на наблюдение е регистрирано вълнение на морето от 9 бала. Височината на значителната вълна, оценена визуално, е около 14 метра. Това са най-високите стойности на ветрово вълнение, наблюдавани по нашето черноморско прибрежие за времето от когато се води оперативна регистрация на този океанографски елемент. По същото време екипажът на спасителния кораб “Перун” се бори с жестокия вятър и изключителното вълнение, за да спаси гръцкия сухотоварен кораб “Таксиархис”, дрейфащ към скалите около нос Колокита, южно от Созопол. В корабния дневник на Перун е записана скорост на вятъра 10 бала и вълнение на морето 8 бала. На снимката по горе е показан момент от успешната спасителната операция. Дали някой от ИАМА може да извърши подобно нещо сега?                ", "date": "2019.08.14", "title": "К.д.п. Никифор Герчев: Колкото и да не й се иска на морската администрация, доброволците от БУЛСАР продължават да спасяват"}
{"url": "http://www.classa.bg/%D0%BC%D0%B5%D0%B4%D0%B8%D0%B8/item/398880-%D1%87%D0%B5%D1%88%D0%BA%D0%B8%D1%8F%D1%82-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80-%D0%BF%D0%B5%D1%82%D1%80-%D0%BA%D0%B5%D0%BB%D0%BD%D0%B5%D1%80-%D0%B8%D1%81%D0%BA%D0%B0-%D0%B4%D0%B0-%D0%BA%D1%83%D0%BF%D0%B8-btv", "text": "След като не успя да купи Нова телевизия, чешкият милиардер Петр Келнер е кандидат за купуването на медийната група Central European Enterprise Media, част от която са bTV и Ring, съобщават словашки медии.    Освен това изглежда, че Келнер може да е останал и единственият кандидат-купувач, тъй като според редица медии американската медийна компания \"Дискавъри Комюникейшънс\" се е отказала от надпреварата.  Инвестиционният фонд на Келнер PPF вече притежава у нас телекомуникационната компания \"Теленор България\". Той обаче не успя да купи \"Нова Броудкастинг Груп\", след като Комисията за защита на конкуренцията забрани сделката с шведската \"Модърн Таймс Груп\" с мотива, че българската медийна група е прекалено голяма и така може да се стигне до злоупотреба с влиянието ѝ. След това обаче КЗК разреши сделката за продажба на \"Нова\" с братята Кирил и Георги Домусчиеви.      През март СМЕ обяви, че започва процедура за продажбата или сливането си със стратегически партньор. Очакванията са били сделката да стане факт в края на юли или началото на август, но се е стигнало до отлагане с един месец.  Ако се стигне до сделка, тя ще трябва да бъде одобрена и от КЗК.  В България медийната група СМЕ притежава каналите bTV, bTV CInema, bTV Comedy, bTV Action, bTV Lady и Ring. В Чехия има осем канала с името Nova, в Румъния - седем с името PRO. Медийната група има и още четири канала в Словакия и пет в Словения.", "date": "2019.08.14", "title": "Чешкият милиардер Петр Келнер иска да купи bTV"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398872-%D1%80%D1%83%D1%81%D0%BA%D0%B8-%D0%BC%D0%B5%D0%B4%D0%B8%D0%B8-%D0%B3%D0%BD%D0%B5%D0%B2%D0%BD%D0%B8-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2", "text": "...Той лично наблюдаваше ученията на НАТО в Черно море! Българският премиер показа на Медведев чудесата  на дипломатическата амнезия       В понеделник, 12 август, в Туркменистан се откри първият Каспийски икономически форум.   Журналистите чакаха с интерес появата на главния герой – президента на Туркменистан Гурбангули Бердимухамедов, когото медиите наскоро „погребаха“ дружно, а след това и възторжено „възкръсиха“.   Други участници обаче успяха да “запалят” форума. Например българският премиер Бойко Борисов. На 21 юли много руски публикации (включително доста уважавани) не можаха да устоят на изкушението и информираха читателите, че президентът на Туркменистан е починал на 63-та година от живота си.   Няколко часа по-късно те не по-малко енергично се опровергаха. Каспийският икономически форум даде рядка възможност за много журналисти не само да посетят тази страна, но и лично да проверят дали г-н Бердимухамедов е по-жив от всяко друго живо същество. Туркменският лидер не разочарова любознателните.   Медиите в понеделник сутринта обявиха тържествено: президентът на Туркменистан Гурбангули Бердимухамедов пристигна на откриването на Каспийския икономически форум в курортната зона Аваза.   Той не само уважи форума с присъствието си, но и проведе няколко срещи в кулоарите.   Включително и с руския премиер Дмитрий Медведев. Благодаря ви за вашето гостоприемство, за прекрасната атмосфера, за любезните думи, които вече са казани за Руската федерация и нейната автомобилна индустрия … Знам, че наистина разбирате от това  (б. р. коли)  . Вие не просто оценявате това като президент, но и като аматьор по този въпрос. Имаме известен опит, така че много ви благодаря за този емоционален момент “  , каза Медведев в отговор на изявление на Бердимухамедов, че Ашхабад възнамерява да придобие цялата линия на представителния автомобил Aurus. Руският премиер нямаше намерение да изостава от туркменския президент.   Той също активно използва „полетата“ на форума.   Медведев също чу няколко изявления, които не можеха да не изненадат публиката. „Черно море трябва да остане морето на мира, търговията, туризма, транспортните връзки, включващи фериботи и яхти, и газопроводи  “, каза българският премиер. Какво отношение имат България и Черно море към Каспийския форум?   Борисов се опита да обясни.   Вярно е, че той никога не успя да сложи всички „и“.   Включително, защото не всеки има пропуски в паметта. Този регион има огромни възможности, а България е разположена от другата страна на Черно море и всъщност е входът за европейския континент. Обикновено обсъждаме темата за газа, но имайте предвид, че търговските отношения, железопътният транспорт, автомобилният транспорт, морският транспорт, онези хъбове, които съществуват както в България, така и в Русия, на север от този регион, предлагат огромни възможности  “, подчерта Борисов. Но да се върнем към първото му изявление.   „Черно море трябва да остане морето на мира“, каза българският премиер, поглеждайки в очите на руснака.   Но само преди месец България проведе учения.   На НАТО.   От 12 до 21 юли военноморското учение Бриз 2019 се проведе край бреговете на Варна.   В него участваха 27 кораба и лодки, пет самолета, шест хеликоптера и 2257 военнослужещи от 12 страни на НАТО.   Включително Втората постоянна група на корабите на НАТО и Втората постоянна група за противодействие на мините на корабите за реагиране на Алианса.   Между другото, самият г-н Борисов наблюдаваше ученията с голям интерес.   И какво отношение към “морето на мира” имат военните кораби на НАТО от 12 държави?   Ловихте ли спокойно край бреговете на Варна? Вероятно някой би могъл да спори, че Русия не трябва да реагира нервно на подобни “мирни” учения.   Но през същия юли българското правителство, под ръководството на същия г-н Борисов, пусна доклад за националната сигурност на България.   В документа се отбелязва, че продължителното интензивно укрепване и модернизиране на военните способности на Русия на територията на „незаконно анексирания полуостров Крим“ и прилежащата водна зона изостря геостратегическия и военния дисбаланс в Черноморския регион.   В същото време София обвинява Москва в активното използване на хибридни операции.   Българските анализатори са сигурни, че Русия заплашва Европа с използването на военна сила в защита на националните си интереси. Кибер атаките и дезинформационните кампании, които са част от така наречената хибридна война, продължават да бъдат основното средство за създаване и разпространение на погрешни схващания и стереотипи за антиевропейска ориентация в редица държави-членки и кандидати за членство в ЕС и подкопават единството на ЕС и НАТО  , се казва в доклада. Но това не е всичко.   Усмихвайки се на Медведев, Борисов на два пъти спомена въпроса за газа.   Но не е нужно да сте голям балканист, за да си спомните как точно България преди пет години предизвикателно завъртя носа си от руските предложения за взаимноизгодно сътрудничество, включително в газовия сектор.   Например Русия искаше да изгради Южния поток заедно с България.   Но през 2014 г. София отхвърли офертата.   Въпреки че приходите в българската хазна (в случай на прилагане на Южния поток) биха възлизали на стотици милиони долари. Отказът на България от Южен поток беше груба грешка. Турция веднага се възползва от своя шанс, а Германия изгражда „Северен поток – 2“. Добър урок за София  , написа руският сенатор Алексей Пушков в своя Twitter. И все пак София, изглежда, дори не знае как да се поучи от собствените си грешки.   Всъщност, освен дипломатически усмивки по време на срещи „в кулоарите“, са необходими и конкретни случаи.   Ако, разбира се, г-н Борисов на поста си възнамерява не само да се усмихва, но и наистина да защити националните интереси на своята страна.    ", "date": "2019.08.14", "title": "Руски медии гневни на Борисов..."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/398873-%D0%BD%D1%8F%D0%BC%D0%B0-%D1%82%D0%B0%D0%BA%D0%B0%D0%B2%D0%B0-%D1%83%D1%87%D1%80%D0%B5%D0%B4%D0%B8%D1%82%D0%B5%D0%BB%D0%BD%D0%B0-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F", "text": "  Поради големия интерес към бъдещата партия “Няма такава държава” миналата седмица си наложих да прочета учредителната ѝ декларация. Ето я с лек, ненатрапчив и никого неангажиращ коментар:   България е свободна страна, но българските граждани не са свободни. Страната ни е в плен на своеобразна политическа плутокрация. От какво се определя свободата на една страна, ако не от свободата на нейните граждани? От свободата на дивеча? Освен това думата “своеобразна” в политически документ звучи несериозно. По-добре използвайте “така да се каже” или “дето има една приказка”. Политическата класа грубо и демонстративно пренебрегва желанията на хората, грижейки се единствено за своето облагодетелстване и де факто безцеремонно се изправя срещу собствения си народ. Очевидно “политическата класа” се състои от изроди, които произлизат от нещо друго, а не от въпросния “народ”. Що се отнася до израза “де факто”, за него важи всичко казано по-горе по отношение на “своеобразна”. Цялата формулировка евтинее дори за площадно говорене. Партийната аристокрация е теглила една дебела разделителна линия между себе си и българите. Не беше ли “плутокрация”, кое от двете? Види се “партийната аристокрация” се състои от чужденци. Член първи от Конституцията на Република България гласи: “Цялата държавна власт произтича от народа. Тя се осъществява от него непосредствено и чрез органите, предвидени в тази Конституция”. Това означава, че според Конституцията най-отгоре във властта стои българският народ! Ние, като свободни граждани, искаме този текст от Конституцията да не бъде просто куха фраза. Искаме да превърнем България в наистина свободна страна, в която обществото да взема решения, а политиците да ги изпълняват. Искате да “превърнете” (ей, магьосници такива!) България в свободна страна, след като в първото изречение на преамбюла казвате “България е свободна страна”? С тези думи започва декларацията. Ако България не беше свободна страна, публикуването на подобни декларации нямаше да е възможно. Ние, учредителите на политическа партия “Няма такава държава”, в съответствие с Конституцията на Република България и вярвайки във върховенството на закона и върховенството на морала, приемаме и утвърждаваме тази учредителна декларация. Невинаги върховенството на закона и върховенството на морала са едно и също нещо, но за нуждите на популизма това изречение става, особено когато е изкрещяно с необходимата доза патос. – разделение на властите То е налице, гарантирано е чрез синхронизирането на законодателството с европейското и се доказва с факта, че президентът е от БСП, която в парламента е в опозиция. – народен суверенитет Нали го казахме за чл. 1 от Конституцията малко по-горе? Гарантиран е. Доколко може да бъде упражняван е съвсем друг въпрос и е проблем на народа, а не на мераклиите да го управляват. Напротив, влезли във властта, мераклиите вече нямат интерес от ефективен “народен суверенитет”. – политически плурализъм Той е факт, иначе Слави Трифонов нямаше да си направи партия. – свобода на словото И то е факт, иначе “Шоуто на Слави” щеше да е или невъзможно, или официозно. – реални гаранции за спазване правата на човека и гражданина Тук е хубаво да видим пример за “нереални гаранции”. България е рай за всевъзможни правозащитни организации. Може би реализмът на гаранциите се крие в тяхното отстраняване? – засилено участие на гражданите във вземането на решения чрез преки допитвания до народа; Народът като един експерт по изтребители трябваше да се произнесе за F-16 и като един експерт по ядрена енергетика трябваше да каже каква ще бъде пазарната цена на тока след 40 години, за да пресметнем рентабилността на хипотетичната АЕЦ “Белене”. Култът към референдумите е една от тай-грозните черти на популизма. Референдумите са в интерес единствено на умеещите да формулират подвеждащи въпроси. – смяна на избирателната система от пропорционална към мажоритарна с абсолютно мнозинство в два тура; Добре дошли, местни деребеи! Какъв е проблемът партиите да издигнат “мажоритарни” кандидати и да организират кампаниите им през съществуващите структури? И обратно: кой наистина независим кандидат би се справил с партийната организация и финансиране срещу себе си? Ценко Чоков? – намаляване на броя на народните представители в парламента от 240 на 120; Въпрос: кога има повече демокрация – при по-голямо или при по-малко представителство? Друг въпрос: кога на лобистите ще им е по-евтино да си прокарат закон – при повече или при по-малко депутати? Ако следваме тази философия и я доведем до нейното съвършенство, най-голяма справедливост, най-неподправено народовластие ще постигнем при парламент, който се състои от 1 депутат (без заплата, разбира се), избран с абсолютно (100%) мнозинство на 4 тура. Тогава НАРОДЪТ най-сетне ще стане истински субект на властта! – реално въвеждане на възможността българските граждани да могат да гласуват и дистанционно, по електронен път, на избори и референдуми; Добре дошли в Отдел “Личен състав” на Ковачки! Гласуването по интернет е рай за корпоративния вот – ЕГН и парола срещу заплата. – въвеждане на задължително гласуване на изборите и референдумите; Това е добре да се въведе. Добре е да се въведе и активна регистрация с цел изчистване на списъците от “мъртви души”, но това са дреболии, които нямат място в подобни мащабни документи. – пряк избор от гражданите на директорите на областните дирекции и на началниците на районните управления на МВР; Братя Галеви, Фидел Беев и Цар Киро – шефове на полицията. Честито! – пряк избор от гражданите на Главния прокурор на Република България. Ето един начин Мая Манолова да се пробва и за главен прокурор. – пряк избор от гражданите на Омбудсмана на Република България; Това няма никакво значение. Хайде поне него да постигнем, та да кажем: изпълнихме си обещанията! – цялостно реформиране на пpaвooxpaнитeлнaтa система и установяване на реално върховенство на закона; Само правоохранителната? Нима ще оставите правораздавателната без “цялостно реформиране”? Пък и грамотният политик се бори за върховенство, било реално или нереално, на правото, а не на закона (освен че прави разлика между правоохранителна и правораздавателна дейност). – премахване на партийното влияние върху правосъдната система; Тоест, Парламентът да няма квота, да няма мнение, да няма влияние? Ами народовластието, ами волята и контролът на народните представители – тези емблематични фигури на демокрацията (нищо че ще ги съкратите наполовина)? Партиите да не се намесват в избора на магистрати? Успех! Любопитно е, когато човек обещава такива неща, как възнамерява да ги изпълни, особено когато ще се опита в качеството си на партия, на която трябва “да се премахне влиянието”. И какво наказание заслужава, ако не успее, ако излъже. – реформиране на системата на общественото здравеопазване и осигуряване на свободен и равнопоставен достъп на всички граждани до адекватни и качествени медицински услуги; Реформата е ясна – закриване на “неадекватни” болници и превръщане на останалите в “адекватни”. Кажете тогава просто: “ще закриваме болници”, стига да имате дупе. Това е реформата, всеки го знае. Тогава може и да ви ръкопляскат, защото никой досега не посмя да го направи въпреки очевидната необходимост. – осъществяване на административна реформа чрез намаляване на бюрокрацията и въвеждане на електронно управление, неутрализиране на монополните и картелните структури и създаване на условия и механизми, които да предотвратяват появата на нови; Какво значи “намаляване на бюрокрацията”? Празни приказки. Ще намалите числеността на администрацията или ще турите край на бюрократичното ѝ поведение? Ако решите да намалите числеността на администрацията (не че не е необходимо), ще имате сериозен електорален проблем. Сметнете чиновниците заедно със семействата им и ще видите. Що се отнася до “електронното управление” (по-точното е “електронни услуги за гражданите”) – готови ли сте да се лишите от таксата на гише? Сметнахте ли добре? Но, виж, премахването на монополите и картелите чрез реформиране на администрацията – това вече наистина е иновативно! – реформиране на образователната система и въвеждане на cтaндapти, oтгoвapящи нa съвременните изисквания и пазара на труда; Закриване на училища, в които “парите следват” ученици, които даже не знаят къде се намира училището, но по документи всичко е О.К.? Какво значи “стандарти”: гражданско обучение, запознаване с видовете власти (дето уж ги няма в разделен вид) и институции, преосмисляне на курсовете по литература и история? – защита на семейството и семейните ценности; Да, това е за да гласуват и “консерваторите”, които напоследък са модерни. Какво включва защитата – забрана на еднополовите бракове? Отмяна на гражданския брак и оставяне само на църковния (както е било преди комунизма)? Да бъдем по-конкретни. Кои са семейните ценности – да си миеш зъбите преди лягане и да не казваш думата “задник” пред възрастни? – осигуряване на достоен живот чрез достойни доходи, гарантиране на човешките свободи и личната неприкосновеност и сигурност; Тук се усеща драматичната липса на дефиниция за понятието “достоен”, а в сериозни документи не бива така. Но когато си говорим общи приказки, това не е от значение. Що се отнася до гарантирането на свободите и сигурността, то е осигурено от десетки досадни документи и не е нужно някой да се явява като Спящата красавица, проспала последните 100 години, и да открива топлата вода. – засилване ролята на Република България в структурите на Европейския съюз и пълноправно членство в Еврозоната, включване на страната в Шенгенското споразумение и Банковия съюз на ЕС. Освен патриоти и “консерватори”, също така сме и проевропейци – така се прави, за да можеш утре да се коалираш с когото се окаже изгодно и, ако може, да те харесват всички избиратели, които се хранят със звънки лозунги. Ние вярваме, че нацията трябва да се обедини, за да отстоява и отвоюва гражданските си права! Вярата е хубаво нещо, стига да е искрена. Пък и нацията е достатъчно обединена. И един съвет: нацията има интереси, а не права. Още по-малко пък граждански. Така завършва учредителна декларация на политическа партия “Няма такава държава”. Освен това мисля, че Картаген трябва да бъде разрушен.    ", "date": "2019.08.14", "title": "Няма такава учредителна декларация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398874-%D0%BA%D0%B0%D0%BA%D0%B2%D0%BE-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8%D1%82%D0%B5,-%D0%B0%D0%BA%D0%BE-%D0%B2%D0%B8-%D0%BF%D0%BE%D0%B4%D1%85%D0%B2%D1%8A%D1%80%D0%BB%D1%8F%D1%82-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8", "text": "Подхвърлянето на наркотици не струва много, защото полицията знае, че вероятно те ще бъдат подкрепени от съда. Традиционно съдиите вярват в тезата на полицията: ако у задържаният са намерени наркотиците, тогава те му принадлежат. Ако сте били насадени с наркотици, вашата задача е да направите всичко, за да улесните нещата за себе си по-късно. В повечето случаи можете да разчитате само на себе си, така че е важно да знаете как да действате. \r\n   \r\n     Meduza.io  публикува указанията на адвокат Максим Никонов. \r\n     \r\n Първите показания са най-важните, тъй като именно на тях съдията ще разчита. Дори доказателствата, които ще дадете в съда, вълнуват съдията по-малко. Затова е важно веднага да отречете вината. След признаването дори Европейският съд по правата на човека може да не ви повярва. \r\n Важно е да разберете: ако признаете, че наркотиците са ваши, почти нямате шанс за оправдателна присъда. Не се връзвайте на обещания на оперативни лица, които често убеждават да си признаете в замяна на снизходителна присъда или мярка подписка вместо задържане. На полицията не може да се вярва: основната задача на оперативните лица е да постигнат признание. Те нямат никаква цел да ви помогнат. \r\n \r\n Нека ченгетата сами да се справят. За вас е важно да не оставяте пръстовите си отпечатъци и следи от пот върху това, което са ви подхвърлили. \r\n \r\n Няма смисъл. Напротив, има смисъл да се записват всички нарушения в него. Протоколът е основният документ, в който можете да посочите това. \r\n \r\n Ако сте били манипулирани с вашите неща, запишете това подробно в протоколите. \r\n \r\n Веднага ще ви бъде назначен адвокат: няма значение дали са ви задържали на улицата или са дошли да ви обискират. Полицията често лъже, че засега можете да се справите без адвокат. Това не е така. Конституционният съд на Русия през 2000 г. ясно каза: човек има право на адвокат веднага щом свободата му е ограничена. Ако ви е отказан адвокат, не забравяйте да напишете за това в протокола. \r\n Не забравяйте, че служебно назначения адвокат често няма да бъде ваш съюзник, но може да работи в полза на разследването, така че е по-добре да намерите своя адвокат предварително. Телефонът му в идеалния случай трябва да се знае наизуст. \r\n Коментар на Bulgariaanalytica.org: \r\n Решихме да публикуваме тези ценни съвети на адвокат Никонов от Москва, защото те са напълно приложими и към днешната българска действителност. Особено в контекста на казусите Иванчева и ТАД груп. \r\n Ако не запомните всичко, то поне основното. Дали става въпрос за наркотици, за пари или за документи – нещата са идентични. \r\n Съветите са още по ценни в контекста на перспективата за избор на главен прокурор. \r\n Нека български адвокати допълнят или изменят този наръчник за действие, ако сметнат за нужно. \r\n   \r\n \r\n \r\n \r\n \r\n     \r\n", "date": "2019.08.14", "title": "Какво да направите, ако ви подхвърлят наркотици"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398875-%D0%B2%D0%B8%D0%BA%D0%BD%D0%B5%D1%82%D0%B5-%D1%8F%D0%BA%D0%B8%D1%82%D0%B5-%D0%BC%D0%BE%D0%BC%D1%87%D0%B5%D1%82%D0%B0", "text": "\"Тези времена са безвъзвратно отминали\". МВР визира времената, в които проблемите се решаваха не по законов път или с помощта на институциите, а посредством #ЯкиMомчета. Времената, в които законът на улицата беше по-силен от онзи, с който полицията можеше да борави. Времената на мутрите. Понякога обаче опитът за успокояване просто те кара да се съмняваш повече. И да се замислиш: наистина ли вече ги няма онези прояви и това е някакво изключение? Причината полицията да стигне до подобни публични уверения е обичайният за лятото медиен интерес към погром в столично заведение. \"По първоначални данни\", както обичат да казват от вътрешното ведомство, финансови неуредици между собственика и негов бизнес партньор довели до ситуацията няколко #ЯкиМомчета да отидат до заведението, за да го реаранжират. Видеото от охранителните камери ги показва как хвърлят столове, обръщат маси и разпорват дивани, докато клиентите, разбираемо, си тръгват, бягайки като в гангстерски филм. Всичко това яките момчета правят, без да крият лицата си и без да се замислят за камерите. С други думи или някой е пропуснал задълбоченото планиране, или налице е явен непукизъм - пример за усещане за безнаказаност. Нещата сякаш клонят повече към второто. Собственикът не е потърсил полицията, а тя се е самосезирала. В една нормална ситуация, когато група хора дойде и потроши заведението или имота ти, е логично да се обърнеш за помощ към властите. Когато не го правиш, се появяват съмненията, че искаш да скриеш нещо.     Създава се и представата, че междуличностните и най-вече бизнес отношения се уреждат не чрез законови средства и обиграни адвокати, а чрез късо подстригани, добре натренирани \"неофициални представители\", които не е задължително да притежават каквито и да е дипломи. Точно като в онези времена, които МВР ни убеждава, че са безвъзвратно отминали. Ама май не е чак толкова безвъзвратно, а? Не само заради този случай. Освен сплашването, друго от най-характерните неща за \" мутренските времена \" беше рекетът. А него трудно можем да го поставим в Червената книга на изчезналите видове престъпност. Само тази година МВР \"разби\" няколко групи за рекет. В началото на април от ГДБОП се похвалиха със слагането на край на семейна групировка за лихварство - шестима братя, който давали пари назаем срещу 100% лихва (че да имат нуждаещите се с какво да си купуват билетчета за търкане), като понякога длъжниците трябвало и да проституират, за да \"избият\" дълга. В края на май имаше акция и в Монтана, където сред десетимата обвиняеми беше и лидера на групата – бивш кикбоксьор, в чийто дом намериха мачете и брадва. Месец по-късно сходна акция се проведе и в Лясковец, където четирима бяха обвинени за това, че са предоставяли \"кредити\", които после са събирали с лихвите я чрез заплахи, я малко по-агресивно. А ако се върнем в началото на годината, някои от вас може би ще си спомнят как полицаи от 4 РУ в София бяха арестувани, защото изнудвали собственици на заведения за т.нар. такса \"Спокойствие\". Да поспрем с примерите? Добре. Тези са само за тази година. Превъртете лентата само няколко лета назад - дори не до 90-те - и идва примерът \"Галиче\" и един кмет, осъден за отвличане, побой и палеж. Да, престъпност винаги е имало, има и ще продължава да има, поне докато \"Специален доклад\" от фантастична книга/филм се превърне в дистопична реалност. Факт е и че за разлика от последното десетилетие на миналия век днес на престъпниците се търси отговорност, както личи от акциите - поне ги хващат, а дали ги пускат след това е друг въпрос. Факт е и че въпреки непотърсената помощ от полицията при потрошеното заведение, задържани има, а властите не остават в периферията. Но все пак старите методи за правене на \" бизнес \" все още ги има, а #ЯкитеМомчета остават основен ресурс. Нещо повече, мутренското мислене за решаване на проблеми се прехвърля и в други сфери, а с това и употребата на яки момчета. Искаш да организираш контрапротест? Викаш яките момчета. Трябват ти провокатори за разпръскване на истински протест? Викаш яките момчета. Трябват ти безредици на футболен мач? Пак - яките момчета. 20-ина години не са чак толкова много време, че да се забрави онзи начин на мислене и действие. Проблемът е, че споменът за него вместо да увяхва, намира плодородна почва в новите поколения. Келеши на по 15 години възхваляват мутри от Прехода, споделят техни снимки във Facebook и ги героизират, след като са прочели не задължителното по учебен план, а всички онези мутренски \"биографии\" със зле фотошопирани корици. Истинската мафия тези хлапетии (и не само) виждат в държавата, а в своите \" герои \" от миналото намират вдъхновение. В главите им се ражда идеята, че ако не стават за нищо друго, поне могат да влязат във фитнеса и да си намерят \"работа\" с мускули, не са ум. И колелото се завърта. Едни официално практикуват бойни спортове, други са охрана, трети по цял ден \"красят\" барове и кафенета. Когато е необходимо обаче, те са просто #ЯкиМомчета. И докато някой се нуждае от услугите им, тях ще ги има. Обратното сигурно също е валидно. Така че МВР няма защо да ни успокоява с думи за \"отминалите времена\". Вместо това може да ни успокоява с действия и резултати - така местата в страната, където мрачната страна на 90-те все още е жива, ще стават все по-малко.  ", "date": "2019.08.14", "title": "Викнете яките момчета"}
{"url": "http://www.classa.bg/%D1%81%D0%B2%D1%8F%D1%82/item/398864-%D0%B4%D0%B2%D0%B8%D0%B3%D0%B0%D1%82%D0%B5%D0%BB-%D0%BD%D0%B0-boeing-787-%D1%81%D0%B5-%D1%80%D0%B0%D0%B7%D0%BF%D0%B0%D0%B4%D0%BD%D0%B0-%D0%B2-%D0%BF%D0%BE%D0%BB%D0%B5%D1%82-%D0%B8-%D1%80%D0%B0%D0%B7%D0%BF%D1%80%D1%8A%D1%81%D0%BD%D0%B0-%D0%BE%D1%82%D0%BB%D0%BE%D0%BC%D0%BA%D0%B8-%D0%BD%D0%B0%D0%B4-%D0%B3%D1%80%D0%B0%D0%B4-%D0%B4%D0%BE-%D1%80%D0%B8%D0%BC", "text": "Боинг 787 на Норвиджън еър беше принуден да се върне и да направи аварийно кацане в Рим в събота, след като повреда на двигателя причини стотици малки фрагменти от самолета да паднат върху домове и превозни средства в район Изола Сакра, на югозапад от италианската столица, съобщава вестник Corriere Della Sera. Самолетът летял от Рим за Лос Анджелис. Пилотите обявиха аварийната ситуация малко след излитане и се върнаха на летище Фиумичино 23 минути след заминаването си с 298 пътници на борда. Никой от тях не е пострадал. Отпадъците от разпадането на левия двигател на самолета, нанесоха щети на покриви и прозорци на автомобили и домове. Някои жители на района ги събираха от улицата, а един човек е получил леко изгаряне в резултат на инцидента. От своя страна пътниците споделиха пред вестник La Repubblica, че 10 минути след излитането е имало \"тревожни шумове\" в двигателя и че при кацане колелата на самолета са избухнали. Според Corriere Della Sera събитието би могло да причини повече щети и дори сериозни наранявания, тъй като фрагменти с размери около 5-10 сантиметра са паднали близо до центъра на града и над претъпкани плажове. Националната агенция за безопасност на полетите на Италия е започнала разследване, за да изясни обстоятелствата на случилото се. От своя страна кметът на Фиумичино Естерино Монтино заяви, че \"полетите над къщите са опасни, така че е необходимо да се преразгледат споразуменията, предвиждащи използването на тази писта\".", "date": "2019.08.14", "title": "Двигател на Boeing 787 се разпадна в полет и разпръсна отломки над град до Рим"}
{"url": "http://www.classa.bg/%D1%81%D0%B2%D1%8F%D1%82/item/398865-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D0%B2%D0%BE%D0%B5%D0%BD%D0%B5%D0%BD-%D0%BA%D0%BE%D0%BD%D0%B2%D0%BE%D0%B9-%D1%81%D0%B5-%D1%81%D1%82%D1%80%D1%83%D0%BF%D0%B2%D0%B0-%D0%B2-%D0%B3%D1%80%D0%B0%D0%BD%D0%B8%D1%87%D0%B5%D0%BD-%D1%81-%D1%85%D0%BE%D0%BD%D0%BA%D0%BE%D0%BD%D0%B3-%D0%B3%D1%80%D0%B0%D0%B4", "text": "Военен конвой на въоръжената полиция на Китайската народна армия бе забелязан в град Шенжен, граничещ с Хонконг, на фона на сегашните широко разпространени протести в този административен китайски регион. Снимките, публикувани от държавните медии, показват десетки военни превозни средства, включително бронетранспортьори, пътуващи по магистрали и съсредоточени в различни райони на града. Според Global Times, агломерацията е в очакване на очевидно мащабно учение, аналогично на това, проведено в същия този град преди седмица, като тест за разпръскване на насилствени протести. Медиите подчертават, че функциите на Народната въоръжена полиция включват справяне с бунтове, насилствени инциденти, сериозни незаконни сътресения и терористични атаки. Той добавя, че основните оръжия на военните превозни средства изглежда са били свалени от кулите им. В края на юли китайското министерство на отбраната посочи, че народноосвободителната армия може да бъде разположена в Хонконг, ако местната власт поиска това, с цел поддържане на обществения ред в региона. Протестите в Хонконг започнаха в началото на юни, след законопроект, който ще позволи екстрадирането на заподозрени от автономната територия в континентален Китай. Въпреки че този спорен законопроект беше отложен за неопределено време на 15 юни, протестиращите продължават да излизат на улицата. От службата по въпросите на Хонконг и Макао, от друга страна, потвърдиха, че тези акции на протест представляват \"признаци на тероризъм\". Според Ройтерс, главният изпълнителен директор на Хонконг Кари Лам е заявил във вторник, че подобни дейности \"нарушават закона в името на свободата и вредят на върховенството на закона в региона \".", "date": "2019.08.14", "title": "Китайски военен конвой се струпва в граничен с Хонконг град"}
{"url": "http://www.classa.bg/%D1%81%D0%B2%D1%8F%D1%82/item/398866-%D0%B7%D0%B0%D1%80%D0%B8%D1%84-%D1%81%D0%B0%D1%89-%D0%BF%D1%80%D0%B5%D0%B2%D1%8A%D1%80%D0%BD%D0%B0%D1%85%D0%B0-%D1%80%D0%B5%D0%B3%D0%B8%D0%BE%D0%BD%D0%B0-%D0%BD%D0%B0-%D0%BF%D0%B5%D1%80%D1%81%D0%B8%D0%B9%D1%81%D0%BA%D0%B8%D1%8F-%D0%B7%D0%B0%D0%BB%D0%B8%D0%B2-%D0%B2-%D0%B1%D0%B0%D1%80%D1%83%D1%82%D0%B5%D0%BD-%D0%BF%D0%BE%D0%B3%D1%80%D0%B5%D0%B1,-%D0%B3%D0%BE%D1%82%D0%BE%D0%B2-%D0%B4%D0%B0-%D0%B8%D0%B7%D0%B1%D1%83%D1%85%D0%BD%D0%B5", "text": "Министърът на външните работи на Иран, Мохамед Джавад Зариф, заяви, че „като продават оръжия на определени регионални държави, САЩ са превърнали Персийския залив в барутен погреб, който предстои да избухне\". \"САЩ продадоха оръжия на стойност 50 милиарда долара в региона миналата година. Някои страни в региона с по-малко от една трета от населението ни харчат 87 милиарда за военни придобивания. Нека направим сравнение: Иран похарчи миналата година 16 милиарда долара за военни цели с почти един милион души в армията; Обединените арабски емирства с общо население от един милион души са похарчили 22 милиарда, докато Саудитска Арабия е похарчила 87 милиарда\", каза висшият дипломат в интервю за веригата Ал Джазира, по време на посещението си в Катар. \"Ако говорите за заплахи в региона, заплахите идват от САЩ и техните съюзници, които заливат региона с оръжия, превръщайки го в буре с барут, което предстои да експлодира\", добави Зариф. В среща със своя катарски колега Мохамед бин Абдулрахман ал Тани, Зариф осъди идеята за чуждото военно присъствие в Персийския залив и го определи като \"провал, който допълнително ще усложни ситуацията\". Говорейки за решението на САЩ за създаване на операция \"Сентинел\", многонационална коалиция за патрулиране на водите на Персийския залив, протока Ормуз, пролива Мандеб и Оманския залив, Зариф заяви, че наличието на повече военни кораби ще доведе само до по-голяма несигурност в региона. \"Това е малко водно тяло и колкото повече чуждестранни военноморски кораби има в това тяло, толкова по-малко безопасно ще бъде то за всички. Според натрупания опит, присъствието на американския и чуждестранен флот в Персийския залив никога не е водело до сигурност. Това е враждебен акт срещу Иран и не мисля, че има някакво въздействие, различно от несигурността \", каза Зариф.", "date": "2019.08.14", "title": "Зариф: \"САЩ превърнаха региона на Персийския залив в барутен погреб, готов да избухне\""}
{"url": "http://www.classa.bg/%D1%81%D0%B2%D1%8F%D1%82/item/398867-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D0%BD%D0%B0-%D0%BA%D0%B8%D1%82%D0%B0%D0%B9-%D0%BE%D1%82%D1%81%D0%BB%D0%B0%D0%B1%D0%B8-%D1%8E%D0%B0%D0%BD%D0%B0-%D0%B4%D0%BE-%D0%BD%D0%BE%D0%B2%D0%BE-%D0%BD%D0%B0%D0%B9-%D0%BD%D0%B8%D1%81%D0%BA%D0%BE-%D0%BD%D0%B8%D0%B2%D0%BE-%D0%BE%D1%82-2008-%D0%B3", "text": "Народната банка на Китай намали референтния курс на реминби - китайската валута - със 115 базисни пункта, като го постави във вторник на 7.0326 юана за долар, за първи път след 25 март 2008 г. Според Ройтерс, промяната отслабва юана с 0,16% от последната сесия, въпреки че валутата остава малко по-силна от изчисленията на специалистите, след като регулаторът потъва в четири последователни сесии от началото на август. Китайската централна банка позволява валутният курс да бъде в диапазон от 2% около този дневен показател в континентален Китай. Разликата между този валутен курс и използвания в чужбина служи за определяне дали валутата се манипулира умишлено. За Вашингтон точно това е случаят с юана: американският президент Доналд Тръмп обвини китайското правителство в \"парична манипулация\" и \"важно нарушение\", което в крайна сметка ще отслаби собственото му страна. Китай, от друга страна, може да очаква ползи за износа си при тези парични движения.   Преди това беше отчетено падение с почти 400 пункта в индустриалната средна стойност на Dow Jones поради опасения от изостряне на търговската война, след като Тръмп реши да разшири митата до почти целия китайски внос.", "date": "2019.08.14", "title": "Централната банка на Китай отслаби юана до ново най-ниско ниво от 2008 г."}
{"url": "http://www.classa.bg/%D1%81%D0%B2%D1%8F%D1%82/item/398869-%D1%89%D0%B5-%D1%81%D0%BB%D0%BE%D0%B6%D0%B8-%D0%BB%D0%B8-%D0%BA%D1%80%D0%B0%D0%B9-%D0%B8%D0%BD%D1%81%D1%82%D0%B8%D1%82%D1%83%D1%82-%D0%BA%D1%83%D0%B8%D0%BD%D0%B7%D0%B8-%D0%BD%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%E2%80%9E%D0%B2%D0%B5%D1%87%D0%BD%D0%B0-%D0%B2%D0%BE%D0%B9%D0%BD%D0%B0%E2%80%9C-%D0%BD%D0%B0-%D1%81%D0%B0%D1%89", "text": "          На фона на нарастващото напрежение в международен стопански, военно- политически и геополитически план, като следствие от политиката на днешния президент на САЩ Доналд Тръмп, в самите Щати протичат интересни и изключително показателни процеси.В случая става дума за създаването на нова платформа за анализи, прогнози и лобиране на политики, т.нар. Институт за отговорна държавна политика Куинзи(Quincy Institute for Responsible Statecraft). Институтът смята да отвори врати през септември 2019 г. като през есента ще се осъществи церемонията по официалното откриване на този нов мозъчен център. Институтът носи името на шестия президент на САЩ Джон Куинзи Адамс, твърд последовател на доктрината Монро, т.е. на т.нар. „изолационистка политика“ на САЩ. В статия в „Бостън Глоуб“ със заглавие „С учудващ обрат Джордж Сорос и Чарлз Кох се обединяват, за да прекратят политиката на САЩ за \"вечна война\"“ от 30 юни 2019 г. с автор Стивън Кинзър (Stephen Kinzer), който е старши изследовател в Уотсъновския институт за международни и обществени проблеми (Watson Institute for International and Public Affairs), към Университета Браун(Brown University) се цитират думите на този шести президент, който в реч по случай Денят на независимостта на Щатите през 1821 г. изрича следното:„Америка „не ще ходи в чужбина в търсене на чудовища, които да унищожи.Тя желае свободата и независимостта за всички. Тя ще защитава и ще ръководи единствено себе си.“(Вж. в  ), последно влизане 01.08.2019 г.). В тази връзка Стивън Кинзър твърди, че „Институтът Куинзи ще прокарва външна политика основана на принципа „живей и дай на другите да живеят“.(Пак там). Какви са целите на Институт Куинзи – обявени и необявени  В главата на вече създадения сайт на Института Куинзи се отбелязва: „ (Вж. в  , последно влизане 01.08.2019 г.). В самокритичен тон, в материал, в който е отразено нещо като „Верую-то“ на този „мозъчен център“, се казва, че      «Това е много голямо събитие – ни убеждава Трита Парси, бивш президент на Националния ирано-американски съвет и съучредител на Quincy Institute. – …Ние имаме намерение да поставим под съмнение основите на американската външна политика, нещо, което не се е случвало най-малко през последния четвърт век». (  /opinion/2019/06/30...). „Институът Куинзи – добавя от своя страна полковникът от запаса Ендрю Басевич/Andrew Bacevich/, който е известен антивоенен публицист – кани прогресисти и консервативни противници на интервенционизма да разгледат нов, по-малко военизиран подход към политиката. Ние сме против безкрайната, контрапродуктивна война. Ние искаме да върнем на външната политика стремежа към мир»(Пак там). Тук ще споменем, че сред съучредителите на Институт Куинзи са също така редица известни американски експерти като Сюзън Ди Маджио/Suzanne DiMaggio/, която отстоява позициите да се продължава с преговорите като алтернатива на конфликтите с Китай, Иран и КНДР, професорът историк и есеист от Колумбийския университет Стивън Вертхайм /Stephen Wertheim/ и други. Тези и други мнения, както и наличието на такива фигури като гореспоменатите карат авторът на статията Стивън Кинзър да се надява, че Институтът Куинзи «ще се обяви за извеждане на американските войски от Афганистан и Сирия; за връщане към ядрената сделка с Иран; за по-малко агресивен подход към Русия и Китай; за прекратяване на кампаниите за смяна на режимите във Венецуела и на Куба; за рязко съкращаване на отбранителния бюджет».(Там). По този повод може само да се коментира, че явно не са се свършили честните, но ако не наивни, то поне силно желаещи нещо да се случи и поради това вярващи в това, което желаят да се случи, хора. Хората и силите зад Института за отговорна държавна политика Куинзи Това, което прави изключително знаменателно създаването на Института Куинзи е факта, че в основата на създаването му е изключително странен на пръв поглед съюз. От една страна сред донорите основатели е „Отворено общество“ на милиардера Джордж Сорос(на 178 място в света с 8.3 милиарда долара/вж.   com/billionaires/#4386f733251c/, последно влизане 03.08.2019 г.), а от друга Чарлз Кох, един от братята Кох. За прогресиста, както днес се самоназовава т.нар. „ляв либерал“ като Сорос, както и за неговото „Отворено общество“ едва ли има нужда да се коментира. Тъй като са достатъчно известни както личността му, така и дейността на създаденото от него общество. За родоначалници на идеята за „Отворено общество“ са сочени френския философ от полско-еврейски произход Анри-Луи Бергсон (Henri-Louis Bergson) и британския философ от австро-еврейски произход сър Карл Попър (Sir Karl Raimund Popper). Самият Попър твърди, че идеята за „Отвореното общество“ е заимствал от Елада в частност от Атинската демокрация. Той заявява че тази идея е по-скоро научна, отколкото политическа. „Отвореното общество“ той противопоставя на „затворените, тоталитарните общества“, при което слага знак на равенство между фашизма и страните на социализма, които той нарича „комунизъм“. В своя фундаментален труд „Отвореното общество и неговите врагове“ (The Open Society and Its Enemies ), издадена за пръви път през 1945 г. в Лондон, Попър утвърждава, че „Отвореното общество“ е такова, в което индивидите се сблъскват с лични решения\", за разлика от \"магическото или племенното или колективистичното общество\"(вж.Popper, K., The Open Society and Its Enemies, Volume One (Routledge, 1945, reprint 2006), chapter 10, part I). Идеите са идеи, но те стават движеща сила, когато са материално подкрепени. И ето го Джордж Сорос (George Soros). Роденият през 1930 г. като Schwartz György в Будапеща Сорос е американски спекулант от унгарско-еврейски произход. Той е известен още като „Човекът, който разби Банката на Англия“. Фондацията на Сорос „Отворено общество“ е щаб-квартирата на паяжина, която обхваща много страни и континенти. Както се заявява в някои открити източници до 2017 г. неговите дарения „за граждански инициативи за намаляване на бедността, повишаване на прозрачността, за стипендии и университети по целия свят“ е на сума 12 милиарда щатски долара(вж. „George Soros: Hungarian government posters 'anti-Semitic'\". BBC.com, последно влизане 11.07. 2017 г.). Фактически това прави „Отвореното общество“ на Сорос ключов финансов източник за т.нар. „Нежни/цветни, кадифени/ революции“ като проява на т.нар. „Мека сила“(Softpower). Що се отнася до Чарлз Кох, той заедно с брат си Дейвид сасобственици и ръководители на втората по големина след Каргил (Cargill, Incorporated) частна компания в света – Koch Industries. Тя представлява мултинационална мултиотраслева корпорация – конгломерат, в която работят 120 000 човека в 60 страни, като половината от тези хора работят в САЩ.Компанията и нейните дъщерни дружества участват в производството, рафинирането и дистрибуцията на нефт, химикали, енергия, влакна, междинни продукти и полимери, минерали, торове, целулоза и хартия, химическо технологично оборудване, фермерство, финанси, търговия със стоки и инвестиции. Съгласно списъка на милиардерите на сп. Форбс /Forbes/ за 2019 г. братята Чарлз Кох и Дейвид Кох всеки с 50.5 милиарда долара си раделят 11-12 -то място в света по размерите на своето богатство ( , последно влизане 03.08.2019 г.). Чарлз и Дейвид Кох в идеологически план са известни десни консерватори в типично класически консервативен стил. Преди време са основни поддръжници на кандидатурата на Доналд Тръмп за президент. Тяхната роля за неговата победа в изборите за президент е неоценима. Но между тях и Тръмп постепенно се появява пукнатина и днес те са негови противници вместо спонсори и поддръжници. Благодарение на донорство за създаването на Куинзи Институт са събрани досега 1.8 милиона долара, от които по 0.5 милиона са дарили Фонд „Отворено общество“ и Фонда на Кох, а 800 хиляди долара са дошли от други спонсори. Сътрудничество между десните консерватори Кох и прогресиста Сорос върви и по друга линия. Става дума за спонсорирания от „Отворено общество“ проект „After Charlottesville“, към който се присъединява и Чарлз Кох. Както е известно, през август 2017 г. в американския град Шарлотсвил се провежда факелно шествие на крайни десни националисти и куклуксклановци. Това шествие предизвиква протестни бунтове на населението на града срещу шествието и сблъсъци на крайно десните с полицията. По-късно се ражда проекта „След Шарлотсвил“, във връзка с който се провежда среща в Сан Франциско. Представители на Института Чарлз Кох и Лигата за борба с клеветата(Anti-Defamation League/ADL/, известна преди като Лига за борба с клеветата на Бнай Брит/Anti-Defamation League of B'nai B'rith/ представлява международна еврейска организация базирана в САЩ. ADL заявява, че нейната мисия е „[борба] срещу антисемитизма и всички форми на фанатизъм, [защита] на демократичните идеали и [защита] на гражданските права за всички“, като прави това чрез „информация, образование, законодателство и застъпничество“/вж.  г.), както и лидерите на технологични компании като Eventbrite, Mozilla, Pinterest, Patreon и Airbnb, се присъединяват към този проект. Ето как постепенно се изгражда синтезът между леволибералния Сорос и дясноконсервативния Кох. Вместо заключение  Робърт Вензъл /Robert Wenzel/ от Института на Рон Пол за мир и просперитет /The Ron Paul Institute for Peace and Prosperity/ коментира по следния начин създаването на Института Куинзи: „За мен изглежда, че Институт Куинзи е просто начин за позициониране срещу Тръмп, а не реално противопоставяне на войната...И Чарлз, и Джордж виждат в грубия и обиден стил на омразния им Тръмп слабост, която те могат да използват, като призовават за отговорна държавна политика /statecraft/. Всъщност това, което те в действителност провеждат е Политиката на Дълбоката държава /Deep Statecraft/. След като Тръмп бъде изхвърлен от политиката, принципите на „живей и остави другите да живеят“, както и \"енергичната дипломация“ ще бъдат взривени в Института Куинзи“(вж. в Robert Wenzel. SHOCKER: Charles Koch and George Soros to Team Up and Form Foreign Policy Institute в   /2019/july/01/shocker-charles-koch-and-george-soros-to-team-up-and-form-foreign-policy-institute/, последно влизане 01.08.2019 г.). Ние ще изкажем едно друго мнение по повод на създаването на Институт Куинзи за отговорна държавна политика като съвместно дело на „леви“ неолиберали, т.нар. прогресисти в лицето на „Отвореното общество“ на Сорос и десните консерватори като Института Кох и хората, около Чарлз Кох. Според нас това „съвместно дело“ не само изразява вътрешнополитическите процеси в САЩ на борба на „Дълбоката държава“ срещу „президента-дисидент“ Доналд Тръмп, но то е отражение на важни промени в глобалния геополитически баланс. Става дума за няколко момента, а именно: Завръщането на Русия на световната сцена като ключов геополитически играч в резултат на изпреварването на САЩ в съвременната спирала на надпреварата във въоръжаването с нов клас стратегически оръжия в лицето на хиперзвуковите такива; Стратегическото партньорство между РФ и Китай, превърнал се междувременно в мощна геоикономическа сила, съпоставима със САЩ; Относителното отслабване на Запада, както в лицето на САЩ, но също така и на Западна Европа предвид системната криза на господстващия в тях неолиберален модел на функциониране; В един миг от историческа гледна точка рязко се наклониха везните на силите не в полза на същия този съвкупен Запад. Той след разпада на СССР бе обявил за „края на историята“, т.е. за своето неоспоримо и вековно доминиране. Обаче възникна едно „НО“, изразено чрез гореспоменатите три момента. При тези нови условия за част от външнополитическите кръгове на САЩ става ясно, че трябва да се осъществи преформатиране на външната политика. Досегашният агресивен натиск, съпроводен с военна заплаха, „вечната война“ по терминологията на Института Куинзи става опасен за самите Щати. Ето защо Институтът Куинзи следва да стане мозъчен център, който да генерира идеи, концепции и да разработва работещи платформи и модели за тази нова преформатирана външна политика. Каква може в действителност да бъде тази политика? Нашият народ има хубава поговорка, която казва, че „Вълкът козината си мени, но нрава - не!“ Като се има предвид, че в основата на Институт Куинзи е нашият стар „познат“ Сорос може с висока степен на вероятност да се очаква, че ше се залага на „меката сила“. Съответно може да се прогнозира за нови „мутации“ на „Нежните революции“, доколкото спрямо досегашните форми в световен план се създаде определен имунитет. Опитът в Източна Европа, в Близкия Изток, а и по други континенти и страни, показва, че те в много случаи се оказват значително по-нискоразходни и едновременно с това по-продуктивни от пряката въоръжена намеса. Е, това не изключва напълно манипулиране на въоръжени конфликти от типа на „прокси-войните“ (proxy wars). Т.е. войните с помощта на „чужди ръце“, особено ако за посредника, който воюва за тебе, не ти е жалко, а даже обратното. Примери много – страните от бивша Югославия, Украйна и... за съжаление нашата мила Родина. Тя също не може да бъде изключена от числото на такива „прокси-съюзници“. Затова не ни остава нищо друго освен да перефразираме малко Юлиус Фучик и да кажем: „Хора, българи, обичам ви, бдете!!!“    ", "date": "2019.08.14", "title": "Ще сложи ли край Институт Куинзи на международната политика на „вечна война“ на САЩ?!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398870-%D0%B4%D0%B0-%D0%B2%D0%B8%D0%B4%D0%B8%D0%BC-%D0%BA%D0%B0%D0%BA%D0%B2%D0%BE-%D0%B4%D0%BE%D0%BD%D0%B5%D1%81%D0%B5-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%82-%D1%82%D1%83%D1%80%D0%BA%D0%BC%D0%B5%D0%BD%D0%B8%D1%81%D1%82%D0%B0%D0%BD", "text": "Големи надежди от визитата на Борисов в Туркменистан! Но представете си само: туркменистански газ, конкурент на руския, който да се пренася по руска тръба към държава, подкрепила санкциите срещу Русия? Само в анекдот.         Протоколни снимки с протоколни усмивки от среща, на която българският премиер Бойко Борисов пак е говорил за газопровод и газ от Русия, а руският му колега Дмитрий Медведев - за “съчетаване на черноморския и каспийския потенциал”. Това е резултатът от посещението на Борисов в Туркменистан, където той бе единственият премиер от страна-членка на ЕС, взел участие в първия Каспийски икономически форум. Борисов замина за бившата съветска република с цел да преговаря за газ от Туркменистан. Но пътят на синьото гориво до България зависи от Москва, тъй като и трите трасета за пренос минават през руска територия. И докато българските журналисти говорят за “принципно съгласие” от страна на Медведев за доставки на туркменистански газ, руските не съобщават нищо такова. Но пък отбелязват как на форума руският министър-председател е заявил, че всички проекти в Каспийско море трябва да преминат през екоекспертиза. “Абсолютно съм убеден, че всички големи проекти в Каспийско море трябва да преминат през задълбочен и безпристрастен екологичен преглед с участието на експерти от всички каспийски страни (Русия, Азербайджан, Иран, Казахстан и Туркменистан - б.а.)”, казва Медведев. А това означава (почти) непреодолими пречки - въпреки уверението на Борисов, че България е “като вход за Европа”. А и представете си само: газ от Туркменистан, конкурент на руския, който да се пренася през руска тръба към държава, подкрепила санкциите на ЕС срещу Русия? Само в анекдот. Ще го бъде  ли  \" Балкански поток \"? В този анекдот обаче има на теория и един хъб “Балкан” плюс една, също на теория, втора тръба на “Турски поток”, която българските власти упорстват да наричат “Балкански поток”. През първата, предназначена за пазара на Турция, газ ще потече през януари догодина. За втората министър Петкова заяви в Туркменистан, че се надява “съвсем скоро нещата да бъдат финализирани и да се пристъпи към подписване на договор”.     Петкова има предвид договор със строителя на нова газопреносна мрежа в България - саудитския консорциум “Аркад”, чиято оферта преди това бе декласирана в полза на участник, зад който седеше руска компания. Надеждите са по тази мрежа да тече газ от “Турски поток” и да се захранва хъб “Балкан”. Тази инфраструктура ще струва на България стотици милиони, които страната ще изплаща с парите от евентуалния транзит за Сърбия и Унгария.     Само че за втората тръба на “Турски поток” все още няма никакви гаранции от страна на Европейската комисия. И едва ли ще има до късната есен, когато изтича мандатът ѝ. А през септември в Брюксел е планирана среща Украйна-Русия за газовите доставки. В края на юли Москва предложи на Киев да удължи с една година договора за транзит и доставки на газ при “сегашните параметри”. Това засяга същия този Трансбалкански газопровод, който пренася газ и през България и заради чието спиране (и не само) българските власти се борят за втора, пак руска, тръба. Ако Украйна и Русия се разберат за още една година, през България отново ще преминават близо 18 милиарда кубически метра. И “Балкански поток” става излишен. Митичният хъб  \" Балкан \" Как тогава ще се материализира хъб “Балкан”? Впрочем, самата идея за него към момента изглежда абсурдна, тъй като би се захранвал само от руски природен газ. А идеята за хъб предполага различни доставчици, които да предлагат конкурентни цени. Предполага и повече търговци, вместо сегашният държавен монополист. Така че хъб “Балкан” не е напреднал много от онзи лист със схемата на доставките, връчен от Юнкер на Борисов преди година и половина. Въпреки че правителствената пресслужба съобщи как “пред Медведев Борисов е обърнал специално внимание на сериозната работа на българското правителство във връзка с осъществяването на проекта за газоразпределителния център “Балкан”\". Но въпреки “сериозната работа”, и трите правителства на Борисов не могат да се похвалят със значими успехи в енергийния отрасъл - нито с редуциране на сериозната задлъжнялост на държавната енергетика, нито с големи енергийни проекти. Със закъснение от поне осем години тръгна проектът за интерконектор с Гърция, през който, когато бъде построен, България най-сетне ще може да получава неруски газ, както и втечнен. Плановете са в края на 2020 да започнат доставки на договорените с Азербайджан количества от 1 млрд. куб. м. газ годишно, покриващи една трета от годишната консумация на България, която към момента е напълно зависима от руското синьо гориво. Държавна подкрепа за АЕЦ  \" Белене \"? Извън газа, скоро ще има раздвижване по друг енергиен проект - за втората АЕЦ, оферти за която се подават до 19 август. “Очакваме руската компания “Росатом” да депозира своето заявление за участие”, заяви енергийният министър. Чакат се и предложения от американската General Electric, китайската CNNC, френската Framatome и корейската Korea Hydro & Nuclear Power Co. Името на избраната компания ще стане ясно след година. Пред журналисти в Туркменистан министър Петкова не изключи това, което енергийни експерти прогнозираха още когато бяха обявени условията за строителство на втора атомна централа - че може да се стигне до държавна подкрепа, но парламентът ще реши под каква форма. “Периодично ще информираме българския парламент (за хода на процедурата - б.а.) и той е този, който ще прецени дали е налице необходимост”, каза Петкова. Преди година първият заместник генерален директор на “Росатом” Кирил Комаров заяви, че “големите енергийни проекти не могат да бъдат реализирани без участието на държавата под една или друга форма”. Българският парламент обаче реши, че при реализацията на АЕЦ “Белене” няма да има дългосрочни договори за изкупуване на електроенергия, държавни гаранции или каквото и да било друго участие, което да задължава държавата или държавните фирми. Вероятно обаче ще има. Дали вече не са го обещали на “Росатом”?", "date": "2019.08.14", "title": "Да видим какво донесе Борисов от Туркменистан"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398871-%D0%B5%D0%B2%D1%80%D0%BE%D1%82%D0%BE-%D0%B5-%D0%B0%D1%82%D1%80%D0%B0%D0%BA%D1%82%D0%B8%D0%B2%D0%BD%D0%BE-%D0%BD%D0%BE-%D1%81%D0%B0%D0%BC%D0%BE-%D0%B7%D0%B0-%D0%BF%D0%BE-%D1%81%D0%BB%D0%B0%D0%B1%D0%BE-%D1%80%D0%B0%D0%B7%D0%B2%D0%B8%D1%82%D0%B8-%D1%81%D1%82%D1%80%D0%B0%D0%BD%D0%B8-%D0%BA%D0%B0%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "България, Румъния и Хърватия искат еврото на всяка цена. Полша, Чехия и Унгария изобщо нямат такива стремежи. Защо? \"Еврото привлича вече само по-слабо развити страни\", твърди икономическото издание \"Виртшафтсвохе\".       Не е тайна, че България иска да въведе еврото, написа наскоро германският икономически всекидневник „Ханделсблат\". И отбеляза: „Избуяващата корупция в България увеличава недоверието към страната, особено във връзка с финансовия сектор\". В „Ханделсблат\" и в седмичника „Виртшафтсвохе\" става дума най-вече тъкмо за тази главна пречка пред българските евро-стремления: след дълговата криза в няколко страни от ЕС особено актуален стана въпросът за държавните гаранции, които получават застрашени банки. „Ханделсблат\" припомня: \"България има нужда от мащабни реформи\" „Европейската централна банка още през март припомни, че балканската страна все още не изпълнява критериите. „За една трайна конвергенция България има нужда от ориентирана към стабилност икономическа политика и от мащабни структурни реформи\", пише в доклада на ЕЦБ. България трябвало да подобри и бизнес-климата, да освободи централната си банка от политически влияния и да положи повече усилия за стабилизиране на финансовия сектор. В еврозоната се тревожат най-вече от последния проблем\", посочва вестникът. И цитира неназовани дипломати от ЕС с пояснението, че с влизането си в така наречената „чакалня\" на еврозоната България автоматично става член и на банковия съюз. „Преди това обаче банките на страната трябва да бъдат основно оздравени. Иначе присъединяването на източноевропейската държава към банковия съюз би било прекалено рисковано\", пише вестникът.     Както съобщиха българските медии в края на юли, две от шестте български банки, които Европейската централна банка (ЕЦБ) инспектира през последните шест месеца, имат нужда от укрепване на капиталовите си позиции. Това са показали резултатите от така наречените „стрес тестове\" и прегледите на банковите активи, извършени от ЕЦБ. Но не е само България - към еврозоната отправят поглед и други държави от Югоизточна Европа. В Брюксел посрещат с въодушевление кандидатурата на Хърватия за влизане в „чакалнята\" на еврозоната, пише икономическият седмичник „Виртшафтсвохе\" и цитира шефа на еврогрупата Мариу Сентену, според когото това е доказателство за притегателната сила на общата валута. По-нататък седмичникът пише: „Това е вярно. Еврото е атрактивно, но за съжаление само за бедните. Сентену премълчава едно нещо: общата валута вече привлича единствено по-слабо развити държави-членки на ЕС. Защото освен Хърватия, от еврото сериозно се интересуват само България и Румъния. А тъкмо това са трите държави, които заемат последните места в класацията по благоденствие.\" Защо България иска еврото, а Полша - не? По-нататък авторът на статията обяснява защо това е така и дава пример не само с Швеция и Дания, но и с Полша, Чехия и Унгария, които не се стремят към общата валута. Според него държавите, които изглеждат добре икономически в рамките на ЕС, са си направили сметката и са установили, че на тях самите само може да им навреди политическата намеса в полза на финансово закъсали държави и банки, каквато имаше по време на финансовата криза. „Виртшафтсвохе\" коментира: „За трезвия наблюдател не е изненада, че преструктурираният (през финансовата криза - бел.ред.) валутен съюз днес е привлекателен единствено за страни, които печелят от инструментите на преразпределението и държавните гаранции. Въодушевлението на България, Румъния и Хърватия за еврото е съвсем рационално. Те са си направили сметката, че още дълго време ще са сред печелившите, а не сред плащащите в рамките на преразпределителната машина на ЕС. Обратното е при Швеция, Полша или Чехия. Тамошните избиратели и политици са единодушни, че не искат да плащат чужди дългове. А най-сигурният начин трайно да избегнат тази опасност е да не влизат в еврозоната. За Европа обаче няма да е добре, ако насред вътрешния ѝ пазар се утвърди тази валутна граница. Полша и Чехия са здраво интегрирани в средноевропейската икономика, тъй че от икономическа и политическа гледна точка присъединяването им към еврото е желателно.\" И все пак: България стои много добре Специално за България цитираната статия в „Ханделсблат\" предлага и една малко по-диференцирана гледна точка, като изтъква и предимствата на страната: „По други показатели обаче България стои много добре. Икономиката мощно расте, миналата година държавният бюджет приключи с излишък, държавният дълг възлиза само на 25 процента. По този начин България вече изпълнява критериите за присъединяване към еврото. Ето защо Еврокомисията пледира за приемането на страната във валутния съюз.\" Но Еврокомисията няма думата по този въпрос, пише „Ханделсблат\" и припомня, че присъединяването към общата валута зависи от единодушното решение на 19-те държави от еврозоната. В момента обаче тъкмо най-големите страни-членки Германия и Франция не са особено склонни да кажат „да\" на България.    ", "date": "2019.08.14", "title": "Еврото е атрактивно. Но само за по-слабо развити страни като България."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/398868-%D0%BE%D1%82-%D1%83%D0%BC%D1%80%D1%8F%D0%BB-%D0%BF%D0%B8%D1%81%D0%BC%D0%BE", "text": "Не е лесно да се работи в жанра „От умрял писмо“: газ от Туркменистан, завод на Фолксваген, завод на Тойота и пр. Днешните медии обаче се трудят усърдно - и навремето като нищо щяха да ни убедят, че ще дочакаме и комунизма.  Тази вечер по една телевизия ни разказаха, какъв разцвет на чуждите инвестиции преживяваме.  Чак ще ни задавят проклетите инвеститори.     Обаче излъчваха репортажа си от един закрит наскоро завод за автомобилна тапицерия - инвеститорът се изнизал нанякъде.  Фолксваген и японците идват, ще си счупят краката от бързане - а този бяга.  Не се сетиха обаче да ни кажат, защо въпросният неблагодарник е избягал. Добре, да решим, че не е с целия си - нека си бяга.  Важното е, че емигрантите ни се завръщат.   Медиите ни отскоро надуват фалшивата гайда, според която емигрантите ни се завръщат - 16 хиляди души се прибрали и Захариева веднага зачурулика.   И тъй, както се връщат, 41 хиляди и 500 българи са обявили - само за два месеца! - че искат да останат в Англия и след Брекзит.   Представяте ли си, какво връщане пада.   Но медиите са се зазяпали в тъпи пропагандни номера и това им стига. Върнали се някакви 16 хиляди души - и сякаш това вече окончателно е променило представата за страната ни и за Живота в нея.   Това е глупаво и нечестно.   Тук Животът изобщо няма да се промени от това, че някой е оставил заплата от три хиляди паунда и е дошъл тук за три хиляди лева, понеже там му било по-скъпо.   „Какво е туй паунд, бре?“ - ще си кажат в Монтанско, примерно, и ще продължат да кретат из нащърбения си животец. Какво ли щеше да напише великият Яворов за днешните изгнаници - подгонени от ятагана на некадърни и самодоволни Властници, които не изпитват капчица срам, дори дурашки се хвалят. Срам със сигурност изпитват самите Изгнаници - заради провала на държавата си.  Вече наблюдаваме едно ново крепостничество - милиони хора са закрепени като същински крепостни за мизерния си живот, заложени са пред него.   Нищо не може вече да се направи за тях.   Нищо, дори и Властниците да искат - до там сме я докарали за годините на Прехода. Но не се взират в тия хора, роби на една нелепа съдба, натрапена им от некадърници, а зяпат ония, които са се върнали - 16 хиляди от два милиона. Една хубавица от ГЕРБ веднъж изтърси следната колосална глупост, готова е направо за шеф на Парламента: двата милиона български емигранти/бегълци ни проправили пътя към ЕС!  Бягат от България - и ни приобщават към Европа.  Празните глави представят този позор като някакъв триумф. ***  Непрекъснато гърмят скрити бомби отвсякъде.   Наскоро научихме, че стотици училища са без физкултурни салони или пък, доколкото ги има, те са в окаяно състояние.   Обаче нали преди време Властта се похвали, че е отделила повече от 600/шестстотин милиона лева за ремонт на училищата.   Какво стана с тия пари? Все съобщават нещо розово, но изобщо не се сещат да се отчитат, обещанията са достатъчни - не си пъхайте носа зад тях, не ни разваляйте кефа.   Можеш да обещаеш всичко, дори можеш да обещаеш да кацнеш на Марс, да обереш страхопочитанието на шараните - и да не направиш нищо. По телевизията показаха училищен физкултурен салон: там разполагат с дюшеци, от които дори бездомниците ще се погнусят - нареждали ги един до друг и ги използвали като тепих за борба.   А бяхме първа световна сила в този спорт.   С тия вонливи дюшеци ли ще си връщаме славата? Точат се обаче да правят стадион за световно първенство по футбол, нищо, че ще бъдем тъпаните там.   Но някои ще се напечелят от строителството на стадиона - колко, вече и самият Дявол не може да изчисли. Стига фасони на скъсан дюшек, по-добре дайте парите за ремонта на училищните салони, тогава славата ще дойде сама.    От умрял писмо… и т.н.", "date": "2019.08.14", "title": "От умрял писмо"}
{"url": "http://www.classa.bg/%D1%81%D0%B2%D1%8F%D1%82/item/398862-%D1%87%D0%B5%D1%80%D0%BD%D0%B0%D1%82%D0%B0-%D0%B4%D1%83%D0%BF%D0%BA%D0%B0-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%BD%D0%B0%D1%88%D0%B0%D1%82%D0%B0-%D0%B3%D0%B0%D0%BB%D0%B0%D0%BA%D1%82%D0%B8%D0%BA%D0%B0-%D1%81%D0%B2%D0%B5%D1%82%D0%B8-%D0%BC%D0%BD%D0%BE%D0%B3%D0%BE-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%BD%D0%BE%D1%80%D0%BC%D0%B0%D0%BB%D0%BD%D0%BE%D1%82%D0%BE-%D0%B8-%D0%BD%D0%B5-%D1%81%D0%B5-%D0%B7%D0%BD%D0%B0%D0%B5-%D0%B7%D0%B0%D1%89%D0%BE", "text": "Екип от учени от Калифорнийския университет е забелязал, че Стрелец А * (Sgr A *), свръхмасивната черна дупка в центъра на Млечния път, свети 75 пъти повече от обикновено. Стрелец А *, с 4 милиона слънчеви маси, се намира на около 26 000 светлинни години от Земята. \"Това са изображения с повече от 2,5 часа закъснение, заснети през май от обсерваторията WM Keck на Хаваите на свръхмасивната черна дупка Sgr A *. Черната дупка винаги е променлива, но този път бе най-ярката, която сме виждали досега.\", написа в Twitter и Astrophysical Journal Letters, Туан До от Калифорнийския университет, Лос Анджелис, водещ автор на проучване за странното сияние на дупката. \"Това нередактирано изображение показва най-ярката Sgr A *, наблюдавана в инфрачервения (спектър). Емисиите, свързани с черната дупка, също се промениха с коефициент 75 през тази нощ. Събужда ли се Sgr A *?\", публикува астрономът в друг туитър. Учените нямат точно обяснение на тази промяна в яркостта на черната дупка, но смятат, че явлението вероятно е причинено от увеличаване на количеството газ, което се поглъща от черната дупка. \"Това увеличение на яркостта и променливостта може да показва период на повишена активност на Sgr A * или промяна в нейното състояние на натрупване\", заключават учените и посочват \"най-близкото преминаване на звездата S0-2 до черната дупка\" през 2018 г. или закъсняла реакция с наближаването на прашния обект G2 през 2014 г. „като възможен физически произход на безпрецедентната яркост на Sgr A * \".", "date": "2019.08.14", "title": "Черната дупка в центъра на нашата галактика свети много повече от нормалното и не се знае защо"}
{"url": "http://www.classa.bg/%D1%81%D0%B2%D1%8F%D1%82/item/398863-%D1%84%D0%B1%D1%80-%D0%B0%D1%82%D0%B0%D0%BA%D1%83%D0%B2%D0%B0-%D0%BA%D0%B0%D1%80%D0%B8%D0%B1%D1%81%D0%BA%D0%B8%D1%8F-%D0%BE%D1%81%D1%82%D1%80%D0%BE%D0%B2-%D0%BD%D0%B0-%D0%B4%D0%B6%D0%B5%D1%84%D1%80%D0%B8-%D0%B5%D0%BF%D1%89%D0%B0%D0%B9%D0%BD-%D1%81%D0%BB%D0%B5%D0%B4-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BC%D1%83-%D0%B2-%D0%B7%D0%B0%D1%82%D0%B2%D0%BE%D1%80%D0%B0", "text": "Агентите на ФБР извършиха набези на остров Сейнт Джеймс, собственост на покойния финансист Джефри Епщайн, два дни след като милионерът се е самоубил в затвора в Ню Йорк. Група туристи, които били в наета лодка край бреговете на острова, са видели униформените мъже в понеделник и направили снимки на атаката. „Наслаждавахме се на обяд, когато видяхме повече от дузина хора да слизат от моторни лодки и да се качват на острова. Когато погледнахме по-внимателно, видяхме логото на ФБР на гърба на тениските им. Не ни отне много време да разберем, че те атакуват къщата на Епщайн \", заяви анонимен свидетел, който предаде изображенията на в.\" Дейли мейл \". Островът, който е част от Вирджинските острови на САЩ и е купен от милиардера преди 20 години, предполагаемо е бил сцена на сексуални партита с непълнолетни с участието на богати и могъщи гости, които Епщайн е организирал години наред. Джефри Епщайн бе намерен мъртъв в килията си в Специалния корпусен отдел (SHU) на Нюйоркския столичен наказателен център миналата събота. Привидното му самоубийство веднага породи обвинения за небрежност в затвора и дори убийство, като се има предвид ограничените и объркващи данни. ФБР разследва смъртта му като \"очевидно самоубийство\". 66-годишният магнат бе държан в затвора от ареста му през миналия месец. Той бе обвинен в трафик на деца и конспирация, които можеха да му донесат наказание до 45 години затвор.", "date": "2019.08.14", "title": "ФБР атакува карибския остров на Джефри Епщайн след самоубийството му в затвора"}
{"url": "http://www.classa.bg/%D1%81%D0%B2%D1%8F%D1%82/item/398861-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D0%B0%D0%B2%D0%B8%D0%B0%D1%86%D0%B8%D1%8F-%D0%BD%D0%B0-%D1%80%D1%83%D1%81%D0%B8%D1%8F", "text": "На 12 август Военно-въздушните сили на Русия празнува 107 години от създаването си. Общо, в съответствие с държавната програма за въоръжение до 2025 г., съставът трябва да бъде актуализиран на 80–90%. \r\n Руските въздушно-космически сили (ВКС) разполагат с три вида войски: Военновъздушните сили, Силите за противовъздушна и противоракетна отбрана и Космическите сили. ВВС включва далекобойната, военно-транспортната, оперативно-тактическата и армейската авиации. \r\n           Според открити източници, общо това са над 1,8 хиляди самолета, включително: \r\n • над 800 изтребителя (Су-27, Су-30, Су-33, Су-35, МиГ-29, МиГ-31 и техните модификации); \r\n • около 200 ударни самолета (Су-34, Су-24М и техните модификации); \r\n • над 200 щурмови самолета (Су-25); \r\n • около 150 учебно-тренировъчни самолета (Як-130 и други); \r\n • Около 70 стратегически бомбардировача (Ту-95 и Ту-160) и повече от 40 бомбардировача Ту-22М3 с дълъг обсег. \r\n Освен това ВВС разполагат с около 400 военнотранспортни самолета и самолети за зареждане Ил-78, както и повече от 20 „летящи радара“ - радиолокационни системи за ранно предупреждение A-50 и A-50У. \r\n ВВС разполага и с около 1500 щурмови, многоцелеви и транспортно-десантни хеликоптери в експлоатация (Ми-8, Ми-24, Ми-35, Ми-26, Ми-28Н, Ка-52 и някои други). \r\n ВВС разполага с пет пилотажни групи: „Руски витязи“ (самолети Су-30), „Стрижи“ (МиГ-29), „Руски соколи“ (Су-30, Су-35 и Су-34), „Крила на Таврида“ ( Як-130) и „Златни орли“ (хеликоптери Ми-28Н). \r\n Попълване на ВВС \r\n Според руските военни, през 2018 г. армията е попълнена със 126 самолета и хеликоптери, нивото на оборудване на въздушно-десантните сили с модерно оръжие е повишено до 74%. \r\n Тази година въоръжените сили очакват да получат 143 нови и модернизирани самолети и хеликоптери, което ще доведе до дела на съвременното оръжие до 65%, а като цяло за въздушнокосмическите сили - до 81,8%. \r\n И така, военнотранспортната авиация вече е получила първия тежко военен транспортен самолет Ил-76МД-90А, масово произведени, тази година се очакват общо шест. Първите нови многофункционални изтребители МиГ-35 бяха прехвърлени на ВКС. Също така завърши придобиването на ескадрили Су-35С на Западния военен окръг в района на Твер. Очаква се до края на 2020 г. войските да получат 20 от тези машини. \r\n Освен това, според Министерството на отбраната, предсрочно се доставят хеликоптери Ми-8АМТШ и Ми-8МТВ5-1 и фронтови бомбардировачи Су-34. \r\n Що се отнася до перспективните модели, армията трябва да получи първото серийно изтребител пето поколение Су-57 (общо 20 самолета ще бъдат закупени до 2028 г.), държавните изпитания на които ще бъдат завършени тази година, и на партида атакуващи хеликоптери Ми-28НМ. Очаква се доставката на първия транспортен и десантен хеликоптер Ми-38Т и модернизирания тежък хеликоптер Ми-26Т2В. Пилотите ще получат и първите два модернизирани контролно-препредаващи самолети Ил-22М11. \r\n През 2018 г. новият далеко-обхватен самолет Ту-160М направи първия си полет, сформирана е 21-та смесена авиационна дивизия, основното въоръжение в която са хиперзвуковите системи „Кинжал” (самолетът МиГ-31К). В началото на август 2019 г. първият си полет направи тежкият ударен безпилотен летателен апарат „Ловец“. \r\n Предвижда се до 2025 г. паркът от самолети да бъде актуализиран на 80–90%. \r\n   \r\n \r\n", "date": "2019.08.14", "title": "Военната авиация на Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398855-%D1%83%D1%81%D0%BF%D0%B5%D0%BD%D0%B8%D0%B5-%D0%BD%D0%B0-%D0%BF%D1%80%D0%B5%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0", "text": "  Веднъж, по време на пламенна молитва за по-скоро освобождаване (отрешение) от тялото, пред Приснодевата застанал Архангел Гавриил и със сияещо от радост лице и известил Волята Божия за Нейното успение, което трябвало да се извърши след три дни. Като знамение на Благодатното тържество над телесната смърт, която не ще има власт над Нея и от която тя трябвало да бъде възприета като от тих сън за безсмъртен живот и слава в светлината на Господнето лице, Архангелът дал на Богородица райско клонче, което излъчвало небесна светлина, като заръчал то да бъде носено пред гроба на Преблагословената в деня на погребението на пречистото и тяло.         Ако Господ, по думите на светото Писание, е откривал на своите светии и апостоли тяхната кончина, колко по-достойно и праведно е било да се сподоби с такова предизвестие Благодатната и Пренепорочна Негова Майка. Кому повече приличало да отнесе на Богородица радостната вест, ако не на този от висшите Ангели, който, винаги предстоейки пред Бога, беше предизвестник на всички небесни тайни за Приснодевата.     Животът й можеше да свърши и по-друг начин, защото ако Енох и Илия бяха взети на небето, без да претърпят смърт, то нима това предпочитание се отказваше на Майката на Този, Който каза \"Аз Съм възкресението и живота; който вярва в Мен и да умре ще оживее\". Не, тя трябваше подобно на Него да умре, да бъде в гроб и в третия ден, със силата на Неговото всемогъщество да възкръсне, за да се сбъднат словата на Псалмопевеца: \"възкръсни Господи, в покоя Твой, Ти и Кивота на Твоята светиня\"! Тя трябваше да има обикновен човешки изход, за да не бъде счетена за привидна истината на въплъщението и да не се смущават хората да преминат на небето през същите врати на смъртта, през които мина и Небесната Царица, споделяща участта на родените на земята. На Господа беше угодно Пречистата Негова Майка да вкуси смърт, подобно на всички хора. Пресветата Владичица разказала на всички това, което чула от Ангела и в потвърждение на своите думи показала райското клонче, сияещо с небесна светлина. Уведомила домашните си, Тя започнала да се готви за предстоящата кончина. Наредила да се украси Нейния покой и ложе, да се запалят тамян и свещи и да се подготви всичко необходимо за погребението. По времето, когато Божията Майка изявявала своите последни желания и утешавала тези, които били около нея, те чули шум и видели, че облаци ограждат дома й. Това били облаци, на които по Божие повеление Апостолите били издигнати и пренесени от различни страни, където проповядвали Евангелието, в дома на Богородица, за да отдадат чест на нейното погребение. Апостолите, виждайки се един друг се радвали и в недоумение се питали взаимно защо Господ ги е събрал на това място. Тогава  , приветствайки ги със сълзи, пристъпил към тях и им съобщил, че за Света Богородица е настанало време да отиде при Господа. Когато Апостолите разбрали това, те били обзети от дълбока скръб. Влизайки в стаята те видели Богородица да седи на ложето си, изпълнена с духовно веселие и я приветствали с думите: \"Благословена си ти в Господа, Който е сътворил небето и земята.\" Тя им отговорила: \"Мир вам братя, избрани от Господа.\" По-късно дошъл апостол Павел, а заедно с него и неговите ученици Дионисий Ареопагит, Иеротей Дивният, Тимотей, както и другите от седемдесетте апостоли. Светият Дух събрал всички тях за да се сподобят с благословението на Божията Майка и по-благолепно да се устрои нейното погребение. Тя призовавала при себе си всеки от тях по име, благославяла ги, хвалела тяхната вяра и труд в делото на проповедта на Христовото Евангелие, на всекиго пожелавала вечно блаженство и се молела с тях за мира и благосъстоянието на целия свят. И ето, настанал петнадесетия ден на август и този очакван, и благословен трети час на деня, в който трябвало да се извърши представянето на Божията Майка. Множество свещи горели в стаята, а светите Апостоли, които обкръжавали благолепно украсения одър на който лежала Богородица в очакване на своя изход, хвалели с песнопения Бога. Внезапно бликнала неописуемата светлина на Божествената слава, пред която помръкнали горящите свещи. В лъчите на Небесната светлина слязъл Самият Цар на славата Христос, обкръжен от Ангели, Архангели и другите безплътни сили, и с праведните души на праотците и пророците, някога предвещали за Пресветата Дева. Той се приближил към Пречистата Своя Майка, утешил я с умилни думи - да не се бои от сатанинската сила, вече потъпкана от Нейните нозе и любезно я призовал с дръзновение да премине от земята на небето. Тя радостно отговорила: \"Готово е сърцето ми; нека ми бъде по думите Ти\", легнала на ложето си и, взирайки се в пресветлото лице на Господа, нейния Драгоценен Син, без всякакво телесно страдание и като че заспиваща, предала в ръцете Му пресветата Си душа. \"И както Приснодевата носеше на ръцете Си Сина Божи във времето на Неговото земно младенчество, така в отплата за това, Синът Божи понесе Нейната душа на ръцете Си в началото на Нейния небесен живот\" - Филарет - Митрополит Московски. С нежната любов на майка на целия християнски свят, Пресветата Дева от своята небесна висота гледала към оставащите на земята вярващи и с майчинско дръзновение увещавала Родения от Нея: \"които си Ми дал, во веки съхрани\". Благодатното лица на Богородица \"осветено от Божествена доброта, сияело със славата на Божественото девство\", а от тялото й се разливало дивно благоухание. Чуден бил животът на Пресветата Дева, чудно било й Нейното успение. Преданието свидетелства за много чудесни събития, съпровождащи погребението на Пресветата Богородица. Едно от тях се случило с иудейския свещеник Атоний. Той си пробил път до мястото на шествието и, бидейки силен физически, се хвърлил да събори одъра с думите: \"Ето каква почест въздават на тялото, родило лъстивеца, който поруга закона на нашите отци\". Но, едва допрял ръцете си до одъра, те били отсечени до лактите с невеществения меч на справедливото Божие възмездие. Откъснатите части останали залепени за одъра, а самият Атоний се хвърлил на земята с вик: \"Горко ми!\" Ужасен, той се покаял за деянието си и светите апостоли, като чули неговата гласна изповед и видели искреното му покаяние, духовно се зарадвали. Свети Петър му заповядал да отправи усърдна молитва към Пресветата Дева и да допре остатъка от ръцете си към частите, които висели на одъра. Тогава ръцете зараснали и се излекували. Атоний паднал пред одъра и на колене възнасял хвала на Св. Богородица и Нейния син. Когато шествието достигнало Гетсимания, сред плач и стенания, се извършила последната раздяла с пречистото тяло; привечер светите Апостоли го положили в гроб и закрили входа с голям камък. Те не се отделили три дни от мястото на погребението, извършвайки непрестанни молитви и псалмопения. През цялото това време във въздуха се носело ангелско пеене в прослава на Пренепорочната Дева. На същия този апостол Тома, който със своето съмнение допринесъл за по-голямата достоверност славната истина за Христовото възкресение било съдено да послужи за провъзгласяване на възкресението на Пресвета Богородица. По премъдрия Божи промисъл, апостол Тома не присъствал на успението и погребението на Божията Майка. Пристигнал в Гетсимания на третия ден, този съмняващ се Христов ученик с вопъл и отчаяние се хвърлил пред гробната пещера и дълбоко съжалил, че не се е удостоил с последното благословение на Божията Майка и не се е простил с Нея. Апостолите в сърдечната си жалост към него решили да отворят пещерата, за да се утеши той, като се поклони на светите останки на Приснодевата. Голямо било удивлението им, когато видели, че там не било Пречистото тяло на Богородица, а лежали само погребалните й пелени, от които се разнасяло чудно благоухание. Светата Църква нарича кончината на Божията майка \"успение\", а не смърт, защото смъртта, като възвръщане на пръстта на земята, а духът - на Бога, който ни го е дал, не е докоснала Благодатната. \"Победени са законите на природата в Тебе, Чиста Дево - проглася Светата Църква - съчетала девството с Рождеството и смъртта със живота. Останала дева след раждането и жива след смъртта, Ти Богородице, винаги спасяваш Твоето наследие\". Тя заспа за малко, за да се пробуди в същия миг за вечно-блажения живот и след три дни, с нетленно тяло, да се всели в небесното нетленно жилище. Тя заспа след тежкото бодърстване на многоскръбния Си живот на земята и \"се представи на Живота\" т.е. на Източника на живота, като Негова майка, която с молитвите Си избавя от смърт земните души и със Своето успение вселява в душите им живо предусещане на вечния живот. Из \"Сказание о земной жизни Пресвятой Богородицы\", Издание на Пантелеймоновия манастир на Св. Гора Атон.", "date": "2019.08.14", "title": "Успение на Пресвета Богородица"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/398856-14-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1040 г. - Шотландският крал Дънкан I е убит в битка срещу неговия братовчед и наследник Макбет.     1880 г. - Приключва строителството на Кьолнската катедрала.     1885 г. - В Япония е регистриран първият патент - защитна боя.     1893 г. - Франция въвежда регистрация на моторните превозни средства.     1935 г. - В Кентъки е извършена последната публична екзекуция в САЩ.     1941 г. - Втора световна война: Уинстън Чърчил и Франклин Рузвелт подписват Атлантическата харта за следвоенно устройство на света.     1943 г. - Втора световна война: От 14 до 15 август се състои посещение на цар Борис III в немската Главна квартира и са проведени разговори с Хитлер за изпращане на две български дивизии в Албания и Гърция на мястото на италианските.     1945 г. - Втората световна война: Япония приема условията на съюзниците за безусловна капитулация, което слага край на войната.     1947 г. - Великобритания обявява за новосформирана по религиозен принцип и независима държава Пакистан.     1969 г. - Британската армия навлиза в Северна Ирландия под претекст предовратяване на стълкновенията между католици и протестанти.     1971 г. - Бахрейн обявява независимостта си от Великобритания.     1980 г. - Лех Валенса е обявен за лидер на на стачкуващите в Гданск работници, което е и рожден ден на профсъюза Солидарност.     1992 г. - С навлизането на грузинската армия в Абхазия започва Грузинско-абхазката война.     1992 г. - С указ на президента Борис Елцин в Русия започва масова (чекова) приватизация.     1994 г. - Заловен е терориста Илич Рамирес Санчес, известен като \"Карлос Чакала\".    ", "date": "2019.08.14", "title": "14 август, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/398857-%D0%B5%D0%BA%D1%88%D1%8A%D0%BD-%D0%BD%D0%B0%D0%B4-%D0%B1%D0%B0%D0%BB%D1%82%D0%B8%D0%B9%D1%81%D0%BA%D0%BE-%D0%BC%D0%BE%D1%80%D0%B5", "text": "Изтребител Ф-18 на държава от НАТО се опитал да се доближи до самолета на руския министър на отбраната Сергей Шойгу над международни води в Балтийско море, но бил прогонен от руски “Су-27”, съобщи днес кореспондент на ТАСС от борда на самолета на министъра.  Сергей Шойгу е бил на път от Калининград за Москва с ескорт на два бойни самолета Сухой-27.  Това е втори подобен случай. През юни 2018 г. натовски изтребител Ф-16 също се опита да доближи опасно самолета на Шойгу, но бе отблъснат от руския ескорт. \r\n Руското министерство на отбраната публикува видео, в което се вижда как изтребител на НАТО F-18 се опитва да се приближи до борда на министъра на отбраната Сергей Шойгу над неутралното Балтийско море. Инцидентът е станал, докато самолетът на Шойгу е пътувал към Москва.  По-рано днес стана известно, че изтребителят F-18 се е опитал да се приближи до борда на руския министър и по време на полета от Калининград до Москва.  Съпътстващият самолет Су-27 не е позволил на изтребителя на НАТО да се доближи до лайнера, избутвайки го. През юни 2017 г. изтребителят НАТО F-16 също се опита да се доближи до самолета Шойгу. \r\n      ", "date": "2019.08.14", "title": "Екшън над Балтийско море"}
{"url": "http://www.classa.bg/%D1%81%D0%B2%D1%8F%D1%82/item/398858-%D1%80%D0%BE%D1%81%D0%B0%D1%82%D0%BE%D0%BC-%D0%B8%D0%B7%D0%BB%D1%8A%D0%B3%D0%B0-%D0%B7%D0%B0-%D1%80%D0%B0%D0%B4%D0%B8%D0%B0%D1%86%D0%B8%D1%8F%D1%82%D0%B0", "text": "Хидрометеорологичната служба на Русия (Росгидромет) изнесе данни за фоновата радиация в шест пункта, в най-близкият до аварията град Северодвинск, които показват превишаване на обичайните стойности между 4 до 16  над обичайните. Но това не е всичко! \r\n\t \r\n   \r\n \r\n   Към това трябва добавим и факта, че Росгидромет е  ДЪРЖАВНА , а не независима от руските власти служба, което ни дава право да се съмняваме в достоверността и на изнесените от нея данни? Всяка истина е предпоследна? \r\n Горното заявление, за смъртта на ПЕТ сътрудника на Росатом беше публикувано през нощта на 10-ти август, в точно 01:00 часа. \r\n Два дни по-късно други сътрудници на Росатом снимат поръчково и дирижирано интервю, в което твърдят, че кратко повишаване на радиационния фон и с малко е имало, но твърденията им са много по-различни от данните на Росгидромет. Вижте лъжите им в долното историческо видео. \r\n       \r\n \r\n", "date": "2019.08.14", "title": "Росатом излъга за радиацията"}
{"url": "http://www.classa.bg/%D1%81%D0%B2%D1%8F%D1%82/item/398859-%D1%80%D1%83%D1%81%D0%BA%D0%B8-%D0%BE%D1%80%D1%8A%D0%B6%D0%B5%D0%B9%D0%BD%D0%B8-%D1%81%D0%B8%D1%81%D1%82%D0%B5%D0%BC%D0%B8-%D0%B1%D0%B5%D0%B7-%D0%B0%D0%BD%D0%B0%D0%BB%D0%BE%D0%B3", "text": "Russia Beyond състави списък на оръжейните системи, с които Русия е постигнала техническо превъзходство над САЩ и другите си най-големи конкуренти. През 2019 г. Русия и САЩ ще продължат да бъдат технологични лидери на оръжейния пазар. Всяка от страните има свой собствен коз в ръцете си. Тази статия представя три руски оръжия, които изобщо не са за пренебрегване. Новата ядрена ракета на Путин В края на 2018 г. руският президент Владимир Путин лично наблюдава балистичните тестове на новата междуконтинентална ракета “Авангард”, която ще влезе на въоръжение в ракетните войски на страната още тази година.     Междуконтиненталната балистична ракета “Авангард” бележи нова фаза в руската ракетна наука. За разлика от всички свои предшественици и “конкуренти” в чужбина, тя може да достигне височини от десетки километри и да лети до целта си в гъстите слоеве на атмосферата, маневрирайки и заобикаляйки противоракетни “чадъри” при свръхзвукови скорости. В момента нито една друга ракета в света няма такива възможности. Така ракета с мощност 130 пъти по-голяма от тази на експлозията в Хирошима може да лети до целта си със скорост oт 20 Mаха (около 24 000 км/ч). “Понастоящем в чужбина няма свръхзвукови технологии, които да позволят на ядрения потенциал на трети страни да достигне нивото на “Авангард”. Ето защо с появата на новата ракета Русия подсигури безопасността на своите граници за десетилетия напред”, каза Дмитрий Сафонов, бивш военен анализатор на в. “Известия”. “Авангард” е част от руската ядрена триада, чиято цел не е пряко участие във военни действия или “унищожаване на трети страни”, а възпиране на потенциалния агресор да атакува Русия. Следователно няма основания да се страхуваме, че това ядрено чудовище ще бъде видяно в действие.   Система за противовъздушна отбрана С-400 “Триумф”     Друго руско оръжие, което се радва на глобално превъзходство, е системата за противовъздушна отбрана С-400 “Триумф” (по класификацията на НАТО – Growler). Тя може да открие всички въздушни цели в радиус от 600 км и да ги порази на разстояние от 400 км. Независимо дали става дума за бързо маневриращи крилати ракети или междуконтинентални балистични ядрени ракети, движещи се от другия край на планетата, С-400 ще ги открие, ще ги “улови” и ще ги свали на безопасно разстояние от себе си. Ключовата разлика между нея и основния ѝ конкурент, американския MIM-104 Patriot, е способността ѝ да вижда и сваля цели във всички посоки. Американската система може да сканира небето само в предварително зададена посока на 180 градуса. Освен това установките на Patriot отнемат до 30 минути, за да се разгърнат и отново да се подготвят за действие! През това време ракетите ще ударят целите си и битката ще бъде загубена. Patriot има обхват от 180 км, половината от този на руската система (400 км). Това играе важна роля в противодействието не само на ракети, но и на изтребители и бомбардировачи – последните нямат никакъв шанс да атакуват в зоната на обхвата на С-400. Това са факторите, които накараха дори член на НАТО да избере руската система, въпреки заплахата от икономически санкции.   Танк от ново поколение T-14 “Армата”     Т-14 е крайъгълен камък в развитието на тежкобронираната техника на XXI век. T-14 е първият танк от трето поколение в света. Той е снабден с 125-мм оръдие 2А82 (с възможност за инсталиране на 152-мм оръдие 2А83) с изцяло цифрово дистанционно управление. Това е единственият танк в света с необитаема кула, тъй като целият екипаж се намира в изолирана бронирана капсула с мощна предна броня, откъдето има пълен контрол над превозното средство и всичките му системи. Това технологично решение позволява на екипажа да оцелее, дори когато кулата получи пряк удар или боеприпасите се запалят. Освен това бронята на танка може да издържи на обстрела на повечето съществуващи противотанкови снаряди и ракети. Говорейки за бронята, T-14 има нова система за активна защита, наречена “Афганит”, която е способна физически да унищожава цели и да ги деактивира. Той разполага с четири фазирани антенни решетки, които “улавят” вражески снаряди във въздуха и ги отстраняват с помощта на лазери, радари или димна завеса. Ако снарядът избяга от радарите и лазерите, динамичната защита “Малахит” влиза в действие, като поразява ракетите, приближаващи танка. “Най-близкият американски конкурент на “Армата” е танкът Abrams. Той има добра динамична защита, но не разполага с бронирана капсула за екипажа. Ето защо в случай на пряк удар с бронебойни снаряди, шансовете на екипажа за оцеляване са по-малки”, каза Сафонов. Друга съществена разлика между двата танка, продължи той, е в техните оръжия и скоростта им на огън. “Т-14 е способен да изстреля до десет изстрела в минута, удряйки цели в обхват до 7 км. Докато Abrams може да произведе само три изстрела в минута на разстояние от 4600 метра. В борба с терористи в Близкия изток тези два километра могат да бъдат от съществено значение”, заключава Сафонов.    ", "date": "2019.08.14", "title": "Руски оръжейни системи без аналог"}
{"url": "http://www.classa.bg/%D1%81%D0%B2%D1%8F%D1%82/item/398860-%D0%BD%D0%B0-%D0%BA%D0%B8%D0%B5%D0%B2-%D0%BD%D0%B5-%D0%BC%D1%83-%D1%81%D0%B5-%D0%BE%D1%82%D0%B4%D0%B0%D0%B4%D0%B5-%D1%82%D1%83%D1%80%D1%81%D0%BA%D0%B8%D1%8F%D1%82-%D0%B3%D0%B0%D0%BC%D0%B1%D0%B8%D1%82", "text": "На 7-8 август президентът на Украйна Владимир Зеленски посети официално Турция. За Зеленски това посещение беше второто в Турция след спечелването на президентските избори, но първото в официалния статут - при последното си пътуване той пътува до тази страна още преди встъпването си в длъжност, посещавайки фестивала на хумора „Забава“ в турския Бодрум. Въпреки това, дори тогава той почиваше в Турция с охраната, която турският президент Реджеп Ердоган разпредели, което показва безусловния интерес на официалната Анкара към новия украински президент и неговата бъдеща политика спрямо юг. Официален Киев е също толкова заинтересован от Турция - тъй като без турска помощ или поне мълчаливо влияние е невъзможно да се решат множеството сложни въпроси, пред които е изправена Украйна днес. Въпреки това, според резултатите от последното официално посещение, тайната беше разкрита: Турция не е готова да „вади кестени от огъня“ по искане на Украйна, като предпочита да се ограничи до необвързващи политически декларации.     Геополитическата роля на Турция в евразийското пространство не се променя от векове - територията на тази „най-източна европейска държава и най-западна азиатска държава“ свързва двете половини на Евразия по същия начин, както Русия. Но Турция има още едно значение - в исторически план тя винаги е действала като стена, блокираща Русия за достъп до южните морета, и едва в началото на ХХ век, с разпадането на Османската империя, тази турска бариера е частично „демонтирана“. Изглежда, че посещението на Зеленски беше доста неуспешен и немощен опит да се издигне отново тази бариера - за да се вкара Турция в лагера на „противниците на руската агресия“. За да постигне тези цели, украинската делегация включваше секретаря на Съвета за национална сигурност и отбрана Александър Данилюк и лидера на кримските татари, живеещи в Киев, Мустафа Джемилев, които направиха редица антируски изявления, преди да заминат за Турция. Но настоящата турска позиция разчита много повече на сътрудничеството с Русия, отколкото на съперничеството с нея. Реч на Зеленски на бизнес форум в Истанбул, посещение на турската фабрика за производство на безпилотни въздушни системи, с която Украйна планира съвместно производство на БПЛА, обещание да се позволи на турските компании да влязат в бъдещия украински пазар на земеделска земя и среща с истанбулския патриарх Вартоломей - това бяха реалните действия на Зеленски през време на посещението му. Очевидно основният и най-значим за Украйна проблем при транзита на руски газ през турска територия дори не е повдигнат - от изявленията на президентите на Украйна и Турция стана ясно, че тази тема не е обсъждана. Това като цяло се очаква: Турция е готова фактически да сподели с Газпром транзита на руски газ до страните от Южна Европа - и едва ли ще е готова да „налива вода в мелницата“ на украинския си конкурент, помагайки му в ущърб на икономическите си интереси , „да постави на място“ Руската федерация по този въпрос. Показателно е, че точно същата позиция е заета по отношение на украинските претенции за монопол в транзита на руското „синьо злато“ и от Германия. При цялата реторика относно подкрепата на „украинските права“ на руския транзит, основното съдържание на реалната политика на Германия през последните пет години е създаването, с участието на немски компании, на газопроводи от Русия, заобикалящи Украйна. Преди три години Петро Порошенко дойде в Турция с много по-изгодна външнополитическа ситуация: тогава отношенията между Москва и Анкара бяха изключително обтегнати и засенчени от свалянето на руския бомбардировач Су-25 в небето над Сирия от турски изтребител. Но дори и тогава посещението на украинския президент завърши на практика с нищо: Турция не само не подкрепи амбициите му, но и обратното - той по всякакъв начин потърси варианти за нормализиране на отношенията с Русия, в крайна сметка стана днес стратегически партньор на Русия без статут на официален съюзник. В резултат се оказа, че Украйна няма просто „жертвена пешка“, която може да предложи на Турция, за да играе антируския гамбит. Освен това Русия и Турция по въпроси, които са най-важни за Киев, играят напълно с фигури от цвят, ясно противоположни на украинската „армия“. Може би единствената утешителна награда за Зеленски беше изявлението на Ердоган, който потвърди непризнаването на Крим като руски. И тогава, изтръгвайки тези думи, на последната пресконференция украинският президент трябваше открито да наруши дипломатическия протокол, като призова всички присъстващи да „почетат паметта на загиналите украински военни с минута мълчание“. Докато членовете на украинската делегация веднага скочиха от местата си, представителите на турското правителство дори бяха малко объркани, не знаеха какво да правят, но се спогледаха – и очевидно поради гостоприемство - също се изправиха за миг на мълчание. Неудобният епизод за тях премина бързо и бъдещето на украинско-турските отношения и на цяла Украйна не стана по-малко неясно от това.  ", "date": "2019.08.14", "title": "На Киев не му се отдаде турският гамбит"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398852-%D0%B0%D0%BB%D0%B5%D0%BA%D1%81-%D1%80%D0%B0%D0%B5%D0%B2%D0%B0-%D0%BF%D1%80%D1%8A%D1%81%D0%BD%D0%B0-30-%D0%B1%D0%BE%D0%BD%D0%B0", "text": "Бясно суеверие тресе  Певицата се плаши от зли очи и не смее да покаже бебето на никого, освен на семейството си. Говори се, че докато го роди, е пръснала над 30 хиляди лева.     Само докато забременее, Алекс Раева е дала близо 15 бона на болници за ин витро процедури, твърди се в артистичните среди, пише \"Уикенд\". Както е известно, певицата има проблем със зачеването, затова няколко пъти е пробвала изкуствено оплождане, докато най-накрая забременее.     С мъжа й, с когото нямат брак, решили да замразят ембриони в частна столична болница, за което също се оръсили. Наблюдението на бременността им струвало няколко хилядарки, за раждането платили близо 3 бона, а имало и допълнителни разходи. Тези харчове обаче си стрували. Бившата певица на Слави Трифонов споделила с близките си, че мигът, в който видяла за първи път детето си, бил най-щастливият в живота ѝ.   Но Алекс станала много чувствителна към темата с лошите очи и урочасването. След толкова години борба за бебе сега тя се притеснявала, че някой може да го разболее само с един поглед или да навреди на самата нея от завист, заради което да не може да отгледа детето си. За да се предпази, решила да се крие от всички с изключение на семейството и най-близките си приятели. С цел да скрие детето и себе си тя отказва дори да обяви в коя болница е родила. Обикновено звездите, които стават майки, благодарят публично на своите лекари. Алекс обаче не го направи веднага след раждането, за да запази в тайната местонахождението си и за да не предизвиква любопитството на непознатите хора. Тя смятала, че парите, които е изсипала във въпросната болница, са достатъчна благодарност.         На фона на всички тези прояви на суеверие е странно, че  Както е известно, според всички закони за езотериката, да кръстиш дете на мъртвец носи лош късмет. Явно обаче в този случай почитта към родителя и музикалната легенда е надделяла над суеверието.     Родилката продължава да крие подробности за бащата на детето си. Въпреки че през май се появи с него на откриването на изложба в София, не каза публично нито името, нито професията му. Обяснението ѝ за тази тайнственост е, че той не иска да бъде известен. Стана ясно единствено, че е по-възрастен от нея, но доста представителен. Вероятно малката Леа не е първото му дете. Предполага се, че тайнственият мъж сигурно има наследници и от предишна връзка.", "date": "2019.08.14", "title": "Алекс Раева пръсна 30 бона"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398853-%D0%BA%D0%BE%D1%88%D0%BC%D0%B0%D1%80%D1%8A%D1%82-%D0%BD%D0%B0-%D0%BC%D0%BE%D0%BD%D1%82%D1%8C%D0%BE%D1%80%D0%B0", "text": "Една от най-сложните и изморителни работи при сервизното обслужване на всеки автомобил е смяната на съединителя. Тази процедура изисква майсторски умения и доста време.    Но, за да се извърши тази процедура с  Ферари F50, се налага да се направи немислимото.  Как все пак протича смяната на съединителя на такава лъскава и скъпа спортна кола, като Ферари F50.   Разчленяване     Смяната на съединителя никога не е лесна задача, когато става дума за спортни коли със средноразположен двигател.  Обикновено в дилръските центрове първо се изважда двигателя от моторния отсек, за да може след това да се изпълни сложната задача.    Оказва се, че това е доста сложна задача, когато става дума за Ferrari F50! Както може да се види на снимките, F50 трябва да се раздели на две части, за да се смени съединителя.  Ferrari F50 бе представен през 1995 година като приемник на легендарния F40.     Само 349 бройки са били произведени в течение на двегодишния производствен цикъл. Мнозина смятат, че това е най-недооцененото Ferrari за всички времена.  Колата никога не е била хвалена, а трябва, защото всички са чувствали, че тя не е била толкова впечатляваща в сравнение с предшественика си        Най-открояващата се особеност на този автомобил е използването на 4.7-литров двигател V12 с произход F1.       Това обаче вкарва колата в списъка на най-хубавите автомобили, произвеждани някога. ", "date": "2019.08.14", "title": "Кошмарът на монтьора"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398854-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-14-%D0%B0%D0%B2%D0%B3%D1%83%D1%81%D1%82", "text": "Днес ще бъдете зарити с работа и нови проекти. Ще се наложи да се справяте дори с това, което малко ви касае. Основното е да не се сривате емоционално, така успехът ще бъде на ваша страна. Откажете се от заседналия начин на живот, движете се повече и не се поддавайте на депресията. Вечерта чакайте неочаквани и големи печалби. Трябва да вземете инициативата в свои ръце, за да не пропуснете многото идващи към вас, възможности за кариера. Има шанс да получите друго образование, ако подадете документи в образователна институция. Не се страхувайте от промяната, тя е за по-добро. В семейния живот ще трябва да преразгледате позициите си, но не драматично. Може да започнете ремонт в дома или да актуализирате интериора. Ще искате да направите промени не само в работата, но и в начина си на живот. Затова е добре да посетите салон за красота, както и да отидете на пазаруване. Отличен ден за нови запознанства от романтичен характер. Днес ще сте невероятно очарователни, така че не се страхувайте, че ще се покажете в лоша светлина. Пътуване сред природата, ще ви зареди с енергия и позитив.   Възможни са непредвидими събития в живота. Промените ще бъдат толкова сериозни, че ще повярвате в чудеса. Ако преди сте давали пари с невероятна щедрост, днес те ще се върнат към вас в удвоено количество. Само не продължавайте да се държите безразсъдно, ако се намирате в трудно финансово положение. Може да планирате ремонт. Очаква ви спокоен и положителен ден. В работата е необходимо да действате, съвместно с колегите. Въздържайте се от нововъведения и внимавайте какви идеи споделяте с другите. Шефовете ще оценят това, което преди не сте били готови, да изпълнявате с голям ентусиазъм. Очакват се промени в любовта. Препоръчително е да бъдете, по-лоялни и меки в отношенията си с другите. Дори ако новите ви познати ви шокират, не ги отблъсквайте. Кариерата е спряла на едно място, но творческите проекти ще напреднат значително. Чудесен ден за пътуване, работа на вилита и в екип. Финансовото положение, ще е стабилно. Може свободно да планирате покупки, да изплащате кредити и да връщате стари дългове. Кармично, вие сте готови за всичко, което ще донесе положителни резултати. Но в сферата на любовта внимавайте. Ако се опитвате да заблудите човек, с когото някога сте се срещали, ответната реакция от негова страна, ще бъде много неприятна. Препоръчва се да бъдете по-самоуверени и енергични, ако въпросът засяга ежедневните проблеми. Няма нужда да губите време за дреболии, особено ако имате достатъчно пари в наличност. Емоционален стрес, е възможен в любовта, затова се откажете от срещи и изясняване на отношенията. Пристъпите на депресия и апатия, може да предизвикат разрушителни привички.   Трябва да се отвлечете от всичко, трудно и ненужно. Ако е възможно, починете си сред природата или със семейството. Днес активността и натоварването, са противопоказни. Всичко това може да навреди както на здравето, така и на социалния ви статус. Идеите, които ви хрумнат през месеца, ще се реализират успешно. Днес е добре да редувате работата с почивка, за да не навредите на здравето си. Бъдете внимателни с подписването на документи, ако управлявате бизнес и се опитвате да направите пробив. Финансово проспериращ ден, но се откажете от ненужни инвестиции и амбиции. Възможен е конфликт с близките, ако не изпълните задълженията си. Възможно е вашите желания да се увеличат. Но точно тук ще се сблъскате с пречки - загуби, проблеми и дори раздели. За да стабилизирате ситуацията с парите, трябва да обърнете внимание на малките разходи. Вероятни са проблеми на стомашно-чревния тракт и кръвоносните съдове, затова спазвайте хранителен режим и не се претоварвайте. Вечерта е идеална за пътуване.   Възможни са изгодни сделки и подобряване на финансовото положение. Ако участвате в преговори, сдържайте ентусиазма си, действайте стратегически и не потъвайте в дълбок самоанализ. В любовта е необходима такава себеотдаденост, че избраникът искрено да повярва във вашите чувства. Разбира се, не трябва да жертвате себе си, но не забравяйте и за романтиката.", "date": "2019.08.14", "title": "Дневен хороскоп 14 август"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398850-%D1%81%D1%82%D1%80%D0%B0%D0%BD%D0%BD%D0%BE-%D0%BD%D0%B5%D1%89%D0%BE-%D0%BE%D0%BA%D0%BE%D0%BB%D0%BE-%D0%B4%D1%83%D0%BF%D0%B5%D1%82%D0%BE-%D0%BD%D0%B0", "text": "21-годишната Холи-Дайз Кофи е известна сърфистка и модел на Инстаграм. Младата жена си взе малък отпуск по болест заради нараняване. Но, за да не забравят феновете за нея, тя редовно публикува горещи снимки. Но напоследък нейните фенове започнаха да забелязват нещо странно в снимките й. Ясно е, че сърфистката, която живее на брега на Австралия, има много различни бански костюми. Но разликата около най-горещата част от тялото на момичето не пасваше на нито един от тях, пише The Sun.      \"Твоята разлика от тена...\", пише ear_mode. \"Как стигна до тук?\", пита springbreakbaes. \"Покажи ни банския, който направи това\", добавя realglassen.     Холи избра да игнорира постоянните въпроси, приемайки ги за недоволство. Но мистерията продължи да бъде нищена от феновете, които бомбардираха сърфистката с молби да им разясни нещата. Най-логъичното обяснение е, че Холи нарочно е изгоряла по този начин, за да стимулира интереса на феновете около петата си точка.      Това всъщност вероятно е вярно, защото моделката продължава да мълчи. ", "date": "2019.08.14", "title": "Странно нещо около дупето на..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/398851-%D0%B8%D0%B7%D0%BD%D0%B0%D1%81%D0%B8%D0%BB%D0%B5%D0%BD%D0%B0%D1%82%D0%B0-%D0%BE%D1%82-%D1%82%D1%80%D0%B8%D0%BC%D0%B0-%D0%BF%D0%BE%D0%BB%D0%B8%D1%86%D0%B0%D0%B8", "text": "Дознателката, изнасилена от трима свои колеги, за първи път дойде в съда, за да участва в процеса срещу полицаите. Там за първи път тя се срещна лице в лице с обвиняемите. Жената прочете показанията си от телефона. Час и половина след началото на процеса тя припадна. Срещата беше прекъсната. \"По време на съдебен процес психолог попринцип не е нужен. Но животът ни, знаете, е ядрен и мисля, че да имаш добър психолог не притеснява никого. Не само за онези, които са преживели насилието\", коментира адвокатът Ирина Валиева за влошаването на клиентката си, като отбеляза, че момичето няма нужда от помощта на лекарите. Както БЛИЦ съобщи по-рано, според разследващи, трима полицаи изнасилиха 23-годишната дознателка в полицейското управление в Уфа. Те бяха уволнени и сега са под арест. В края на юни подсъдимите се признаха за виновни за престъплението. \r\n      ", "date": "2019.08.14", "title": "Изнасилената от трима полицаи.."}
