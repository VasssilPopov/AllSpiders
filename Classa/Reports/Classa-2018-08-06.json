{"url": "http://www.classa.bg/%D1%81%D0%B2%D1%8F%D1%82/item/385053-%D0%BF%D1%80%D0%B8-%D1%82%D1%80%D1%8A%D0%BC%D0%BF-4,1-%D1%80%D0%B0%D1%81%D1%82%D0%B5%D0%B6,-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%BD%D0%B0%D0%B3%D0%BE%D1%80%D0%B5,-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%D1%81%D0%BB%D0%B8%D0%B7%D0%B0-%D0%BD%D0%B0-%D0%BD%D0%B8%D0%B2%D0%BE%D1%82%D0%BE-%D0%BE%D1%82-1973-%D0%B3", "text": "Въпреки че е непрекъснато оплюван заради своите туитове и провокации, американският президент постига забележителни икономически резултати, твърди Никола Льокосен, директор на френския Инситут за икономически и фискални изследвания (IREF), в статия във “Фигаро”. Могат да се публикуват книги с шегите и подигравките по адрес на президента Тръмп. Журналисти, анализатори, специалисти или политици го правят на драго сърце при всеки негов туит. Всички тези хора обаче би трябвало да си дадат сметка, че въпреки провокативните изявления и туитове в добре познатия стил на Тръмп, това съвсем не е цирк, пише Никола Льокосен. Според него неотдавнашната среща с председателя на Европейската комисия Жан-Клод Юнкер е показала един президент, който се осмелява да поиска пълна свобода за търговията между Европа и Америка и край на субсидиите (“Без тарифи, без бариери и без субсидии!”). Нещо невиждано! Дори Рейгън не би се осмелил Това потвърждава, че противно на онова, което се пише или говори тук и там, Тръмп е истински либерал, привърженик на свободната търговия.  Всъщност той е на път да взриви лицемерната система, основана на митнически тарифи и повече или по-малко скрити регулации, защитени от международните бюрократични институции. Изглежда Тръмп е убедил донякъде Юнкер и е напът да направи същото със Северноамериканското споразумение за свободна търговия (НАФТА) и с Китай, дори и да поизвие ръката на нейните лидери, смята френският анализатор. Тръмп беше първият, който разкритикува китайските търговски методи и начина, по който чуждестранните компании са заплашвани и шпионирани, когато се установят в Китай. До последния момент китайските ръководители смятаха, че Тръмп ще се откаже от своите заплахи. Напразна надежда. И тази политика работи, твърди Никола Льокосен. Той изтъква, че премахването на регулациите и огромното намаляване на данъците е стимулирало американската икономика. Икономическият растеж беше 4,1 на сто през второто тримесечие и повече от 3 на сто на годишна база. Бизнес инвестициите се увеличиха с 6,3 на сто през 2017 г. и с 9,4 на сто през първата половина на 2018 г. Заетостта се раздвижи в Америка. Нивото на безработицата падна на 3,8 на сто през май и работодателите все по-трудно наемат. Впечатляващи са и статистическите данни за малцинствата, изтъква анализаторът. Той посочва, че нивото на безработица сред чернокожото население е спаднало на 5,9 на сто, което никога не се е случвало, откакто тези данни съществуват (1972 г.)! А при испаноезичното население безработицата е само 4,9 процента.  Регистрираната безработица е на нивото от… 1973 г. Друг важен момент: тъй като в предприятията липсва работна ръка, те все повече ще наемат млади хора, навършили 16-годишна възраст. А според Министерството на труда безработицата сред тях е изключително ниска: 13,9 при 16-19-годишните, 7,2 на сто при 20-24-годишните. Доходите на американците нараснаха с 3,4 на сто през първото тримесечие и повишението ще продължи, благодарение на намаляването на данъците, прогнозира Никола Льокосен. Средно домакинствата ще платят през 2018 г. с 2000 долара по-малко данъци, отколкото през 2017 г. Предприятията също се възползваха до голяма степен от намаляването на корпоративния данък от 35 на 21 на сто. Около 600 големи компании вече дадоха бонуси и повишиха заплатите на своите служители. На 25 май Тръмп подписа три указа, които дават възможност на федералната администрация да уволнява много лесно държавни служителите, които не се представят много добре. Миналата година над 2500 федерални служители бяха уволнени, с 80 процента повече, отколкото през 2016 г. Не забравяйте, че Америка има 3,6 млн. федерални служители при население от 326 млн. жители. Във Франция имаме 2,4 млн. държавни служители при 67 млн. жители, пише Никола Льокосен. Според него Доналд Тръмп постига не само икономически резултати. Той стана гарант на консервативните ценности и крепостна стена срещу заобикалящия “прогресизъм”. Той иска да сложи край на бича на позитивната дискриминация в американските университети и на крайностите на политическата коректност. Съдиите, които назначи във Върховния съд ще защитават неговите идеи, и, като се имат предвид социологическите проучвания, американското население изглежда все повече подкрепя неговата политика. Междувременно икономическият растеж във Франция през второто тримесечие е… 0,2 на сто. Нивото на безработицата се повиши на 9,2 на сто през първото тримесечие, което поставя страната, според Евростат, на 25-то място сред 28-те членове на Европейския съюз. Какво значение има! При липсата на растеж, Александър Бенала отиде в предаването “20 heures”, народът и безработните могат да спят спокойно, заключава Никола Льокосен.", "date": "2018.08.06", "title": "При Тръмп 4,1% растеж, инвестиции нагоре, безработицата слиза на нивото от 1973 г."}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/385050-%D1%80%D0%B5%D0%BA%D0%BE%D1%80%D0%B4%D0%BD%D0%B8%D1%82%D0%B5-119-%D0%BF%D1%80%D0%BE%D0%B5%D0%BA%D1%82%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D0%B2%D0%B0%D1%85%D0%B0-%D0%B2-%D1%8E%D0%B1%D0%B8%D0%BB%D0%B5%D0%B9%D0%BD%D0%BE%D1%82%D0%BE-10-%D1%82%D0%BE-%D0%B8%D0%B7%D0%B4%D0%B0%D0%BD%D0%B8%D0%B5-%D0%BD%D0%B0-%E2%80%9E%D0%B8%D0%B7%D0%B1%D0%B5%D1%80%D0%B8,-%D0%B7%D0%B0-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B5%D1%88%E2%80%9C", "text": "Рекордните 119 организации кандидатстваха в десетото юбилейно издание на дарителската кампания на Райфайзенбанк „Избери, за да помогнеш\", която подкрепя общественозначими проекти в сферите здравеопазване, социални дейности, култура и образование, опазване на околната среда. Непрестанно нарастващият интерес към инициативата е доказателство за нейната устойчивост – от създаването й до момента са подкрепени общо 233 проекта с над 2.7 млн. лв., осигурени чрез дарения от служителите на Райфайзен и добавени средства от банката. Кампания е публична и дава възможност за дарение на всеки, който желае да подкрепи една или повече каузи по избор. През тази година най-голям е броят на предложенията за инициативи в социалната сфера (42) и в областта на културата и образованието (40), докато 20 организации търсят финансиране за проекти в здравеопазването, а 17 – за опазване на околната среда. Идеите на организациите ще бъдат селектирани от Комисията по спонсорства и дарения на Райфайзенбанк (България), съгласно Принципите за спонсорства и подкрепа на банката. Избраните проекти ще бъдат оценявани за устойчивост от експертите на Българския Дарителски Форум и финално одобрени от управителния съвет на банката, преди да започне набирането на средства за реализирането им. Селектираните проекти ще бъдат обявени в началото на ноември, когато ще бъде отворена и платформата за дарения. Сред критериите за включване в дарителската кампания са високата обществена значимост и устойчивост на проекта, конкретика и измеримост на резултата, както и условието да не се надхвърля мащаба на кампанията и националния й характер. Фокус по време на 10-тото юбилейно издание на „Избери, за да помогнеш\" на Райфайзенбанк ще бъдат майчиното и детско здраве, превенцията на хроничните незаразни болести, подкрепата за деца и възрастни от високорискови социални групи, интегриране и равен достъп до образование. Акцент в кампанията ще бъдат още опазването и поддържането на екосистемите, реставрацията и консервацията на паметници на културата, както и опазването на българските традиции. И през 2019 г. служителите на Райфайзенбанк ще подкрепят проектите освен с лични средства и с участие в редица доброволчески акции.", "date": "2018.08.06", "title": "Рекордните 119 проекта кандидатстваха в юбилейното 10-то издание на „Избери, за да помогнеш“"}
{"url": "http://www.classa.bg/%D1%81%D0%B2%D1%8F%D1%82/item/385051-%D0%BA%D1%80%D0%B0%D1%8F%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BD%D0%B0-%D0%B3e%D0%B9-%D0%BFapa%D0%B4-%D0%B2-%D1%88%D0%B2%D0%B5%D1%86%D0%B8%D1%8F,-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B7%D0%B0%D0%B4%D1%8A%D0%BB%D0%B6%D0%B8%D1%85%D0%B0-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0%D1%82-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%82%D0%B5-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8,-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D0%B8-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0", "text": "На 4 август, в Стокхолм бе проведен традиционният за Швеция гей-парад. В съвременна Европа подобни мероприятия отдавна не са рядкост. И този парад на сексуалните извращенци нямаше да е нещо необичайно, ако властите не бяха задължили да участват в това поредно содомско шествие, и всички държавни структури, вкл. военните, Министерството на Външните работи и полицията.      На военния камион пише, на английски: «We don”t always march straight» — «Ние невинаги маршируваме направо»… Очевидно е, че това не е самодейност на някои «нежни» представители от шведските военнослужещи, а става дума за изпълняване на военна заповед «от горе»…     Освен армията, в гей-парада взе участие и колона полиции     …  а също и чиновници от Външното Министерство и от други министерства и ведомства     И цялото това содомско-сатанинско сборище се «благославяше» от католически свещеник… Самите военни, полицаи и чиновници са си «нормални» и са крайно недоволни от такава «задължителност», но отказ от участие в шествието или само изразяване на публично недоволство, може да стане причина за уволнение. Така че, се налага да се мълчи и да се търпи, и в режим «онлайн» да се наблюдава, как се плъзга към ада, някога любимата родина.", "date": "2018.08.06", "title": "Краят на Европа: на гeй-пapaд в Швеция, властите задължиха да участват държавните служители, военните и полицията!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385052-%D0%B2%D1%82%D0%BE%D1%80%D0%B0-%D1%80%D1%8A%D0%BA%D0%B0,-%D1%80%D0%B5%D0%BC%D0%BE%D0%BD%D1%82-%D0%B8-%D0%BF%D0%BE%D1%81%D1%82%D0%BD%D0%BE-%E2%80%93-%D0%BA%D0%B0%D0%BA-%D0%B4%D0%B0-%D0%BD%D0%B0%D0%BC%D0%B0%D0%BB%D0%B8%D0%BC-%D0%B2%D1%80%D0%B5%D0%B4%D0%BD%D0%BE%D1%82%D0%BE-%D0%B2%D0%BB%D0%B8%D1%8F%D0%BD%D0%B8%D0%B5-%D0%B2%D1%8A%D1%80%D1%85%D1%83-%D0%BE%D0%BA%D0%BE%D0%BB%D0%BD%D0%B0%D1%82%D0%B0-%D1%81%D1%80%D0%B5%D0%B4%D0%B0", "text": "Икономика на рециклирането. Всъщност това е бъдещето за всички. Отделни хора, компании и дори държави правят стъпки в тази посока, но е нужно много повече. Някои световни марки наистина се събуждат от съня на парниковите емисии и можем само да се надяваме, че потребителите ще ги подкрепят. Наскоро една добре известна мебелна корпорация започна да приема в свой офис в Австралия мебели, които собствениците иначе биха изхвърлили, и да изплаща ваучъри. Тактиката цели да се намали потокът от милиони мебели към бунищата. Световноизвестна компания пък създаде бутилка за шампоан, 25 % от която е рециклирана от изхвърлена пластмаса по плажовете. Компания за спортни стоки направи обувка изцяло от пластмасови отпадъци в океана. Техен конкурент, независимо дали с цел да не остава по-назад, също започна да произвежда продукти, които могат да се ползват повторно за направа на други обувки или дрехи. Друга компания същевременно се ангажира да направи до 2025 г. всичките си пластмасови опаковки годни за повторна употреба, рециклиране или разграждане… Макар че домакинството ни не е равнозначно на производствената инфраструктура на една компания, и то има важно участие в замърсяването или поддържането на околната среда. Ние също можем да се замислим какво например да направим с една стара мебел – как можем да я рециклираме, поправим, видоизменим и т.н. С всичко, като се започне от храненето, и се стигне до дрехите и ползването на битови предмети и консумативи, влияем много силно на природата. Според Шведския институт за изследване на околната среда (2015 г.), потребителите, които купуват втора ръка ‚артефакти“ – включително мебели и коли, допринасят за спестяването на 12,5 млн. тона въглерод за година. Този обем парникови газове е равнозначно на количеството, което би изразходил самолет Airbus 380, за да обиколи 1100 пъти земното кълбо. Най-голямото количество спестени газови емисии според проучването е в резултат на купуване на втора ръка автомобили (10 млн. тона). На следващо място идват стоките за дома (21 млн. тона), електроника (650 хил. т.) и артикули за спорт и хоби (170 хил. т.). Стимулирането на ремонта е основен двигател на икономиката на рециклиране. Oтново Швеция е страната, в която в момента се обсъжда възможността за опростяване на данъци за онези граждани, които поправят например колелото си, дрехи и обувки, вместо да ги изхвърлят. Следват няколко обяснения за въздействието ни върху околната среда, както и лесни за следване примери как да намалим вредното въздействие върху нея.   1. Рационални в храненето Изумително е, че здравословното за нас всъщност е здравословно и за околната среда. Съответно – което е вредно за природата, е вредно и за нас.  При производството на телешко, както и на пилешко например, се изразходват много изкопаеми твърди горива. Те се използват за пестициди и изкуствени торове за, да кажем, царевица за добитъка; за транспортиране и т.н.. За килограм телешко се отделят 30 пъти повече парникови емисии, отколкото за килограм леща. Пилешкото е по-ефективно в това отношение от телешкото. И за двата вида месо обаче се изразходва много повече вода, отколкото при добив на зеленчуци. Колкото и да е странно, зад всеки хамбургер стоят хиляди галони вода, както посочва образователен видео курс за храненето на Медицински факултет на университета в Станфорд. Не на последно място, добавя специалист по екология в лекцията, кравите и пилетата създават толкова много отпадък, че хората не знаят как ефективно да го унищожат. Торът, особено този от кравите, се заседява в огромни лагуни и може да замърси водата и въздуха на стотици километри. Един от най-лесните начини да бъдем дружелюбни към природата е да намалим употребата на меса като например телешкото. Когато пазаруваме директно от малкия или среден производител, за когото знаем, че не ползва химикали в отглеждане на плодовете и зеленчуците, отново щадим околната среда. И в този случай органичните храни са не само по-полезни за нас, но и за нея. Винаги можем да се огледаме и за местен фермерски пазар. Местните храни оставят и по-малко от т.нар. „въглероден отпечатък“, тъй като са пътували по-късо разстояние, за да стигнат до нас.   2. Оптимизиране на гардероба Дрехите втора ръка са многократно по-дружелюбни към природата, отколкото новите. При производството на само чифт дънки например се изразходват ужасяващо много литри вода. Компания, известна дънкова марка, е установила, че за производство на един от видовете им дънки се изразходват 3781 литра – като се започне от отглеждането на памук, премине се през производство и грижа от потребителя. За текстилни суровини, включително памук, поначало се изразходва много енергия. Дрехите не са водещ фактор, допринасящ за вредата от човешка дейност върху природата, но имат важен принос и по-точно, между 2 и 10 % според доклад на Европейската комисия. Една от водещите марки дрехи втора ръка у нас предвидливо цитира изследване на The International Journal of Life Cycle Assesment, че „закупуване на 100 артикула от магазин за дрехи втора употреба спестява ефекта върху околната среда ото закупуване на между 60 и 85 нови дрехи“.   В тази насока можем да увеличим ползването на дрехи втора употреба. Друг вариант е да се въздържаме от купуване на излишни дрехи. Също така, време е да започнем да се замисляме дали можем да поправим или преправим дадена дреха, вместо да я изхвърлим. В мрежата е пълно с фантастични презентации за преправяния и поправка. Може би можем да използваме част за направа на други дрехи? Или да я дарим на някой, който би я харесал. Лесно можете да направите проучване има ли пунктове за събиране на дрехи в района, в който живеете. Червен кръст например са слагали на определени места в София контейнери за дрехи за нуждаещи се. Някои търговски вериги събират и стари дрехи. Дали една мебел втора ръка може да е толкова красива и функционална, колкото една нова? Дори повече. Първо, можем да открием чудесни старинни или ретро мебели в различни магазини, или обявени за продажба в интернет. Лавинообразен (буквално) проблем на световно ниво е изхвърлянето на счупени мебели. Както бе споменато по-горе, мебелни компании стартират акции за събиране на стари мебели и рециклирането, поправката или използването на части от тях за направата на нови. Можем да потърсим къде, освен на бунището, можем да оставим подобни ненужни вече мебели, самите ние можем да помислим дали може и как да съживим въпросната мебел или части от нея. Добре е да знаем, че както сочи едно от малкото по рода си проучвания на австрийското правителство през 2003 г. дървото има най-малко вреден ефект върху околната среда, в сравнение с други алтернативни материали в мебелната индустрия. Трябва да се има предвид, че дървото е възобновяем ресурс, докато металът и пластмасата не са. Също така, употребата на дори малко количество от други материали при производство на дървени мебели (пластмаса, метал, лепило и лак) значително увелиава екологичния товар. Производството на така споменаваните неразградими метални и пластмасови материали е високоенергиен процес. Всички знаем призива „Не на пластмасовите сламки!“ и също – този против пластмасовите прибори и полиетиленовите торби. Но малко от нас го привеждат в действие. Освен че са вредни за природата, в повечето случаи тези пособия са вредни и за нас. Минаването на течност през пластмаса, като при пластмасовите сламки, особено когато течността е топла или студена, е вредно за организма ни. Пример за нещо, което можем да променим? Макар че все още не са достатъчно популярни, се продават метални сламки, които можем да носим със себе си. Ако толкова много се страхувате, че може да хванете хепатит от чаши в заведение, лекари препоръчват да се пие направо от бутилката. Говорейки за пластмасови бутилки, знаете ли, че е добре да махате капачките им? Те не могат да се рециклират и само биха попречили за рециклиране на цялата бутилка при сортирането. Можем спокойно да отказваме и капаците за чаши, които в някои вериги захлупват чевръсто. Друг малък пример за голяма промяна е да си носим (с добавен и малко непукизъм) метални прибори навън, в случай, че ни се наложи да се храним, а не искаме да ползваме пластмасови. Наричат ги удобството, убиващо планетата. Борбата срещу петролния продукт на име полиетиленова торба е дълга и изтощителна (особено за океана, тъй причинява годишно смъртта на 100 000 морски животни). Толкова по-лесно е човек да си купи торбичка (това нещо дори не заслужава умалително име) в супермаркета, отколкото да си напомни да вземе една или няколко платнени от къщи! А дори и да си вземе платнена торба, отново трябва да се преборим с импулса да сложим купените плодове или зеленчуци в малки политилиенови торбички. Наистина, доста по-неудобно е да носим отделните плодове в кошницата, без торбичка, после да ги наредим на може би не толкова чистия щанд, внимавайки да не ги сложим директно на него. Също така, изисква се усилие да се залепи етикет на две ябълки например, или ако се залепи на едната, да внимаваме той да не падне и да помним, че обозначава всъщност теглото на две ябълки. Всички тези усилия са досадни, но всяко едно от тях е важна победа. На излизане от магазина си представете торбичките, които не сте използвали, струпани накуп на бунището. Благодарение на вас сега там ги няма. Въобще, можем да си поставим за цел нулев отпадък при отделното пазаруване. Тук ще приведем един съвсем кратък, но красноречив пример. Знаете ли, че за производството на един смартфон може да се отделят около 75 кг. въглеродни емисии? Те са разпределени както следва, цитирани от аналитичния сайт Lifegate: • Добив на сурови материали: 7 кг  • Производство: 45 кг  • Диструбуция в магазините: 7 кг  • Употреба (зареждане на батериите): 13 кг  • Отпадъци: 1 кг Още нещо. Електроуредите биват още наричани „сложни отпадъци“. Поради това, че изискват демонтаж, тяхното рециклиране като отпадък е по-сложно. Сред нещата, които можем да направим, е да се опитаме да поправяме своите, и когато можем – да си вземаме електроуреди втора ръка. Докато изгарянето е спорен метод при управлението на отпадъци, то рециклирането е признат за като цяло безвреден и универсален метод. Трябва да имаме предвид кои материали основно биват рециклирани – това са метали като алуминий, от който са направени например кутийки за напитки, мед; пластмасови и стъклени бутилки и буркани; хартия, картон. По-добре е да заделяме за рециклиране незамърсени с храна неща, като например хранителни опаковки. Ако има нещо замърсено, експерти препоръчват да се откъсне тази част от опаковката и да се задели неизцапаната, защото частта с храна не може да се рециклира. Също така, хартии, преминали през шредер, не са годни за рециклиране поради големината на получените кусове. От гледна точка на вредата за околната среда, най-препоръчително за рециклиране е да заделяме полиетиленови торбички. Тези отпадъци за съжаление никога не могат да бъдат сведени до нула, те просто се рециклират до по-малки частици. Освен да изхвърляме разделно, е добре да потърсим и място, където да изхвърлим отпадъците и те да бъдат рационално управлявани. Последното за съжаление липсва на немалко места в България. Важно е да знаем, че храната и хартията са сред т.нар. „въpстановими“ материали, които могат да се ползват за наторяване. Добре е да проучим и има ли пунктове за рециклиране в района, в който живеем.", "date": "2018.08.06", "title": "Втора ръка, ремонт и постно – как да намалим вредното влияние върху околната среда"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385045-%D1%81%D1%82%D0%B5%D1%84%D0%B0%D0%BD-%D1%81%D0%BE%D1%84%D0%B8%D1%8F%D0%BD%D1%81%D0%BA%D0%B8-%D0%B5%D1%81-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%BD%D0%B8-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%B4%D0%B0-%D1%81%D0%B5-%D0%B7%D0%B0%D0%B1%D0%B0%D0%B2%D0%B8", "text": "Настоящото управление не може да създаде благоприятна среда за икономическо развитие, твърди бившият служебен премиер ЕС предпочита влизането на България в еврозоната да се забави. Това обаче не е непременно лошо, всъщност ще бъде дори полезно за общество. Така бившият служебен премиер на България и бивш кмет на София Стефан Софиянски коментира пред bTV подаването на документи за присъединяване към валутно-курсовия механизъм ERM II, по-известен като „чакалнята\" за еврозоната. Според него Брюксел много добре осъзнава факта, че страната ни се развива със слаби темпове и не е случайно, че България се счита за „най-бедната държава\". „Със 170 евро пенсия кой ще те приеме в еврозоната\", каза още той. Софиянски коментира и присъединяването ни към Шенген.     \"Не мога да коментирам в детайли, защото не ги познавам, но за съжаление управлението не бута страната към по-добро развитие. Вече 10 години не могат да доведат до такова доверие, че да влезем в Шенген\", каза бившия служебен премиер и даде пример с фалита на КТБ - две правителства, на Станишев и на Борисов, наливаха пари и какво стана накрая... Не разбирам и какво сме се хванали с Митьо Очите. Това какво ви говори? И сега търсим Цветан Василев, който е на 400 км в Белград, а се хвалим, че сме хванали Очите в Истанбул. Като е толкова опасен какво први толкова години на свобода\", каза Софиянски. Той е категоричен, че БСП и ГЕРБ имат връзка с мафията, а настоящото управление не може да създаде благоприятна среда за икономическо развитие. Според бившия столичен кмет коментарите на премиера Бойко Борисов за финансовата политика на страната са популистки. „През последните години външният дълг на страната ни се е увеличил двойно. Безспорно той е нисък на фона на останалите европейски държави, но проблемът е, че тези пари изчезват, без да се вложат в адекватен икономически растеж\", изтъкна Стефан Софиянски.", "date": "2018.08.06", "title": "Стефан Софиянски: ЕС предпочита влизането ни в еврозоната да се забави"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/385046-%D1%84%D1%80%D0%B8%D0%B9-%D1%84%D0%BB%D0%BE%D1%83%D1%82-%D0%BF%D0%B0%D0%B7%D0%B0%D1%80%D0%BD%D0%B0%D1%82%D0%B0-%D0%BA%D0%B0%D0%BF%D0%B8%D1%82%D0%B0%D0%BB%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B3%D1%80%D0%B0%D0%B4%D1%83%D1%81-83-%D0%BC%D0%BB%D0%BD-%D0%BB%D0%B5%D0%B2%D0%B0", "text": "От компанията очакват да станат част от основния индекс SOFIX още през следващата година   След като   днес старозагорският производител на пилешко месо \"Градус\" АД започна да се търгува на основен пазар и на сегмента Standart на Българска фондова борса. Фрий-флоут пазарната капитализация на компанията възлиза на 83 млн. лева. Това нарежда \"Градус\" сред първите шест борсови компании по този показател. В началото на сесията акциите се търгуват с повишение от 2,78% до 1,85 лева.  \"Листването на \"Градус\" е положителен знак за всички останали компании, че капиталовият пазар може да бъде алтернатива за финансиране на частния бизнес. Компанията е доказателство, че добре планираното и прецизно изпълнено първично публично предлагане може да бъде голям успех дори и при ниска ликвидност\", каза изпълнителният директор на БФБ  Иван Такев .  За търговия се предлагат 243 608 710 броя акции с номинална стойност един лев, сред тях и 42 217 420 броя, закупени по време на IPO-то на цена от 1,80 лева.  Увеличението на капитала се осъществи на търгове,  Срокът за плащане на акциите беше два работни дни, тоест до 21 юни (четвъртък). Последва седмица за подготвяне на документите и те бяха внесени в Търговския регистър на 28 юни.   \"IPO-то на \"Градус\" АД вероятно ще остане най-голямото на Българската фондова борса (БФБ) за 2018 г. Със сигурност обаче то няма да бъде последното за годината\", каза Иван Такев, изпълнителен директор на БФБ, в предаването „Бизнес старт“ на   с водещ Христо Николов. По думите му въпреки моментното състояние на борсата и индивидуалните, и институционалните инвеститори разплагат със значителни стредства, които да бъдат инвестирани в компаниите.      Изпълнителният директор на компанията  Ангел Ангелов  обеща, че голямата отговорност за успешното IPO върви ръка за ръка с по-добра отчетност и комуникации към обществеността. Пред Investor.bg той каза, че очаква компанията да стане част от основния индекс SOFIX още през следващата година.   на \"Градус\" АД, показа анализ на Investor.bg. Набраният капитал ще се използва за развитието на съществуващи и нови бизнес линии, свързани с производството на високомаржови хранителни продукти. \"Градус\" АД е една от най-големите компании за добив на месо в България и сред трите водещи прозводители на разплодни яйца в Европа. Компанията е лидер в страната по производство на продкути от птиче месо с 35% пазарен дял.  Вижте цялото интервю с Иван Такев по  \"Радваме се, че успяхме да реализираме едно от най-големите IPO-та в България. Минахме през труден и дълъг процес. Благодарим на БФБ, централен депозитар и посредника в сделката. Използвахме този сегмент, който е рядко ползван, защото смятаме, че е най-спаведлив и за акционерите, и за инвеститорите\", каза главният финансов директор на \"Градус\"  Георги Бабев . В предлагането на 18 и 19 юни бяха записани акции за 81,39 млн. лв. при минималната цена от 1,8 лв. IPO-то беше успешно, тъй като търсенето надхвърли 65 млн. лв. ", "date": "2018.08.06", "title": "Фрий-флоут пазарната капитализация на \"Градус\" - 83 млн. лева"}
{"url": "http://www.classa.bg/%D1%81%D0%B2%D1%8F%D1%82/item/385047-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D0%BA%D0%B8%D1%82%D0%B0%D0%B9%D1%81%D0%BA%D0%BE-%D0%BE%D1%80%D1%8A%D0%B6%D0%B8%D0%B5-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%E2%80%93-%D1%81%D0%BE%D1%8F%D1%82%D0%B0", "text": "Към кой коз може да посегне Пекин в случай на нужда? Последното пропагандно оръжие на Китай срещу Доналд Тръмп е малко и кръгло. \"Здравейте всички. Аз съм соя. Аз изглеждам много малка, но съм много важна\", казва жълтият комикс герой Соя в англоезично кратко видео, което бе представено в сайта на китайската чуждоезична радиостанция CGTN миналия петък. Клипът е насочен към американските фермери: главните избиратели на Тръмп, които са жертви на търговския спор между Китай и Америка. Те трябва да разберат преди всичко следното - „Китай купува 62% от техния износ на соя! Имат да губят поне толкова, колкото и ние!“. Видеото е част от новата PR стратегия на Пекин: Не действайте толкова яростно, както досега, а по-скоро разделете противника. През юни китайският президент избра ясни думи: „В нашата култура ние отвръщаме на удара с удар\", е заявил Си Дзинпин според Wall Street Journal по време на среща със западни мениджъри. На първия кръг от американски мита върху стоки на стойност 34 млрд. долара Китай незабавно отвърна с мита в същия обем. Оттогава държавните медии са неочаквано смирени, пише германският Die Zeit. Когато Тръмп обяви миналия петък, че може да обмити целия китайски внос, оценен на 500 милиарда долара, в държавните медии на Китай можеше да се прочете... нищо. Думата \"търговска война\" не се показва в много заглавия. Пресата се въздържа от темата. Личните атаки срещу Тръмп са табу. Това поне пише в паметни бележки за пропагандата на правителството, които станаха публични. „Ръководството забеляза, че не печели с агресивния си подход\", казва Йорг Вутке, бивш президент на Европейската търговска камара в Пекин. Ху Синду, един от малкото китайски икономисти, който открито обсъжда търговския спор, казва: „Тръмп получава подкрепа вкъщи, но имиджът на Китай пострада и ситуацията е неудобна за правителството\". Изглежда дълго време Си Дзинпин считаше бойните викове на Тръмп за блъф. След първата среща на върха във Флорида американският президент заговори за \"голяма химия\" между себе си и китайския президент, дъщеря му Иванка получи лицензи за бизнес в Китай, а инвеститорите в Пекин приветстваха семейството на зетя на Тръмп. Ако обаче заради търговската война Китай влезе в икономическа криза, Си е заплашен да загуби властта у дома: китайският президент, който обича да се хвали, че е гений на дипломацията, може да изглежда като аматьор, проиграл всичко на масата за покер. Отмъщението тип „око за око, зъб за зъб“, няма да сработи: Китай изнася три пъти повече стоки за САЩ, отколкото внася от Америка. Непосредствените щети от наказателните мита са ограничени. Ако в края на август Тръмп наложи мита върху стоки за още 200 млрд. долара, това може да спъне китайския икономически ръст тази година само с 0,3 процентни пункта, смятат анализатори от международни банки. Китай вече не е толкова зависим от износа, колкото беше преди. По-опасни са психологическите последици от такова препятствие в търговията: китайската икономика изпитва и без това трудни дни. От януари курсовете на основните индекси на китайските борси са спаднали средно с повече от 20%. Растежът се забави до 6,7% през второто тримесечие (6,9% през четвъртото тримесечие на миналата година), което беше умишлена цел на централното правителство, съкращаващо държавните инвестиции от 2017 г. То възнамерява да изплати огромните дългове по публичните бюджети. Големи проекти, като например Новият път на коприната, се забавят.  И свикналата на успехи в последно време технологична индустрия също се бори с редица проблеми: фондовете за рисков капитал в процъфтяващия регион Шънджън са набрали с до 50% по-малко инвестиции през първото тримесечие на годината, отколкото през 2017 г., посочва инвестиционната консултантска фирма Zero2IPO. Производителят на електроника Xiaomi набра при дебюта си на фондовия пазар в Хонконг само половината от целевите 100 милиарда долара.", "date": "2018.08.06", "title": "Последното китайско оръжие в търговската война – соята"}
{"url": "http://www.classa.bg/%D1%81%D0%B2%D1%8F%D1%82/item/385048-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BB%D0%B8%D1%80%D0%B0-%D1%81-%D0%BD%D0%BE%D0%B2%D0%BE-%D1%80%D0%B5%D0%BA%D0%BE%D1%80%D0%B4%D0%BD%D0%BE-%D0%B4%D1%8A%D0%BD%D0%BE", "text": "Турската лира продължава да се обезценява и в началото на новата седмица, достигайки поредно рекордно дъно спрямо щатския долар, отразявайки инвеститорските притеснения относно разширяващия се дипломатически скандал между Вашингтон и Анкара, информира БНР. В началото на европейската търговия американският долар поскъпна до нов исторически връх от 5,1400 турски лира. Еврото пък нарасна до нов рекорден връх от 5,9450 турски лири, въпреки че по същото време единната европейска валута се намира под натиск от продажби спрямо щатския долара към 1,1550 долара - негово най-ниско ниво от 28-и юни насам. От доста време насам напрежението между САЩ и неговия важен съюзник в рамките на НАТО и основен търговски партньори се отразяваше негативно на инвеститорското настроение, като през миналата седмица дипломатическият конфликт се изостри в резултат на решението на Вашингтон да наложи санкции на двама от министрите от кабинета на президента Реджеп Ердоган след отказа на Анкара да освободи американския пастир Андрю Брънсън, обвинен в подкрепа на опита за преврат през юни 2016-а година. Турският президент заяви, че решението на Вашингтон е непочтително и че Анкара ще отговори със замразяване на финансови активи на американски министри. Турската валута вече загуби около 25% от стойността си от началото на годината насам в резултат на рязко нарастване на инфлацията до двуцифрени нива, както и с оглед на инвеститорските притеснения относно независимостта на централната банка на страната в отговор на нееднократните призиви на президента Реджеп Ердоган за по-ниски лихвени ставки въпреки растяща инфлация. Международните инвеститори гледат на Турция като на особено уязвима от общото поскъпване на американския долар в световен план, тъй като страната има големи по размер дългове, деноминирани в долари. Това означава, че всяка една по-нататъшна обезценка на турската лира спрямо зелените пари допълнително оскъпява обслужването на тези задължения. Официалните данни на Турския статистически институт от петък, показващи нарастване на инфлацията в страна през юли до 14-годишен връх от 15,85%, също допринасят за продължаващия натиск от продажби, на който е подложена местната валута. Агенция Ройтерс пък цитира редовен месечен доклад на Турската централна банка, според който енергийната инфлация се очаква да продължи своя възходящ тренд в краткосрочен план с оглед на перспективите за по-високи цени на природния газ и на електроенергията.", "date": "2018.08.06", "title": "Турската лира с ново рекордно дъно"}
{"url": "http://www.classa.bg/%D1%81%D0%B2%D1%8F%D1%82/item/385049-%D1%81%D0%BB%D0%B5%D0%B4-%D0%B7%D0%B0%D0%BF%D0%BB%D0%B0%D1%85%D0%B0%D1%82%D0%B0-%D0%B7%D0%B0-%D0%B3%D0%BB%D0%BE%D0%B1%D0%B0%D0%BB%D0%BD%D0%B0-%D1%8F%D0%B4%D1%80%D0%B5%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%8F%D0%BF%D0%BE%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%B7%D0%B0-%D1%81%D1%80%D0%B5%D1%89%D0%B0-%D1%81-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "Премиерът на Япония Шиндзо Абе заяви, че се надява да се срещне с лидера на КНДР Ким Чен-ун, за да обсъдят ядреното разоръжаване на Корейския полуостров, както и въпроса за отвлечените японски граждани, информира местни медии. \"Лично трябва да се срещна с председателя на Корейската работническа партия Ким Чен-ун, да проведем диалог с него и да разрешим проблемите с ядрените оръжия и ракетите, въпроса с отвлечените хора и да изградим нови японско-севернокорейски отношения\", обяви Абе на събитие във връзка 73 г. от атомните бомбардировки над Хирошима и Нагасаки. Абе добави, че двете страни към момента не са успели да организират среща между двамата лидери. През юни японска медия информира, че Токио е започнало организирането на среща с Ким Чен-ун, но властите не потвърдиха информацията. Но източник, близък до КНДР, твърди, че \"Япония не трябва да се надява, че в близко бъдеще ще бъде организирана среща Абе-Ким\".", "date": "2018.08.06", "title": "След заплахата за глобална ядрена катастрофа: Японският премиер настоява за среща с Ким Чен-ун!"}
{"url": "http://www.classa.bg/%D1%81%D0%B2%D1%8F%D1%82/item/385044-%D1%81%D0%B0%D1%89-%D0%B8-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D1%82%D0%BB%D0%B0%D1%81%D0%BA%D0%B0%D1%82-%D0%BD%D0%B0%D0%B3%D0%BE%D1%80%D0%B5-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D0%B2-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0", "text": "Пазарите очакват и съобщение от Вашингтон по-късно в понеделник, с което трябва да бъдат обявени подробностите около подновените американски санкции срещу Иран Цените на петрола отбелязват леко повишение в понеделник сутрин, след като саудитското производство отбеляза изненадващо понижение през юли, а американският шистов добив забавя ръста си. Пазарите също така очакват съобщение от Вашингтон по-късно в понеделник, с което трябва да бъдат обявени подробностите около подновените американски санкции срещу Иран, които трябва да влязат отново в сила в 16:01 GMT (19:01 ч. българско врме), съобщиха по-рано от американското министерство на финансите, съобщава Ройтерс. Цената на международния бенчмарк Брент достигна 73,33 долара за барел към 9:30 ч. българско време, което представлява ръст от 0,16%. В същото време американският лек суров петрол WTI повиши цената си до 68,66 долара за барел – увеличение от 0,25%. Американските енергийни компании миналата седмица свиха добива от нефтени платформи за втори път за последните три седмици, като темпът, с който расте добивът, отбелязва забавяне през последните няколко месеца. До 3 август общият брой на работещи нефтени платформи в САЩ е намалял до 859, заявиха в петък от фирмата за енергийни услуги Baker Hughes. В същото време редица американски производители на шистов петрол отбелязаха през последните седмици разочароващи резултати за второто тримесечие най-вече заради по-високите оперативни разходи и ниските цени на „черното злато\" с изключение на рекордния му за 2018 г. ръст между май и юли.     Извън САЩ най-големият износител на петрол в света Саудитска Арабия е произвела около 10,29 млн. барела дневно от суровината през месец юли, съобщиха двама източници на ОПЕК в петък. Това представлява понижение от около 200 000 барела дневно в сравнение с предходния месец. То бива реализирано въпреки обещанието на Организацията на страните производителки на петрол (ОПЕК) от юни за увеличаване на производството от юли, като властите в Рияд се ангажираха с „измеримо\" повишение. Въпреки това Саудитска Арабия, САЩ и Русия произвеждат от 10 до 11 млн. барела „черно злато\" на ден, като трите страни в момента отговарят за една трета от световното търсене на суровината. При благородните метали златото отбелязва понижение на цената си от 0,15% до 1221,40 долара за тройунция. Платината също поевтинява с 0,37% до 833,80 долара за тройунция. Междувременно доларът остава без значителна промяна в понеделник сутринта, след като последните данни за нивото на американската безработица потвърдиха очакванията на инвеститорите, че Федералният резерв ще увеличи плавно лихвените проценти през тази година. Доларовият индекс, който измерва силата на американските пари спрямо кошница конкурентни валути, отбелязва минимален ръст от 0,1% до 95,259 пункта.", "date": "2018.08.06", "title": "САЩ и Саудитска Арабия тласкат нагоре цената на петрола в началото на седмицата*"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385043-%D0%B8%D0%B7%D0%B2%D1%8A%D0%BD%D0%B7%D0%B5%D0%BC%D0%BD%D0%B8-%D0%BF%D0%BE%D1%81%D0%B5%D1%89%D0%B0%D0%B2%D0%B0%D1%82-%D0%BA%D1%80%D0%B8%D1%81%D1%82%D0%B8%D0%BD%D0%B0-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B0-%D0%B2-%D1%81%D0%BF%D0%B0%D0%BB%D0%BD%D1%8F%D1%82%D0%B0,-%D0%BA%D0%BE%D0%B3%D0%B0%D1%82%D0%BE-%D0%BC%D1%8A%D0%B6%D1%8A%D1%82-%D0%B9-%D0%B3%D0%BE-%D0%BD%D1%8F%D0%BC%D0%B0", "text": "Естрадната изпълнителка Кристина Димитрова видя НЛО, пише в. \"България днес\". Певицата, която стана на 58 години преди дни, разкри, че е станала свидетел на чудо - в полусън й се присънили сини човечета в спалнята. Явлението продължило няколко минути, но се случвало винаги когато мъжът й Васил не си бил вкъщи. \"И когато светна, всичко изчезва. Няколко пъти ми се явиха. Нищо обаче не ме учудва. Преди няколко години бях в Индия и от тогава животът ми не е същият - отворих съзнанието си\", обясни певицата, която все пак се страхува от непознатите обекти.     \"Имам много силна интуиция и често ми се случва да предсказвам разни събития - на колеги, на близки, но не съм суеверна и не вярвам на врачки. По-скоро съм привърженик на нумерологията и астрологията. Смятам също, че има задгробен живот и душите се прераждат. Случвало ми се е да имам дежавю\", смята певицата.", "date": "2018.08.06", "title": "Извънземни посещават Кристина Димитрова в спалнята, когато мъжът й го няма"}
{"url": "http://www.classa.bg/%D1%81%D0%B2%D1%8F%D1%82/item/385034-guardian-%D1%80%D1%83%D1%81%D0%BA%D0%B0-%D1%88%D0%BF%D0%B8%D0%BE%D0%BD%D0%BA%D0%B0-%D0%B2-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B0%D1%89-%D0%B2-%D0%BC%D0%BE%D1%81%D0%BA%D0%B2%D0%B0", "text": "Тази сензационна новина се появи няколко часа след като пет високопоставени американски чиновници в сферата на националната сигурност предупредиха за явни и сериозни усилия на Русия да дестабилизира американската демокрация, пише изданието. В същото време, както отбелязва изданието, Доналд Тръмп няма намерение да предприема никакви решителни мерки в тази посока. Подозрението за предполагаемата руска шпионка се появи след рутинна проверка по сигурността. Независимо от това, специалистите от разузнаването считат, че този случай съвсем не е единствен. Съдейки по всичко, рускинята е имала достъп до вътрешната мрежа на посолството и до пощенските системи, благодарение на което тя потенциално е можела да чете секретни материали, включително работните графици на президента и вицепрезидента на САЩ. По данни на един от източниците, Тайните служби са се опитали да избегнат разгласяването на този инцидент, уволнявайки чуждестранната сътрудничка миналото лято.  ", "date": "2018.08.06", "title": "Guardian: Руска шпионка в посолството на САЩ в Москва"}
{"url": "http://www.classa.bg/%D1%81%D0%B2%D1%8F%D1%82/item/385035-wikileaks-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5-%D0%B5-%D0%BF%D0%BE%D1%80%D1%8A%D1%87%D0%B0%D0%BB%D0%BE-%D0%BD%D0%B0-billingcat-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F", "text": "WikiLeaks: Британското разузнаване е поръчало на Billingcat разследване срещу Русия   Журналистката Ема Бест публикува кореспонденция на  Wikileaks, в която пряко се посочва, че Bellingcat, които се позиционират като «независим център за разследвания» е на издръжка от британското министерство на отбраната. Съответно, поръчител на разследването за «престъпленията на Русия в Сирия и в Украйна» фактически е британското правителство, а военното министерство (най-вероятно Ми-6) чрез контролируемата «независима» структура реализира поставените политически задачи.     От 11 000-те съобщения става ясно, че репортерите пряко са получили задачи от британското разузнаване и са получили за тях парично възнаграждение. Веднага след информацията от  WikiLeaks се развихри ураган от критики за фалшифициране на данните, което безспорно е изгодно за Bellingcat и правителството на Великобритания.   ", "date": "2018.08.06", "title": "WikiLeaks: Британското разузнаване е поръчало на Billingcat разследване срещу Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385036-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B2%D0%B0%D0%BA%D0%BB%D0%B8%D0%BD-%D0%B2%D1%8A%D0%B7%D0%BC%D1%83%D1%82%D0%B5%D0%BD-%D1%81%D1%8A%D0%BC-%D0%BE%D1%82-%D0%BE%D0%BF%D0%B8%D1%82%D0%B8%D1%82%D0%B5-%D0%B4%D0%B0-%D1%81%D0%B5-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D1%81%D1%8A%D0%B6%D0%B0%D0%BB%D0%B5%D0%BD%D0%B8%D0%B5-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D0%B8%D0%B2%D0%B0%D0%BD%D1%87%D0%B5%D0%B2%D0%B0", "text": "„Не съм компетентен как се извършват процедурите по задържане, обиск, прегледи в болница\", каза бизнесменът, който подаде сигнала срещу бившата кметица на „Младост\" „Мен ме възмущават опитите да се изкриви общественото мнение по случая „Десислава Иванчева\" и да се предизвика съжаление. Това коментира в сутрешния блок на Нова телевизия Александър Ваклин, бизнесменът, който подаде сигнал срещу бившата кметица на „Младост\". „Не съм компетентен как се извършват процедурите по задържане, обиск, прегледи в болница\", каза той. Миналата седмица бяха разпространени кадри, които показват как Иванчева отива в болница, с окови на краката и кожен колан, който възпрепятства движенията й. Това предизвика масово възмущение в социалните мрежи. Ваклин коментира и ареста, при който тя бе държава в центъра на София часове наред. Според него арестът на бившата кметица е станал толкова обществен, защото самата тя е избрала мястото, където да получи парите и полицията не е имала избор. Бизнесменът призна, че за първи път му се случва толкова голям подкуп да му бъде искан. Той обаче уточни, че и по-малки суми не са искани преди случая „Иванчева\". За да се иска подкуп, той се иска от човек, който би дал, аз не бих дал\", смята той. Ваклин заяви, че сега има един страх сред служителите, когато видят представител на неговата фирма. „Даже ни проверяват повече\", уточни той. „Аз съм един гражданин, който е застанал с името си и свидетелства. Защото има много граждани, които казват аз знам, че той например има Ролс-Ройс, но никой не отива да свидетелства. Много често журналист с камера отива и разобличава някакъв проблем, но без свидетел, няма как това да отиде в съда\", каза Ваклин.", "date": "2018.08.06", "title": "Александър Ваклин: Възмутен съм от опитите да се предизвика съжаление по случая Иванчева"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385037-%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%B0%D1%82%D0%B0%D0%BD%D0%B0%D1%81%D0%BE%D0%B2%D0%B0-%D0%BB%D1%8A%D0%B6%D0%B0%D1%82%D0%B0-%D1%8F%D0%B2%D0%BD%D0%BE-%D0%B5-%D0%BA%D0%B0%D1%82%D0%BE-%D1%81%D0%BF%D0%B8%D0%BD-%D0%B7%D0%B0-%D0%B1%D1%81%D0%BF", "text": "В сайта на Сметната палата дарения от Бенчев не фигурират нито за местните, нито за парламентарните или президентски избори „Бенчо Бенчев дарил ли е 20-30-50 хиляди лева за последната кампания на БСП, както обясняват от БСП Бургас?\". Това попита депутатът от ГЕРБ Десислава Атанасова на страницата си във „Фейсбук\". Тя припомня, по закон максималното дарение е в размер на 10 хиляди лева. „В сайта на Сметната палата дарения от Бенчев не фигурират нито за местните, нито за парламентарните или президентски избори !!!???\", пише още тя. „Лъжата явно е като СПИН за БСП!\", коментира Атанасова. Тази сутрин общинският съветник от БСП Чанко Мирчев съобщи, че Бенчев е дарил няколко десетки хиляди лева на структурата на БСП в Бургас. „Дали са били 20, 30 или 50 не мога да ви кажа, но е помагал, води се отчетност\", изтъкна Мирчев. Според него обаче е мантра, че Бенчев, който беше арестуван заедно с Димитър Желязков – Митьо Очите в хотел в Истанбул, е помагал със „стотици хиляди лева, едва ли не милиони\". „Г-н Бенчев винаги е бил лоялен към БСП, изповядва леви убеждения. Ако имахме някаква информация за неговите нерегламентирани връзки с криминалния контингент, нямаше да бъде издигнат като общински съветник\", отбеляза Мирчев. „Наистина е помагал, но е несериозно да говорим, че без неговата финансова помощ БСП едва ли не няма да я има\", допълни той.", "date": "2018.08.06", "title": "Десислава Атанасова: Лъжата явно е като СПИН за БСП"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385038-%D0%B3%D0%B5%D0%BD-%D1%80%D0%B0%D0%B4%D0%B5%D0%B2-%D0%BD%D1%8F%D0%BC%D0%B0-%D0%B7%D0%BD%D0%B0%D1%87%D0%B5%D0%BD%D0%B8%D0%B5-%D0%B4%D0%B0%D0%BB%D0%B8-%D0%B5-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5,-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BF%D0%BE%D0%B2%D1%81%D0%B5%D0%BC%D0%B5%D1%81%D1%82%D0%BD%D0%B0", "text": "Според него средата, в която се ражда организираната престъпност е свидетелство, че МВР не се справя в борбата с корупцията Няма значение дали е Димитър Желязков- Очите или някой друг, защото корупцията в България е повсеместна, тя е свързана с власт и пари. Това обяви в студиото на Нова ТВ бившият шеф на ГДБОП ген. Кирил Радев, който коментира скандалът около бургаския общински съвет Бенчо Бенчев, който е бил в тесни отношения с небезизвестния наркобос Димитър Желязков-Очите. Често говорим за гражданско общество, трябва да си зададем въпроса дали има такова. Ние маркираме едни явления, които са характерни за обществото – че то е безучастно към такива явления, защото се страхува. И в същото време винаги има хора, които са близки до властимащите и управлението, независимо коя партия е на власт. Това е общоизвестно и се знае от всеки, изтъкна той. Според ген. Радев средата в която се ражда организираната престъпност е свидетелство, че МВР не се справя в борбата с корупцията. Според другия гост в студиото – журналистът Слави Ангелов днес мафията у нас е свързана повече с политически фигури, обществени поръчки и еврофондове. А Митьо Очите е нещо като машина на времето, който ни връща във времената от 90-те години. Според него срастването на престъпността с политиката е засегнала всички партии. При БСП обаче лицемерието е винаги в по-голяма степен. Там е пълно с милионери, които са капиталисти, а се правят на социалисти, бе категоричен журналистът.", "date": "2018.08.06", "title": "Ген. Радев: Няма значение дали е Митьо Очите, корупцията в България е повсеместна"}
{"url": "http://www.classa.bg/%D1%81%D0%B2%D1%8F%D1%82/item/385039-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D0%B5%D0%B2%D0%B5%D0%BD%D1%82%D1%83%D0%B0%D0%BB%D0%BD%D0%BE-%D0%B2%D0%BB%D0%B8%D0%B7%D0%B0%D0%BD%D0%B5-%D0%BD%D0%B0-%D0%B3%D1%80%D1%83%D0%B7%D0%B8%D1%8F-%D0%B2-%D0%BD%D0%B0%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%BE%D0%B2%D0%BE%D0%BA%D0%B8%D1%80%D0%B0-%D1%81%D1%82%D1%80%D0%B0%D1%88%D0%B5%D0%BD-%D0%BA%D0%BE%D0%BD%D1%84%D0%BB%D0%B8%D0%BA%D1%82", "text": "Руският премиер отбеляза, че въоръженият конфликт между Грузия и Южна Осетия през 2008 г., в който се намеси и Русия, е можело да бъде предотвратен Евентуално влизане на Грузия в НАТО \"може да провокира страшен конфликт, не се знае защо е нужно това\", заяви руският премиер Дмитрий Медведев, цитиран от ТАСС. Медведев говори в интервю за радио \"Комерсант ФМ\", излъчило днес откъс от него, предаде БТА. Руският министър-председател отбеляза също, че въоръженият конфликт между Грузия и отцепническа Южна Осетия през 2008 г., в който се намеси и Русия, е можело да бъде предотвратен. \"Нямаше никаква неизбежност\", подчерта Медведев. Петдневната война от 2008 г. доведе до признаването на независимостта на Абхазия и Южна Осетия от страна на Москва. Десет години след военната си агресия срещу Грузия Русия трябва да прекрати незаконната окупация на грузинските територии Абхазия и Южна Осетия и напълно да зачете териториалната цялост на кавказката страна, заяви през юни т. г. в резолюция Европейският парламент. На 12 юли т. г. генералният секретар на НАТО Йенс Столтенберг за пореден път потвърди намерението на пакта да приеме за член Грузия, но не уточни кога може да се случи това. Преди 10 години държавните лидери от алианса обещаха на среща в Букурещ Украйна и Грузия да станат след време негови членки. Руският президент Владимир Путин е заявявал преди, че Русия би посрещнала \"крайно отрицателно\" евентуално включване на Грузия и Украйна, водещо до ново разширяване на НАТО, припомня ТАСС.", "date": "2018.08.06", "title": "Медведев: Евентуално влизане на Грузия в НАТО \"може да провокира страшен конфликт\""}
{"url": "http://www.classa.bg/%D1%81%D0%B2%D1%8F%D1%82/item/385040-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%B0%D1%8F-%D0%B3%D0%B0%D0%B7%D0%B5%D1%82%D0%B0-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%BE-%D1%89%D0%B5-%D1%81%D1%82%D0%B0%D0%BD%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8", "text": "България е готова да приеме втората тръба от \"Турски поток\" и брои дните до момента, когато ще се нареди сред газовите хъбове на Европа. Страната откри нова отсечка от транзитния газопровод, разчитайки на газ от Турция, Азербайджан и Русия. Проектите за газови хъбове в Европа никнат като гъби след дъжд, констатира руският в. \"Независимая газета\" и прогнозира в заглавие: \"Турски поток\" неизбежно ще стане български\". България е готова да приеме втората тръба от \"Турски поток\" и брои дните до момента, когато ще се нареди сред газовите хъбове на Европа. Страната откри нова отсечка от транзитния газопровод, разчитайки на газ от Турция, Азербайджан и Русия. Представители на Европейската комисия подкрепиха на думи плановете на София, посочва вестникът, цитиран от БТА. Изданието коментира откритото на 3 август разширение на транзитния газопровод за Турция с 20-километрова отсечка от компресорната станция \"Лозенец\" до село Недялско. С изграждането му България вече може да получава газ от Турция, Азербайджан, Русия \"и от всички от Южния газов коридор. С нея ще пренасяме 16 милиарда кубични метра газ в двете посоки. Останали са 11 километра, но сме готови и за тяхното изграждане след подписването на договора\", заяви тогава премиерът Бойко Борисов. Според експерти, цитирани в \"Независимая газета\", Русия изобщо не е имала друг вариант, освен да обърне втората тръба от \"Турски поток\" към България. \"Ако говорим, че \"Турски поток\" ще влезе в съществуващата вече газотранспортна система на България просто в реверсен режим, това е неизбежност - твърди аналитикът Сергей Правосудов. - Ако пък говорим, че трябва да има някакъв допълнителен маршрут, който да влезе през морето директно в България, засега изобщо не става дума за това\", уточнява той. \"Поначало неизбежен вариант\" е било според него да се натоварят в реверсен режим газотранспортните мощности, които няма да се използват, щом \"през Украйна ще се помпа по-малко газ\". За целта трябва само да се изгради свързващо звено между България и Сърбия, казва Правосудов. Щом вече има работеща инфраструктура, която се нуждае само от малко допълнение, няма смисъл да строиш до нея от нулата нова тръба - нещо икономически нецелесъобразно, посочва експертът. Според него този вариант не носи и политически рискове. \"Политически рискове има винаги, щом се строят нови мощности, ако пък се задействат старите, вече няма такива\", заявява той. Ако се разгледат различните варианти за маршрути, България е най-слабата брънка - точно заради политическите рискове, смята обаче бизнес анализаторката Ирина Капитанова. Има риск България рязко да смени позицията си при евентуална обща смяна на нагласите в ЕС, напомня тя. Рисковете за всички европейски проекти са общи - \"това са антируските санкции и натискът върху Европа от страна на САЩ\", коментира икономистът Никита Исаев. \"Президентът на САЩ Доналд Тръмп също се стреми да заеме мястото си на европейския газов пазар и го прави доста агресивно - обяснява той. - И ако напрежението нарасне, властите на ЕС може да жертват интересите на България в името на европейските\", смята руският наблюдател.", "date": "2018.08.06", "title": "\"Независимая газета\": \"Турски поток\" неизбежно ще стане български"}
{"url": "http://www.classa.bg/%D1%81%D0%B2%D1%8F%D1%82/item/385041-%D1%8F%D0%BF%D0%BE%D0%BD%D0%B8%D1%8F-%D0%BF%D0%BE%D1%87%D0%B5%D1%82%D0%B5-%D1%81-%D0%BC%D0%B8%D0%BD%D1%83%D1%82%D0%B0-%D0%BC%D1%8A%D0%BB%D1%87%D0%B0%D0%BD%D0%B8%D0%B5-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BE%D1%82-%D0%B0%D1%82%D0%BE%D0%BC%D0%BD%D0%B0%D1%82%D0%B0-%D0%B1%D0%BE%D0%BC%D0%B1%D0%B0-%D0%BD%D0%B0%D0%B4-%D1%85%D0%B8%D1%80%D0%BE%D1%88%D0%B8%D0%BC%D0%B0", "text": "В церемония тази година са взели участие представители на 85 държави, за първи път са присъствали делегати от Турция и Мианмар, но не е имало представители от Китай Япония почете тази сутрин с минута мълчание жертвите от атомната бомба над Хирошима, извършена преди 73 години, която отне живота на повече от 140 хиляди души, съобщи БНР. По традиция точно в 8:15 часа (2:15 часа българско време) животът в островната държава замря за минута. В същия час на 6 август 1945 година е избухнала първата атомна бомба. От общинската администрация в Хирошима съобщиха, че в тазгодишната церемония са взели участие представители на 85 държави от 157 поканени, като за първи път е имало представители на Турция и Мианмар. Не са присъствали обаче делегати от Китай.", "date": "2018.08.06", "title": "Япония почете с минута мълчание жертвите от атомната бомба над Хирошима"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/385042-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%B7%D0%B0%D0%B3%D0%B0%D0%B4%D0%BA%D0%B0%D1%82%D0%B0-%D0%BD%D0%B0-%D1%81%D1%82%D0%BE%D1%83%D0%BD%D1%85%D0%B5%D0%BD%D0%B4%D0%B6", "text": "Отговор на тази загадка дава ново изследване, съобщават ДПА и в. \"Дейли експрес\". Анализ на костни фрагменти, направен от специалисти от университети във Великобритания, Франция и Белгия, подкрепя схващането на археолозите, според което гигантските мегалити са пренесени на разстояние от 260 километра от каменоломна в Западен Уелс.  Изследвайки резултатите от анализа на стронциеви изотопи в костните фрагменти на 25 души, чиито останки са намерени в близост до монумента, учените са установили, че поне десет от тях не са прекарали живота си в района на Стоунхендж, а са дошли от Западен Уелс, откъдето идват и каменните блокове. Според специалистите част от телата, погребани край Стоунхендж, са на хора, участвали в изграждането на мегалитния паметник. \"Резултатите свидетелстват за междурегионално текучество на материали и човешки ресурс\", пишат изследователите в сп. \"Сайънтифик рипортс\".", "date": "2018.08.06", "title": "Разкриха загадката на Стоунхендж"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385032-%D0%B3%D0%BE%D1%81%D0%BF%D0%BE%D0%B4%D0%B8%D0%BD-%D1%81%D0%BE%D1%80%D0%BE%D1%81,-%D1%81-%D0%B1%D0%BE%D0%B6%D0%B8%D1%8F-%D0%BF%D0%BE%D0%BC%D0%BE%D1%89-%D0%BD%D0%B8%D0%B5-%D0%B2%D0%B8-%D0%BF%D0%BE%D0%B1%D0%B5%D0%B4%D0%B8%D1%85%D0%BC%D0%B5", "text": "Александър Урумов И не само това, но и вярваме, че Вие самият ще видите краха на своето глобално джендър-творение и на собствените си „месиански фантазии“. Кавичките служат, за да покажат, че става дума за цитат. Както вече сте добре информиран, с Божията помощ ние Ви победихме.  Малка България победи огромната Ви глобална корпорация.  Нито парите Ви, нито лъжите Ви, нито дълго отглежданите Ви марионетки в Брюксел и, за съжаление, и в София – никой от тях не успя да победи българския народ. Същият този малък народ, който Ви изглежда толкова пренебрежително незначителен на фона на мащабната глобална картина – този народ много бързо проумя коварния замисъл и напълно блокира всички планове за налагане на любимата Ви джендър-идеология. Поне що се отнася до Истанбулската конвенция. Разбира се, наясно сме, че Вие и марионетките Ви няма да се откажете. Поради което е добре да знаете, че българският народ и неговите лидери в тази битка също няма да се откажат. Имаме достатъчно вдъхновяващи примери в своята история, а най-забележителният от тях е спасението на българските евреи през 1943 година. 48 хиляди души, които българският народ приема като плът от плътта си и като кръв от кръвта си. И затова застава с плът и кръв, с дух и кръст в тяхна защита, господин Сорос.  Българската православна църква е ключов фактор в спасяването на българските евреи през 1943 г. – времето, в което Хитлер е всесилен, а нацизмът е обявен за новата месианска идеология и обещава светло бъдеще. Същата тази Българска православна църква днес е ключов фактор за отхвърлянето на джендър-идеологията – новата псевдо-месианска идеология, обещаваща светло бъдеще. Струва си да се замисли човек върху тези два безспорни факта.  Защото за българите любовта към Родината не минава през потъпкване на правата на други етноси, други религии и други разбирания за живота. Напротив, още в първата българска конституция в края на XIX век след близо 5-вековно робство ние сме записали ясно, че всеки роб, който стъпи на българска земя, в царството на българите – той свободен става! Безусловно! Защото България е земя на свобода!  И затова няма да се примирим с лъжи и с опити да ни се вменява вина, че не се покоряваме на тези лъжи.  Никога няма да се примирим с джендър-лъжите Ви, господин Сорос! И не само това, но и вярваме, че Вие самият ще видите краха на своето глобално джендър-творение и на собствените си „месиански фантазии“.  Кавичките служат, за да покажат, че става дума за цитат. Както казвате в своята издадена през 1991 година книга “Underwriting Democracy”: “Ако трябва да кажа истината, аз имах месиански фантазии още от детството си, които трябваше да изоставя, защото щяха да ми донесат неприятности. Но когато вече бях постигнал своя успех, аз исках да изживея своите фантазии в най-широките мащаби, които можех да постигна“. Месианските Ви фантазии ще претърпят пълен крах. Защото Месия наистина има и Той постигна реално всичко, което трябваше да постигне. Но този Месия се казва Йешуа ха-Машиях. Исус Месията, на иврит. Или Исус Христос, на гръцки. Исус Христос, а не Джордж Сорос. Цар на царете, заплатил със собствения Си живот и собствената Си кръв свободата на вярващите в Него.  А не ментор на марионетки, заплащащ с откраднати пари от национални държави на жертвите на своите лъжи и „месиански фантазии“. Но има добра новина, господин Сорос – това е новината, че Бог Ви обича! Обича всеки човек – обича мен, обича и Вас. Толкова много, че изпрати Своя Син Исус Христос да умре вместо мен и вместо Вас. Адът не е неизбежен, не е задължително да отивате в ада! Достатъчно е само едно – да се покаете за извършеното зло, като изповядате с устата си, че Исус Христос е Господ и повярвате в сърцето си, че Бог го е възкресил от мъртвите. Може би никой досега не Ви го е казвал. Може би не сте го знаели и затова сте вършили всички тези злини на човечеството, които наричате „месиански фантазии“. Не е нужно вече да го правите. Има прошка и изкупление за Вас и те са чрез покаяние и вяра в единствения Месия – Спасителят, Изкупителят, Вечният Цар Исус Христос.  Днес вратата е отворена за Вас. Днес – под небето – все още действа Божията Любов и все още е време за спасение.  Защото над небето действа единствено Божията справедливост.  Впрочем, тя е в сила и под небето за тези, които вярват в Бог.  Затова и нашата победа в тази битка над джендър-идеологията бе израз на Божията милост и Божията справедливост. Вярваме, че така ще бъде и занапред – срещу всички опити на злото да завладее територии в нашето скъпо Отечество. Защото ние имаме само своето Отечество, господин Сорос. Ние нямаме фантазии да бъдем жители на света или владетели на света. Ние имаме само своята единствена, красива България и повярвайте – бихме дали всичко за нея! Нека Бог има милост над душата Ви!  А от страна на България разчитайте на твърдост срещу лъжата Ви! Да живее България!  Бог е с нас! Александър Урумов,  Епицентър. БГ Този ден ще се помни като победа на българската нация над Соросовата корпорация Този ден ще остане в историята.  Не само в българската история, и дори не само в европейската история.  Този ден ще остане в световната история като ден на здрав разум и национален характер във времена на налудничава извратеност и глобален ценностен разпад.  Този ден ще се помни като победа на българската нация над Соросовата корпорация. Една малка страна доказа голям дух!  Едно наранено общество показа завидна имунна система!  Една национална институция пречупи задкулисния заговор за изграждане на нелегитимна наднационална властова мрежа – мрежа, насочена срещу държавите и нациите и пряко обслужваща Сорос и корпорациите. Какви са измеренията на този съкрушителен удар срещу налудничавата джендър-идеология, заповядваща полът като социална роля и еднополовите „бракове“ като задължително проявление на „правата на човека“? За да отговорим на този въпрос, трябва да знаем, че залогът за ИК е бил огромен.  Истерията за нейното налагане се дължи на факта, че по време на българското европредседателство не просто е било предвидено да се приеме ИК на национално ниво. Предвидено е било да се приеме механизъм за действие на ИК на европейско ниво, задействащ властта на ГРЕВИО над националните страни. Това означава предоставяне на информация от соросоидните НПО към Съвета на Европа в Страсбург и натиск от ГРЕВИО към националните правителства за финансиране на тези НПО. /Все пак, Сорос дава донякъде, само да може после да взема повече/. Накратко, трябвало е джендър-организациите у нас да станат началници на националното правителство и да го командорят законно. Разбира се, възможно е това да бъде направено сега в рамките на австрийското председателство. Но България няма да участва!  С днешното решение на Конституционния съд България е зона, свободна от джендър-идеология! Какви са първите рационални изводи, освен многото емоционални и голямата радост за България? 1. Слугите на Сорос и на либерастката Клинтънова клика във всички нива на властта у нас трябва да поемат публична отговорност за „истанбулския“ натиск върху институциите и обществото! Как така „този ключов въпрос за Европа“ се оказа с противоконституционни измерения?! Как така председател на Народното събрание си позволява да нарича цяла България „тъмни сили“?!  8 Конституционни съдии „тъмни сили“ ли са?!  Кой ще отговори на този въпрос?!  Как така вицепрезидент и омбудсман, министър на правосъдието и министър на външните работи, кмет на София и евродепутати под една или друга форма си позволиха да оказват натиск и да вменяват вина на обществото, и да го изнудват да приеме една оказала се противоконституционна конвенция?! Те нямат ли юридически съветници?!  Някои от тях нямат ли претенции самите те да са юристи?!  Колко струват дипломите им в този случай?!  Колко струва моралът им в този случай?! Някой ще отговори ли?!  Или ще се ослушват да премине бурята и да се забрави?! Само че тази буря ще се задържи и тяхното поведение няма да бъде забравено!  Напротив – ще бъде припомнено!  Защото утре отново ще дойдат избори и всички тези изнудвачи ще се появят на „килимчето“ на избирателите.  Е, чакаме ги с нетърпение! 2. Какво продължава да прави подписът на правосъдния министър на България под Истанбулската конвенция? На 21 април 2016 г. тогавашният правосъден министър Екатерина Захариева с дадени му правомощия от тогавашния Министерски съвет подписва Истанбулската конвенция.  Питаме в контекста на днешното решение на ИК – кога ще бъде оттеглен този министерски подпис?!  И да не се ослушват, защото ще продължим да питаме! Питаме – ще изразят ли съжаление за нелепото си публично поведение и за обидите си към българския народ всичките „истанбулски“ изнудвачи на Соросовата ясла?!  И да не се ослушват, защото ще продължим да питаме! Питаме – ще поемат ли отговорност ключови фактори в Министерството на образованието и науката за вкарването на джендър-идеологията в училищата и за посегателството над децата ни?!  И да не се ослушват, защото ще продължим да питаме! Питаме – ще излязат ли с извинение бандата евродепутати, които спяха в телевизора, за да излъжат, да изнудят, да принудят гражданите на България да предадат децата си и семействата си на Сорос в името на една безумна, налудничава джендър-идеология?! Кой Ви избра всичките Вас?!  Глобалният спекулант Сорос и зловещата Клинтънова клика, или ние, българските гласоподаватели?! Не се ослушвайте, защото ще продължим да питаме и да ви припомняме!  И така – на всеки следващ избор, когато ще дойдете да ни правите мили очи и да ни се мазните!  Чакаме Ви! 3. Сорос приключи с аурата си на недосегаем и непобедим. Финито! Този глобален спекулант се оказа и досегаем, и победим от една малка България. Соросоидите губят стратегическото си психологическо предимство на всесилни контрольори в стил „каквото кажем ние, това става“. Не, свърши се с това! Една национална институция – Конституционния съд на Република България – днес сложи край на този зловещ мит.  С вяра и с любов към България, с решителност в закрила на семействата и домовете ни ние, българските граждани, може да преминем през всичко!  Включително и през лъжи и рекет, и да победим! 4. Човешката съвест и любовта към род и Родина надделя над политическата конюнктура. Срещу Истанбулската заплаха категорично и независимо един от друг застанаха отдалечени един от друг, и дори – диаметрално противоположни политици отляво и отдясно, от управляващи и опозиция. Първият, който постави темата в общественото внимание и който никога не промени позицията си бе вицепремиерът Красимир Каракачанов. Всичко в публичното пространство започна още през декември миналата година, когато той категорично се противопостави на идеята Министерски съвет да одобри ИК и да я изпрати за гласуване в Народното събрание. Така започна всичко – това действие постави темата в центъра на обществения дебат и съпротивата срещу злото.  После се мина през гласуване в самия МС на 3 януари, когато правителството се раздели на две – 11 гласуваха „за“, 8 гласуваха „против“. За да се стигне до изявлението на Каракачанов – „Ако се направи опит за ратифициране на ИК, правителството ще падне“. Точно това беше преломната точка в публичния дебат, след което парламентът изпрати ИК в Конституционния съд, за да бъде отхвърлена днес.  Това е фактологично точното и е редно да бъде отдадено – както казва Левски – “ всекиму – своето!“  Защото много преувеличени спасители се появиха тези дни, та не е лошо да се помнят фактите. Както и имената на президента Радев, лидера на БСП Корнелия Нинова, депутатите от ГЕРБ Георги Марков, Красимир Велчев и Вежди Рашидов; председателят на ПГ на ОП Волен Сидеров и цялата парламентарна група на патриотите.  Всички те допринесоха за блокирането на всички възможности за гласуване в НС и за постигането на днешния успех!  И разбира се – поклон пред почитаемите конституционни съдии г-жа Кети Маркова, г-жа Мариана Карагьозова-Финкова, г-жа Стефка Стоева, г-жа Таня Райковска, г-жа Цанка Цанкова, г-н Борис Велчев, г-н Анастас Анастасов и г-н Гроздан Илиев.  Достойни!  Поклон доземи и благодарност с цяло сърце! И нещо много важно и много знаково – категоричната роля на Българската православна църква! Ключов принос в тази епохална битка! Православната църква застана като истински закрилник на българския народ, като защитник на вярата и като носител на традиции и ценности, опазили националната ни идентичност през вековете! Тази нейна позиция – до която с признателност трябва да се отбележат позициите както на католици и протестанти, така и на мюфтийството! – се превърна в непреодолим фактор за „истанбулската“ клика в София. 5. Нека си представим, че коалиционен партньор на ГЕРБ бяха не хора с патриотични убеждения, а джендър-коалицията със соросоиден генезис „Да, България“. Днес Истанбулската щеше вече да е ратифицирана в НС. Затова да внимаваме кой вълк с каква овча кожа утре ще се яви на изборите, за да не го вкарваме отново вътре в кошарата, а да го оставим да стои отвън и да вие от глад. 6. Семейството е голяма сила в България! В разгара на дебата, когато ИК бе вкарана в парламента, родителите на един от депутатите от мнозинството му бяха казали следното: „Ние никога не сме ти се бъркали в политиката, но ако гласуваш за Истанбулската, помисли си дали имаш майка и баща и дали имаш бащин дом, в който да си идваш“. Иди и гласувай след това за Истанбулската! Голяма сила е семейството и думата на майката и бащата!  Голяма и невидима сила за онези промити мозъци в Брюксел и Страсбург! Непреодолима сила за тях! 7. Оттук нататък не трябва да забравяме – слугите на Сорос продължават да заемат важни позиции. В момента са в нокдаун, но ще се окопитят. И ще продължат да вършат всичко, за което са изпратени там. Затова и ние трябва да продължим да вършим всичко, за да защитим семействата си!  Всичко, за да защитим бъдещето на децата ни!  Всичко, за да сме достойни за завета на родителите ни! Битката бе ключова! Победата бе стратегическа!  Но войната сега започва! Войната ще бъде дълга, ще бъде позиционна, ще бъде тактическа! В тази война ще изтласкваме джендърите от техните ключови позиции на всички нива единствено ако сме такива, каквито бяхме досега – решителни, обединени, активни, всеотдайни, постоянни, безкористни! Приятели,  с вяра и с любов към род и Родина, към дом и семейство – ние ще победим! Да живее България!  Бог, Който ни даде тази победа е с нас!", "date": "2018.08.06", "title": "Господин Сорос, с Божия помощ ние ви победихме!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385033-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B4%D0%B0%D1%80%D0%B8-2-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D0%BB%D0%BE%D0%BC-%D0%B8-%D0%B3%D0%B8%D0%BC%D0%BD%D0%B0%D0%B7%D0%B8%D1%8F-%E2%80%9E%D0%BD%D0%B0%D0%B9%D0%B4%D0%B5%D0%BD-%D0%B3%D0%B5%D1%80%D0%BE%D0%B2%E2%80%9D", "text": "Кой е българинът, завещал огромната сума на Лом?   Над 2 млн. долара завеща български емигрант в САЩ на родния си град Лом и гимназия „Найден Геров”, която е завършил. Дарителят е Андрей Георгиев, който емигрира в САЩ в средата на миналия век и там работи като лекар, разказва бТВ. Дарените пари ще се използват за обучението на възпитаници на училището в елитни университети в САЩ и Западна Европа. Името на дарителя е Андрей Георгиев. Роден е през 1921 г. в София, завършва ломската гимназия през 1939 г. и свидетелството за зрелост е сред малкото документи за него. Журналистът Любомир Йорданов си поставя за цел да издири всичко за дарителя. Най-много данни намира в архива на „Държавна сигурност”, тъй като Андрей Георгиев емигрира в САЩ още в средата на миналия век. Там работи като лекар. „И поне първите десетилетия се е водел изменник на родината и враг на народа, затова е имало интерес от специалните служби на комунистическия режим към него. Заедно с всички небивалици от рода, че това е един много опасен човек, който ще се върне в България да взривява, да убива, да пали и да организира нелегални конспирации срещу комунистическата власт, там има събрани и доста обективни свидетелства от негови близки и познати”, разказва Любомир Йорданов. „Това е порода хора, каквито вече много рядко се срещат, хора от типа на големите възрожденски дарители. Започват от нулата, трупат богатства и даряват тези богатства на страната си, и то на децата на България, за да се образоват”, допълва Георгиев. Половин милион долара отделя Андрей Георгиев за развитието на Лом. Ще бъде създаден обществен съвет, който ще наблюдава изразходването на средствата от дарението, обясни кметът на община Лом Пенка Пенкова. За това, как да бъдат разпределени парите, ще бъде направено обществено допитване, което започва от 15 август.", "date": "2018.08.06", "title": "Българин дари 2 млн. долара на Лом и гимназия „Найден Геров”"}
{"url": "http://www.classa.bg/%D1%81%D0%B2%D1%8F%D1%82/item/385027-%D0%BA%D0%B0%D0%BA-%D0%BC%D0%BE%D1%81%D0%BA%D0%B2%D0%B0-%D0%B8-%D0%B0%D1%82%D0%B8%D0%BD%D0%B0-%D1%81%D0%B5-%D1%81%D0%BC%D1%80%D0%B0%D0%B7%D0%B8%D1%85%D0%B0", "text": "Руска намеса в гръцката външна политика? Дипломатически скандал в Средиземно море? Не, това не са сюжетни линии в новия филм за Джеймс Бонд, а детайли от кризата в отношенията между Москва и Атина.             Наскоро Гърция реши да изгони двама руски дипломати и да забрани влизането на нейна територия на други двама руски граждани. Причината: Атина ги обвинява в намеса във вътрешните работи на страната и незаконни действия срещу националната сигурност. Гръцкото правителство твърди, че четиримата руснаци са опитали да осуетят споразумението за смяната на името на Македония, като купят съпротивата на гръцки кметове, бизнесмени и влиятелни духовници. „Гърция иска да има добри отношения с всички страни, но няма да приемем поведение, което показва неуважение към гръцките власти и е в разрез с гръцките закони,\" заяви говорителят на правителството Димитрис Цанакополус. Оттогава отношенията между двете държави са влошени.   Всички искат Балканите   Руският президент Владимир Путин изобщо не беше доволен от договорката за смяната на името на Македония. От край време Русия си съперничи с Европейския съюз за контрола над Балканите. След постигнатото през юни споразумение Гърция вече няма да блокира присъединяването на Македония към ЕС и НАТО. Така Македония, подобно на Румъния и България, окончателно ще се обвърже със Запада. Лоша новина за руския президент. Но за какво са им притрябвали на Путин и Европа слаборазвитите балкански държави?   Балканският полуостров свързва Западна Европа с Азия и затова е един от най-важните търговски маршрути. След като Китай се сдоби с най-голямото гръцко пристанище Пирея, големите икономически сили впериха поглед в региона. „Новият Път на коприната ще се простира от Китай до пpиcтaнищeтo в Πиpeя, а оттам ще продължи през Балканите към страните от Централна Европа. Това придава особено значение на Гърция в региона\", обяснява журналистът Ефтимис Ангелудис.   Стратегическата роля на Гърция   От край време гръцкият премиер Алексис Ципрас се старае да поддържа добри отношения със северните си съседи. Но интересът на Атина към Балканите датира от преди неговото идване на власт. „Гърция изигра основна роля за присъединяването на България и Румъния към ЕС през 2007 г.. Това, че Атина успя да превърне Скопие в свой партньор, е огромен напредък за региона\", казва Ангелудис. Според него, сближаването на двете държави е „знак на надежда\". Но Западна Европа пренебрегва стратегическото значение на Гърция. На Запад гледат на държавата като на данъчен измамник и черна овца и не осъзнават каква важна роля би могла да изиграе тя в подобряването на отношенията с Турция.     Именно от примера с Анкара става ясно, че Европа не може просто да се надява на съюзници. Трябват и усилия. Дълго време турската държава искаше да бъде приятел на Брюксел, но оттам я размотаваха. Категоричната победа на Ердоган на изборите през юни и затоплянето на отношенията с Русия са свидетелство за провала на ЕС. Брюксел не успя веднъж завинаги да привлече Турция на своя страна.   Новият китайски Път на коприната ще минава през пpиcтaнищeтo в Πиpeя   Дали Европа се е поучила от тази грешка, ще стане ясно в процеса на сближаване със Западните Балкани. „Европа не бива да пропилява шанса си,\" предупреждава Ангелудис. „Говорим за привличането на един изключително важен за световната търговия регион. Казано другояче: ЕС трябва да отвори врати за страните от Западните Балкани.\" Като придърпа към себе си Македония, Европа отбеляза голяма победа в борбата за власт с Русия. Но и за този успех, Брюксел трябва отчасти да благодари на Атина.   Руският месия   По традиция Гърция вижда в Русия свой духовен съмишленик. Но експертът по балканските въпроси към гръцкия вестник „Катимерини\" Ставрос Цимас е на мнение, че православната традиция слабо обединява двете държави. „Сред религиозните общности е разпространен митът, че велика Русия идва на помощ на вярващите гърци винаги, когато те имат нужда от това,\" разказва Цимас. Но подкрепа от руска страна никога не е имало, смята той. Това се видяло и наскоро: „Когато Алексис Ципрас отиде в Москва да моли за финансова помощ, Путин го отпрати към Брюксел.\"   Алексис Ципрас на посещение при Владимир Путин, пролетта на 2015 г.   Въпреки това в Гърция продължават да гледат на Русия положително. Последните социалистически проучвания показват, че гърците имат изключително високо мнение за Владимир Путин. И точно това е изненадващо, според експерта по балканските въпроси Ставрос Цимас. „Сънародниците ми явно не знаят нищо за Русия – нито за икономиката, нито за потъпкването на човешките права,\" казва той. Журналистът Ефтимис Ангелудис е на същото мнение. Според него, гърците гледали на Русия като на месия – имидж, подхранван най-вече от абсурдните приказки на православната църква. Ангелудис разказва, че през последните години конспиративните теории ставали все по-популярни в Гърция: „Теории, които ги има от край време, намериха публика по време на финансовата криза, когато гръцкият народ се чувстваше безпомощен и отчужден от Европа.\" Догодина гърците ще гласуват за нов парламент. След края на изборите ще стане ясно дали стратегията на Ципрас и ЕС е била убедителна.", "date": "2018.08.06", "title": "Как Москва и Атина се смразиха"}
{"url": "http://www.classa.bg/%D1%81%D0%B2%D1%8F%D1%82/item/385028-%D0%B1%D1%80%D1%8E%D0%BA%D1%81%D0%B5%D0%BB-%D0%B8%D1%81%D0%BA%D0%B0-%D0%B4%D0%B0-%D1%80%D0%B5%D0%B3%D1%83%D0%BB%D0%B8%D1%80%D0%B0-%D1%81-%D0%BA%D0%B0%D0%BA%D0%B2%D0%BE-%D1%81%D0%B5-%D1%82%D0%B0%D1%82%D1%83%D0%B8%D1%80%D0%B0%D1%82%D0%B5", "text": "Брюксел възнамерява да остави следа в света на татуировките. Ако си правите татуировка, вероятно се вълнувате най-вече за качеството на дизайна ѝ и колко ще боли. Но Европейската комисия (ЕК) също така е загрижена за това какво е потенциалното отражение върху здравето ви, ако решите да се превърнете в живо платно за рисуване. В момента няма универсални стандарти за целия Европейски съюз какво може да инжектира в кожата татуистът. Оцветителите трябва да отговарят на строги регулации за безопасност, ако се използват в козметика или текстил, но няма такива официални пречки, ако се използват в студио за татуировки. Европейската агенция по химическите вещества (ECHA) смята, че в името на безопасността на потребителите това трябва да се промени. Регулациите обаче са трудни. Браншът е разпокъсан и фрагментиран като в него има многобройни малки играчи. Производителите създават пигменти за други цели, които биват възприемани от татуистите като мастила за татуировки. Нещо повече, изследванията, на които се базират опасенията за здравето на потребителите, не са категорични. Въпреки че някои от субстанциите, присъстващи в мастилата за татуиране, са доказано канцерогенни, не са правени изследвания, които директно да проверяват за връзка между татуировките и възникването на ракови заболявания у хората. Европейската комисия все пак предприема нещо, за да обмисли възможни решения по въпроса с използваните при татуиране химически вещества и потенциалния риск от тях. Тя миналата година изиска от ECHA да проучи субстанциите в използваните мастила и да определи дали е безопасно инжектирането им под кожата — \"най-сериозния тип\" излагане на химически вещества, както го формулира Марк Блейни от ECHA. В края на 2017-а, ECHA публикува резултатите. В рамките на 500-страничните препоръки се съдържа най-мащабното ограничение на химикали, предлагано някога в такъв мащаб, което засяга около 4000 химически вещества.     Научните комисии на ECHA по-късно тази година ще препратят предложението до Европейската комисия, която след това има три месеца, за да вземе решение дали ще го приложи. Произходът на мастилата Синди Верфай с машина за татуиране в ръка се заема за работа в 11 часа. Започва работата си от единия крайник на клиента и работи в продължение на 8 или повече часа. За своите 8 години работа тя си е изградила портфолио, което съдържа мащабни и понякога доста необичайни творби. В това число влизат серия от герои от \"Живите мъртви\", изрисувани върху кожата на 20-годишен клиент в продължение на девет сесии, както и портрет на испанския сюрреалист Салвадор Дали с изпъкнали очи и характерните му мустаци. Верфай държи студио за татуировки в Руселаре, Белгия. В него работят 15 татуисти, които правят средно по една-две татуировки на ден. Собственичката казва, че рядко клиентите ѝ питат за химикалите, които тя инжектира дълбоко в кожата им. \"По-рядко от веднъж годишно се случва някой да пита за химикалите в мастилото за татуиране. Обикновено питат за алергии или дали продуктът е веган\", отбелязва Верфай.     Етикетирането и обозначенията не са стандартизирани като при някои от мастилата за татуиране има посочен списък със съставки и страна на производство, а при други такава информация липсва. Основната грижа на татуистите обикновено е дали мастилата ще запазят ярките си цветове за по-дълго време. Самите мастила обикновено не се произвеждат специално за татуиране. Дори и когато 12 процента от европейците имат татуировки (в сравнение с 5 процента през 2003-а), пазарът все пак е твърде малък. Често пигментите, присъстващи в мастилата за татуиране, са били създадени за \"приложение на открито в продукти като текстил, автомобили и пластмаси\", твърди доклад на Съвместния изследователски център на ЕС от 2016 г. \"Производителите на пигменти не обозначават дали техните оцветители могат да бъдат използвани в продукти за татуировки и перманентен грим, дори и те да се употребяват за това, и не искат да поемат отговорност\", продължава докладът. Производителите на бои и багрила са загрижени дали няма да бъдат подведени под съдебна отговорност за продукти, които не носят особено голяма печалба. \"Рискът е огромен, дори когато продажбите са скромни\", казва Йорген Серуп, председател на Европейската асоциация по изследвания на татуировките и пигментите и професор по дерматология в университетската болница \"Биспиеберг\" в Копенхаген. Един от най-големите европейски производители на химикали — BASF, каза в изявление, че има \"дългогодишна политика, датираща от повече от 30 години, да не продава продуктите си директно или индиректно на компании, които биха използвали тези продукти за татуировки\". Но хората, които работят с мастила за татуировки, казват, че това все пак се случва, въпреки препоръките на компанията. \"Нищо не се е правило за спиране на домашния пазар и татуирането в нерегистрирана среда\", казва Йенс Бергстрьом, татуист и собственик на Tattoo and Piercing Education Scandinavia, в коментарите си до ECHA за предложението за регулации. \"Дори и да забраните съдържанието на оцветителите, за съжаление много татуисти ще могат да ги купуват и да ги използват въпреки всичко. Те просто ще се продават като ‘материали за художници’, вместо да са посочени като мастила за татуиране\", обяснява той. Въпреки че няма общоприети правила в ЕС за безопасността на мастилата за татуиране, седем държави — сред тях Швеция, Белгия и Испания — в различна степен са приложили резолюция, приета през 2003-а от Съвета на Европа и обновена пет години по-късно. В нея се посочва, че мастилата за татуиране трябва да отговарят на минималните изисквания за козметични и хранителни продукти, и се изключва употребата на някои химикали. Серуп обаче казва, че прилагането на тези правила е претърпяло \"провал\". Шведско изследване от същата година е установило, че 12 от 34 достъпни на пазара мастила за татуиране в страната са съдържали забранени субстанции или твърде високи нива на замърсители. Според Серуп по-амбициозните предложения на ECHA \"никога\" няма да бъдат възможни. \"Дори 5-странична резолюция не успяхме да изпълним, и тя имаше… 30-40 вещества. В предложението на ECHA има 4000. Можете ли изобщо да си го представите?\", казва професорът по дерматология.  Евгения Стоянова, социално-икономически анализатор в ECHA, казва, че основният проблем с резолюцията на Съвета на Европа са били отворените граници в Европа. Дори и дадена държава да е приемела резолюцията, татуистът или студиото с лекота биха могли да си осигурят мастила от съседна държава с различни стандарти. Създаването на регулации, които да обхващат целия ЕС, би решило този проблем. Опасения за здравето на потребителите По-фундаментален е въпросът дали мастилата за татуиране наистина причиняват рак. Повече от 60% от химикалите в мастилата за татуиране са азо-пигменти - тип съставни вещества, които след инжектиране могат да се разпаднат при излагане на ултравиолетови лъчи и да разпространят потенциално причиняващи рак частици до други части на тялото. Въпреки това връзката между тези химикали в татуировките и рака не е недвусмислено потвърдена. Някои изследвания при животни показват, че частиците от пигмента се откриват в лимфни възли и черния дроб, което би трябвало да означава, че те се разнасят из тялото. Същевременно обаче изследвания при мишки не са показали увеличение на риска от ракови заболявания след излагане на тези частици. Според Стоянова тези изследвания не са продължили достатъчно дълго, за да дадат категоричен резултат. До момента не е имало никакви епидемиологични изследвания, които да проверят за потенциална връзка между мастилата за татуиране и раковите заболявания, \"но това не означава, че такава няма\", казва Марк Блейни от ECHA. Той пояснява, че ще е доста трудно връзката да бъде забелязана случайно, но подчертава, че тези субстанции вече са били класифицирани като \"CMR вещества\" (което означава, че могат да причиняват рак, генетични мутации или репродуктивни проблеми) и поради това \"се приема, че те могат да причиняват рак при хората\". Серуп обаче характеризира рисковете от поява на ракови заболявания като \"теоретични\" и няма индикации, че опасенията от такива са наистина основателни. Основните здравни проблеми, които клиентите на татуистите изпитват, са алергии и кожни възпаления. Мнозина в бранша считат, че тези проблеми ще бъдат по-добре решени с изчерпателно означаване на съставките върху опаковките на продуктите, по-добра просвета за ефекта от татуировките или дори утвърждаване на стандарти за хигиена и стерилност. Татуистът Йенс Бергстрьом се опасява, че широкообхватни регулации, действащи в целия ЕС, просто ще доведат до прехвърляне на лошите практики в една по-нелегална среда, където сегашните материали отново ще бъдат използвани. Според него начинът да бъде защитен потребителят не е да се прилагат безполезни закони, които няма да се спазват. Решението според Бергстрьом е чрез среща да се намери по-творчески подход към проблема, да се осигурят пояснения там, където те са нужни, и да бъдат създадени приложими регулации.    ", "date": "2018.08.06", "title": "Брюксел иска да регулира с какво се татуирате"}
{"url": "http://www.classa.bg/%D1%81%D0%B2%D1%8F%D1%82/item/385029-%D1%88%D0%B5%D1%81%D1%82%D0%B8%D0%BC%D0%B0-%D0%B4%D1%83%D1%88%D0%B8-%D1%81%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D0%BE%D0%BF%D0%B8%D1%82%D0%B0-%D0%B7%D0%B0-%D0%B0%D1%82%D0%B5%D0%BD%D1%82%D0%B0%D1%82-%D1%81%D1%80%D0%B5%D1%89%D1%83-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B8%D1%8F-%D0%BF%D1%80%D0%B5%D0%B8%D0%B7%D0%B4%D0%B5%D0%BD%D1%82", "text": "Шестима души са арестувани във Венецуела във връзка с опита за атентат срещу президента на страната Николас Мадуро. Той оцеля след като два дрона, натоварени с експлозиви, полетяха срещу него по време на реч на военен парад във венецуелската столица Каракас. Президентът обвини \"крайно-десни елементи\" и президентът на Колумбия Хуан Мануел Сантос.     Арестуваните за нападението са обвинени в \"тероризъм и опит за убийство\", съобщи в неделя венецуелският вътрешен министър Нестор Реверол. Един от задържаните е бил издирван и за предполагаемо участие в нападение над военна база във Валенсия през август 2017-а. Друг и преди е бил арестуван за участие в анти-правителствени протести. Не са изключени и още арести след опита за атентат. Нападателите са използвани два дрона DJI M600, всеки от които е носел по 1 килограм експлозив C-4, съобщава Реверол, цитиран от CNN. Спецслужбите са успели да установят от кои близки улици са излетели дроновете. Едната от машините е прелетяла над сцената, на която се е намирал президента, с идеята да се предизвика детонация, но властите са успели да накарат дрона да изгуби контрол и да се детонира далеч от планираното. Другият дрон се е забил в жилищна сграда и се е взривил на първия етаж.", "date": "2018.08.06", "title": "Шестима души са арестувани заради опита за атентат срещу венецуелския преиздент"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385030-%D0%BF%D0%B0%D0%B4%D0%B8%D1%88%D0%B0%D1%85%D1%8A%D1%82-%D0%BD%D1%8F%D0%BC%D0%B0-%D0%B7%D0%B0%D1%89%D0%BE-%D0%B4%D0%B0-%D1%81%D0%B5-%D0%BE%D0%BF%D0%BB%D0%B0%D0%BA%D0%B2%D0%B0-%D0%BE%D1%82-%E2%80%9E%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8%E2%80%9C-%E2%80%93-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D0%BE%D0%B4-%D0%BD%D0%BE%D1%81%D0%B0-%D0%BC%D1%83-%D0%B3%D0%B8-%D0%B7%D0%B0%D1%87%D0%B5%D0%B2%D0%B0%D1%82-%D0%BD%D0%B0%D0%B9-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D0%BC%D1%83-%D1%85%D0%BE%D1%80%D0%B0", "text": "ПАДИШАХ – И БЕБЕТО БОЙКО/БОРИС   Бойко бил в провинцията – и, ето ти изненада: Цветанов му поднесъл на тепсия едно бебе и прочувствено рекъл: „Кръстено е на вас, г-н премиер“, сигурно е изцедил и една-две сълзи. Среща на двама Бойковци – как да не се просълзиш.  /Бебето се казвало Борис – но, според Цветанов, и Борисовците са кръщавани вече на Бойко Б./ И какво му отговорил Бойко? Ето какво: „Внимавай да не кажат, че е твое!“  Бре, вторият човек на ГЕРБ вече и за демографския прираст ли отговаря -извън всичките му останали постижения?  Успокойте се, всъщност, Падишахът не се интересува изобщо от репродуктивните функции на Цветанов, а е намекнал отново за „фалшивите новини“, от които напоследък непрекъснато се оплаква. И така пропуснал да каже на наместника си да му се разкара от главата, понеже го излага пред хората – а и още веднъж доказва, че пропагандата на ГЕРБ вече не само е мъртва, ами издава и сладкият мирис на разложено. Намерили един малък Борис и го тикат в очите на Падишаха – и смятат, че ще вземат акъла на простолюдието.  Народът толкова те цени, че се бият, кой да кръсти детето си на твое име – това искат да кажат на Падишаха.  Скоро се очаква да започнат масово да се преименуват и възрастните – нов Възродителен процес с името на Бойко. Ще продължават да ни убеждават, че всички обичат Падишаха, докато той самият намрази себе си. Нарочно ли му ги прави на Падишаха тия номера Цветанов или те са спонтанен израз на една непресъхваща обич?  Ако е нарочно, значи той има и още неподозирани таланти.  Ако е спонтанно – е, тогава друг да ви каже плод на какво е това – аз, все пак, трябва да запазя някаква вежливост. Тъй или иначе, отдавна пропагандата на ГЕРБ е предназначена за лична консумация на Вожда – и никой не се интересува, как я приема публиката. Тя е без значение – важното е Вождът да бъде залъган по някакъв начин. Трябва да бъдем справедливи, все пак: идеята на Цветанов щеше да получи своето оправдание, ако Падишахът беше намерил кураж да разговаря с бебето.  Диалогът между двамата несъмнено щеше да бъде дълбоко съдържателен, със сигурност щяхме да чуем ценните наблюдения на бебето, както и искрените му напътствия – включително и по проблема с децата с увреждания. Падишахът има слабост към подобни раздумки, така той опипва пулса на Народа, колкото и слаб да е той вече.  Преди около две години агитаторите на ГЕРБ вдигнаха врява до небето заради срещата му с баба Цветанка от Горна Оряховица – една клетница, която някак оживяваше с 160 лева пенсия.  За жалост, не успяха да намерят скулптор от ранга на Мухина, за да извая от гранит тази среща – за вдъхновение на поколенията.  Но и снимките донейде си ги биваше, особено една: баба Цветанка се кара на Падишаха, а наоколо хората, включително и една дама – министър на околната среда, широко се хилят.  Падишахът пък /цитат от репортаж/ „се вгледа с усмивка в дръзката женица и се заслуша в думите й… После баба Цеца протегна ръце и майчински погали Борисов по лицето“. Идиотизираният читател/зрител трябваше още веднъж да повярва, че българинът е в състояние да издържи всевъзможните издевателства, на които го подлага Животът – и, въпреки всичко, да намери сили да ободри и дори да погали Властта, за да поддържа тя Живота в това му състояние. Интересно обаче, какви напътствия щеше да даде сега бебето Борис, преди да се оригне в лицето на кумира се – и щеше ли да го погали, например.  За жалост, това ще си остане една мистерия.  Така бе пропуснат и шансът да се внесе някакъв вдъхновяващ щрих в картината на иначе тъй Славното ни Настояще. От ГЕРБ непрекъснато създават шедьоври на кичозната пропагнда.  Ражда ги сякаш някакво гноясало мислене, неуко и отблъскващо за публиката.  Например: щом „ония“ са направили митинг на Бузлуджа с 70 хиляди души – ние пък ще им покажем бебето Борис, за да си знаят, че дори и с бебета ще ги бием. Агитаторите на ГЕРБ дори не подозират, че, всъщност, се придържат към стилистиката на едновремешните шаячни агитпропове от първите години на соца, само каскетите им липсват.  Същата наивност, обаче и същата нахална убеденост, че всичко наоколо е наред – остава само да надянат на повечко бебета името на Падишаха. Могат да изживяват, колкото си искат разгулно фантазиите си, това е тяхно право – но се очаква, все пак, да се държат с по-голямо уважение към собствените си постижения, доколкото ги имат – а не да ги да ги окарикатуряват, меко казано.  Така окарикатуряват и Вожда си, най-вече него – и дори не се усещат, че го правят. С несръчните си ласкателства, накрая те просто ще ампутират интуицията му, която е в основата на кариерата му, необичайно дълга за нашите условия.  Ще бъде жалка картинката на един Вседържец, баламосван от агитатори-глупци – дори той да се барикадира за още дълги години в премиерския си кабинет. Падишахът няма защо да се оплаква от „фалшивите новини“ – след като под носа му ги зачеват най-близките му хора.  И той от време на време си позволява този лукс.  Тия дни казал, че личните му коалиционни рекетьори били „страстни“. Това е най-неподходящата дума за случая. Страстни?  Те са просто неукротими политически караконджули, които ще симулират някакви фалшиви противоборства помежду си, докато не оглозгат до кокал патриотичната кауза. Словесните им капризи са неподражаеми със своята нелепост.  Преди няколко дни Валери Симеонов, например, казал, че ще скочи от Бургаския мост, ако не спечели някакво дело на втора инстанция – хайде сега Падишахът да надуе един спасителен пояс и да хуква да го спасява. Той се заяде с митинга на Бузлуджа – обаче пропусна покрай ушите си един коментар на Станишев – страстно фалшив и дори позорен.  Станишев изглежда вече се гордее с пребиваването си начело на БСП – независимо, че успя да я разгроми/фалшифицира до голяма степен.  Сега казал, че с решението си за Истанбулската конвенция Конституционният съд предотвратява падането на правителството.  За него очевидно няма значение, пред какви изпитания щеше да ни изправи Джендър Библията – а какво ще се случи с Падишаха.  Такива са българските първенци – вманиачени слепци. А Цветанов, ако иска да бъде по-оригинален, следващият път да избута пред Падишаха някой сиромах, но да не е толкова гальовен като баба Цеца.  Ако е забравил, какво означава „сиромах“, да му подскажем: това е човек, който оцелява по някакво чудо, живее под границата на бедността, дори е успял да се промуши цели два пъти под тази граница.  Цветанов няма да се затрудни да намери хора от тази порода: тя наброява един милион и шестстотин и петдесет хиляди души – 1 милион 650 хиляди души. Да дотътри някой от тях пред Падишаха – и да организира един диалог за успехите ни – включително и за Мистерията на Българското Оцеляване. В крайна сметка, въпреки привидната й тривиалност и недовършеност, и в срещата с бебето Борис все още има хляб за клетите репортери – обаче те, както често се случва, блеят нанякъде и пропускат да зададат някои екзистенциални въпроси. Например:  Защо родителите на бебето, което натресоха на Падишаха, са го кръстили точно на него?  Какво е предизвикало това тяхно съдбовно решение – обич осъзната или някаква моментна възторженост?  А, и още: пострадали ли са някак от „Бузлуджа“ – или са почерпени някак от ГЕРБ? И как точно? Или всичко е плод на онази имагинерна импулсивност на българина, в отдаването на която той няма равен на себе си.  Кой да ти каже обаче?", "date": "2018.08.06", "title": "Падишахът няма защо да се оплаква от „фалшивите новини“ – след като под носа му ги зачеват най-близките му хора"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385031-%D0%B1%D0%B0%D1%86%D0%B5-%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%E2%80%9E%D0%BD%D0%B5%D0%B2%D0%B8%D0%B6%D0%B4%D0%B0%D0%BD-%D1%80%D1%8A%D1%81%D1%82-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0%E2%80%9C-%D0%BD%D0%B0-%D0%BD%D0%B0%D0%B9-%D0%B1%D0%B5%D0%B4%D0%BD%D0%B0%D1%82%D0%B0,-%D0%BD%D0%B0%D0%B9-%D0%BA%D0%BE%D1%80%D1%83%D0%BC%D0%BF%D0%B8%D1%80%D0%B0%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%B2-%D0%B5%D0%B2%D1%80%D0%BE%D0%BF%D0%B0", "text": "БАЦЕ: “НЕВИЖДАН РЪСТ НА ИКОНОМИКАТА”? АЙДЕ БЕ! А ЦРУ КАЗВА ДРУГО! Не знам. Да говориш за “невиждан ръст на икономиката” на най-бедната, най-болната, най-корумпираната, най-покварената, най-неграмотната и най-нещастната държава в Европа и света, с най-висока смъртност (15,5 промила годишно) сред всичките 226 страни на земното кълбо и световен шампион по намаляване и изчезване на населението, просто си е.. медицински проблем, нищо друго. Е, трябва ти и простодушна, наивна и глупава публика, да ти вярва на лъжите и глупостите! В сайта на ЦРУ, например, виждаме друго мнение за българската икономика, доста различно от хвалбите на Н.Пр. Бойко Методиев Борисов от с. Банкя, Софийско. 1.) Ето с копи-пейст становището на ЦРУ за “икономическите перспективи” пред България (на английски език и в превод): Corruption in public administration, a weak judiciary, low productivity, lack of transparency in public procurements, and the presence of organized crime continue to hamper the country’s investment climate and economic prospects. Корупцията в публичната администрация, слабата съдебна система, ниската производителност, липсата на прозрачност при обществените поръчки и наличието на организирана престъпност продължават да пречат на инвестиционния климат и икономическите перспективи на страната. 2.) Ето и къде се намира България със своя “невиждан икономически ръст” в световната ранглиста по най-важния икономически показател – Брутен вътрешен продукт на глава от населението (GDP per capita), виж втория и третия фотос; намираме се на 88-мото място, на последно място в ЕС, след Мавриций, до Габон, с $21 600. За сравнение, първата страна в ранглистата – Лихтенщайн – има показател $139,100, т.е. близо 7 пъти, 700% повече, и то без никакъв “невиждан икономически ръст”. Не всички в България са баламурници!  ", "date": "2018.08.06", "title": "Баце говори за „невиждан ръст на икономиката“ на най-бедната, най-корумпираната страна в Европа"}
{"url": "http://www.classa.bg/%D1%81%D0%B2%D1%8F%D1%82/item/385024-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D0%BC%D0%B5%D0%B4%D0%B8%D0%B8-%D0%BA%D0%B8%D1%82%D0%B0%D0%B9-%D0%BF%D0%BE%D0%BA%D0%B0%D0%B7%D0%B2%D0%B0-%D1%81%D0%B4%D1%8A%D1%80%D0%B6%D0%B0%D0%BD%D0%BE%D1%81%D1%82,-%D1%81%D0%B0%D1%89-%D0%BE%D0%BF%D0%B8%D1%82%D0%B2%D0%B0%D1%82-%D0%B4%D0%B0-%D0%B8%D0%B7%D0%BD%D1%83%D0%B4%D1%8F%D1%82-%D0%BF%D0%B5%D0%BA%D0%B8%D0%BD", "text": "Късно в петък китайското финансово министерство наложи нови вносни мита на 5207 американски стоки. Митата варират от 5 до 25 на сто, но общата стойност на стоките е по-малко от половината от предложената от администрацията на  , отбелязва Ройтерс. Китайският в. \"Глобал таймс\" определи китайските контрамерки като рационални, подчертавайки, че Пекин няма да се състезава със САЩ. По-рано в коментар по китайската държавна телевизия беше казано, че \"извънредният натиск и изнудване от страна на САЩ вече са ясни на международната общност\", но те няма да имат ефект срещу Китай. Тази вечер президентът на САЩ   заяви в Туитър, че наложените на Китай мита имат ефект и двете страни водят преговори, припомня Ройтерс.", "date": "2018.08.06", "title": "Държавни медии: Китай показва сдържаност, САЩ опитват да изнудят Пекин"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/385025-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%B0%D0%BD%D0%B0%D0%BB%D0%B8%D0%B7-%D0%BF%D0%BE%D0%BA%D0%B0%D0%B7%D0%B0-%D0%BC%D0%B0%D1%81%D0%BE%D0%B2%D0%BE-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8%D1%82%D0%B5-%D0%BE%D0%BF%D0%BB%D0%B5%D1%81%D0%BA%D0%B2%D0%B0%D1%82-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8-%D0%BF%D0%BE%D1%80%D1%8A%D1%87%D0%BA%D0%B8", "text": "Обществена тайна е, че в много голям процент от случаите обществените поръчки в България са нагласени и предназначени за определен човек. А анализ, публикуван от Министерството на финансите (МФ), потвърждава, че бизнесът с право е възприел хипотезата от първото изречение. Оказва се, че в 74% от търговете има засечки и проблеми заради грешки на администрацията, зле подготвени от чиновниците документи и опорочени процедури, пише в. \"Сега\". Най-често става въпрос за нарушения, свързани с обявяването на обществените поръчки - формулирането на заданието, процедурните правила и критериите за избор на изпълнител, сочи анализът на МФ за нарушенията при договаряне на парите по различните европрограми през приключилия програмен период. Документът обхваща и 2017 година, тъй като част от одитите по проектите са били приключени тогава. Проведени са общо 708 проверки по оперативните програми, като в 348 от тях били установени нарушения с финансов ефект, т.е. наложило се е да се орязват средства. Програмата с най-много финансови корекции е \"Околна среда\", следвана от \"Регионално развитие\" и \"Административен капацитет\", показва анализът. Най-малко - 11 на брой, са нарушенията, довели до намаляване на разходите, по програмата \"Техническа помощ\". Често пъти чиновниците поставят условия, които дават предимство на едни, а ограничават други фирми в хода на процедурата. Този тип нарушения са с най-големи финансови последици за бенефициентите на европарите, отчитат от \"Одит на средствата от ЕС\" към МФ. В тази група влизат възложители, които с подбора на критерии за участие на практика елиминират чуждестранните фирми-кандидати. В някои случаи тръжните комисии, назначени от министерства, агенции и др., изисквали от задгранични участници да доказват опит - например чрез документ за членство в строителна камара, но не признавали сертификати, издадени от камара в друга държава. Засечени били и случаи, в които възложителят изисквал опитът на участниците да е придобит непременно при изпълнение на договори с финансиране от ЕС и дори по определена оперативна програма. Работата при проектирането на дадена пречиствателна станция например е една и съща, независимо дали проектът е със или без евросредства, изтъкват експертите на Владислав Горанов. В някои от случаите изискванията към фирмите кандидати са толкова неясни, че участниците не знаят какви документи да предоставят на тръжната комисия, а тя пък не е сигурна какви книжа трябва да приеме. Най-често такива затруднения възникват при поръчки, свързани с проектиране, обучение, логистика, ИТ и др. Не са редки и случаите, в които сроковете за запознаване с условията на състезанието и за подаване на оферти са твърде кратки и стесняват кръга на участниците.", "date": "2018.08.06", "title": "Държавен анализ показа - масово чиновниците оплескват обществени поръчки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385026-%D0%BF%D1%80%D0%B0%D0%B2%D0%BE-%D0%BD%D0%B0-%D0%BE%D1%82%D0%B3%D0%BE%D0%B2%D0%BE%D1%80-%D0%BE%D1%82%D0%B2%D0%BE%D1%80%D0%B5%D0%BD%D0%BE-%D0%BF%D0%B8%D1%81%D0%BC%D0%BE-%D0%BE%D1%82-%D0%BA%D0%B0%D0%BF%D0%B8%D1%82%D0%B0%D0%BD-%D0%BD%D0%B8%D0%BA%D0%B8%D1%84%D0%BE%D1%80-%D0%B3%D0%B5%D1%80%D1%87%D0%B5%D0%B2", "text": "        Прочетох   със  заглавието: „Варна не е в България – тук честват с военни почести комунисти-терористи” с под заглавие „Военноморското училище в града продължава да живее в свят на болшевишки митове и легенди” Не мога да повярвам, че това  е негово дело. Знам, че той има критично отношение към Алма матер и Вапцаров, но не съм допускал, че би могъл да напише подобни неща. Капитан Станчев е перфектен морски специалист, с когото се познавам от времето когато на корабът на който бях капитан, техния випуск от Морската гимназия-Варна, проведе плавателната си практика, като направихме обиколка на Черно море. По късно с него си разменяхме професионални материали на тема морска безопасност, експлоатация на флота и т.н. Поисках от редакцията на сайта Фактор да публикуват и моето мнение по темата. Естествено не получих дори и отговор – нещо нормално за медия, произвеждаща фалшиви новини.     Преди да коментирам публикацията, искам да подчертая, че не деля хората по техните политически убеждения, а по положителните делови и професионални качества, които са несъвместими със социалния нарцисизъм. За пример ще спомена, че по време на Втората световна война във фашистка Германия  на стаж са били български морски офицери, които след 09 септември 1944 г., военноморското ни аташе в Берлин кап.1 ранг Иван Иванов предупреждава, че поради това, че България е обявила война на Германия, те трябва или да минат на служба в немския военен флот, или ще бъдат изпратени в концлагер за военнопленници. Те (всички до един) избират концентрационния лагер, защото смятат, че политическите ситуации не могат да се отъждествяват с преданността към Отечеството  и дадената клетва за вярност.    След много перипетии, когато след войната се връщат в България, комунистическия режим въпреки омразата към фашизма, оценявайки достойното им поведение им предоставя възможност да възстановят ВМС и морското образование в  Морско училище – в училището наречено на името на Никола Й. Вапцаров. Това намирам за достойно, защото в крайна сметка важно е СЪДЪРЖАНИЕТО, а не ФОРМАТА. Тръгвайки по нишката на логиката на капитан Станчев, трябва да се преименуват всички училища и институции на името на Вапцаров в България, на името на Смирненски, заради стихотворението му „Червените ескадрони”, на Гео Милев – изгорен жив в пещите на „Полицейската обществена безопасност” заради поемата „Септември”.    По логиката на капитан Станчев трябва да преименуваме и настоящите и бивши (сега университети) военни училища „Васил Левски“, „Георги Бенковски“, „Тодор Каблешков“, защото са на името на както негови други колеги обявиха, че са били „терористи“, които са се били срещу законната турска власт. Неотдавна арменският гражданин  Карен Алексанян , живеещ в Шумен,  инициатор и собственик на Културно-историческия комплекс „Двор на кирилицата“ в град Плиска в Алеята на писателите откри бюст-паметник на Никола Вапцаров – по повод 65 години от удостояването му посмъртно с международната награда за  мир на 19 юни 1953 година. Бюст-паметници бяха открити и на Гео Милев и Христо Смирненски. Препоръчвам на капитан Станчев да потърси книгата „Съпротивата”, за да види там автентични снимки на отрязани партизански глави, набучени на оградни колове, както и автентични документи от полицески досиета за изплатени суми по 50,000 лв за партизанска глава, а и още много други отвратителни неща. Всяка политическа формация, която прилага насилие поражда в мен отвращение.   Невъзможен и обиден за коментар е втория пасаж от писанието на Орлин, отнасящо се за присътвалите на тържеството  официални лица, което е обидно, просташки и аз не мога да повярвам , че подобни скверни слова са изречени от Орлин. А сега няколко думи в отговор на фразата му, цитирам: „На всичко отгоре парада се провежда  под червените петолъчки,  които все още продължават да стоят от четирите страни на шпила на централния учебен корпус. А в България уж има закон за премахване на комунистическите символи, но за Варна той явно не важи.  Край на цитата. Орлине, ” Петолъчката” (Пентаграма) от  древни времена е символ съдържащ в себе си квинтесенция от човешки познания, цялостна информация, изразяване на висши идеи, разкриващи природата на нещата. Присъствайки в архитектурното оформяне на сградите, в изображенията, върху държавните гербове и емблеми на различни организации и общества – това са древните знакове и символи внасящи в нашия живот своя скрит смисъл, своята идея за световно устройство и ред. Намирайки се дълбоко в нашето подсъзнание,  те влияят на нашия бит и психо-емоционално състояние. Аз не намирам нищо неприлично в този символ, напротив гордея се, че съм възпитаник на това учебно заведение. Последните три пасажа от писанието на капитан Станчев, просто не са за коментиране.    От тях лъха непонятна крайно неетична омраза, потъпкана гражданска съвест, неразбираем егоизъм, социално – политическа безграмотност, качества, които водят към умствена клаустофобия.  Не разбирам, как е възможно, след изречените от него хулни слова,  той да може спокойно да преподава точно сега, в охулваното от него Морско училище. Това не е от материални интереси, защото неговата английска пенсия му създава спокоен битов комфорт. Не мога да определя поведението му и с психически фактори, защото капитан Станчев е в блестящо умствено професионално състояние, ползва и преподава перфектно материя, която малцина биха могли да поднесат, както той върши това. Не знам, не разбирам, но нямам никакво намерение да спра да комуникирам с Орлин, защото всяко друго поведение, не помага и превръща човешките отношения в дух на омраза, на разделяне на нацията, на самоунищожение, а за България трябва да сме готови на саможертва, на примеримост, защото Отечеството е над всичко.   Поезията на Вапцаров е пропита с истини за живота. Стиховете му: “ Мъже и жени, народ, ни крачка назад! Ще строим завод за живота! ” е закърмени с красотата и силата на Пирин планина. Морето на Варна, където учи за корабен механик, го изкушава с мечтата по далечни хоризонти, а работата във фабриката в Кочериново му разкрива песента на машините. Баща му – войводата Йонко Вапцаров, и майка му Елена предопределят двата основни пътя на съдбата му – борбата за по-добър живот на обикновените хора “от фабрики и канцеларии” и литературата. В дома им отсядат Пейо Яворов и цар Фердинанд, членове на ВМРО и различни интелектуалци. В поезията на Вапцаров говори гражданинът на света, който познава историята, живее с трудностите на настоящето, но вярва, че “Животът ще дойде по-хубав от песен, по-хубав от пролетен ден!”.    Стихосбирката му “ Моторни песни ” изказва грубата реалност в поезия за човека, превърнал вярата си в хляб за децата на утрешния ден. В речта му при завършване на Морско училище има една пророческа фраза на която се възхищавам , тя е «Господин капитан, господа офицери и преподаватели, ние се разделяме. Нека се разделим простени. Ние не искахме днес да огорчаваме, искахме да поправяме. Защото действително е необходимо, защото иначе с грядущите ще имате конфликти, конфликти, непроявени в реален смисъл, но вътрешни, дълбоки, трагични. Няма какво повече да кажа.“    ", "date": "2018.08.06", "title": "Спрете с езика на омразата !  Право на отговор - Отворено писмо от капитан Никифор Герчев"}
{"url": "http://www.classa.bg/%D1%81%D0%B2%D1%8F%D1%82/item/385023-%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%B7%D0%BD%D0%B0,-%D1%87%D0%B5-%D1%81%D0%B8%D0%BD%D1%8A%D1%82-%D0%BC%D1%83-%D1%81%D0%B5-%D0%B5-%D1%81%D1%80%D0%B5%D1%89%D0%BD%D0%B0%D0%BB-%D1%81-%D1%80%D1%83%D1%81%D0%BA%D0%B0-%D0%B0%D0%B4%D0%B2%D0%BE%D0%BA%D0%B0%D1%82%D0%BA%D0%B0-%D0%BF%D1%80%D0%B5%D0%B4%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%BF%D1%80%D0%B5%D0%B7-2016-%D0%B3", "text": "Той написа в Туитър: \"Фалшивите новини съобщават чиста измислица - че съм притеснен от срещата, която чудесният ми син Доналд е имал в Тръмп тауър през юни 2016 г. Това беше среща за получаване на информация за опонентка, това е напълно законно и се прави постоянно в политиката. И не доведе до нищо. Аз не знаех за това\", твърди президентът. За първи път той определя толкова ясно темата на срещата между сина му   и руската адвокатка Наталия Веселницкая в Тръмп тауър в Манхатън, отбелязва АФП. На срещата са присъствали също зетят на президента Джаред Къшнър и тогавашният шеф на предизборната му кампания Пол Манафорт. По-късно адвокатката отрече да е била свързана с Кремъл. Откакто преди година медиите разкриха, че е имало такава среща, обкръжението на Тръмп предлагаше различни версии за нея, напомня АФП. Самият той твърдеше преди 13 месеца, че тя била посветена на осиновяването на руски деца. Сега президентът изглежда променя своята версия, която е от ключово значение за разследването на специалния прокурор Робърт Мълър за евентуална руска намеса в изборите в САЩ през 2016 г., отбелязва Асошиейтед прес.", "date": "2018.08.06", "title": "Тръмп призна, че синът му се е срещнал с руска адвокатка преди президентските избори през 2016 г."}
{"url": "http://www.classa.bg/%D1%81%D0%B2%D1%8F%D1%82/item/385017-%D1%81%D1%80%D1%8A%D0%B1%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B5-%D0%B2-%D0%BF%D0%BE%D0%B2%D0%B8%D1%88%D0%B5%D0%BD%D0%B0-%D0%B1%D0%BE%D0%B9%D0%BD%D0%B0-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D1%81%D0%BE%D0%B2%D0%BE", "text": "Службите за сигурност увеличиха своите мероприятия с цел да бъдат предовтратени плановете на властите в Прищина за предизвикване на безредици по границата между двете страни Сръбската армия е в повишена бойна готовност заради напрежението в Косово. Това пише в днешния си брой в. \"Вечерне новости\". След приключването на вчерашното заседание на Съвета за сигурност при президента Александър Вучич \"службите за сигурност увеличиха своите мероприятия с цел да бъдат предовтратени плановете на властите в Прищина за предизвикване на безредици в Косово\", пише още изданието. Според \"Вечерне новости\" тези мерки имали за цел \"да въздействат и срещу определени сръбски среди, които разпространяват фалшиви нови и създават безпокоство сред сръбското население на север и юг от Ибар\". Изданието се позовава \"на източници от службите за сигурност\" и твърди, че държавният връх в Белград разглежда взимането на мерки поради нарушаването на Брюкселското споразумение и петгодишния отказ на Прищина да създаде Асоциацията на сръбските общини. Косовският президент Хашим Тачи в изявление пред обществеността призова гражданите и институциите в Косово да се въздържат от провокации и да запазят мира в този много важен период за Косово, съобщи МИА. \"Република Косово се ангажира да постигне историческо, правно обвързващо споразумение в рамките на последната фаза на диалога, за да нормализира отношенията между Косово и Сърбия. По време на това пътуване, необходимо за осигуряване дългосрочен мир в региона на Западните Балкани, Република Косово стриктно ще се придържа към обещанието да запази спокойствие и по никакъв начин да не застраши целта към пълното нормализиране на отношенията между двете страни \", се каза в изявление на президента на Косово. Сръбският президент Александър Вучич обяви, че окончателно решение за конфликта между Белград и Прищина към момента не съществува, съобщава агенция МИА. Изявлението дойде след заседание на Съвета за национална сигурност и след срещата му с патриарх Иреней. На въпрос на журналисти какво ще бъде окончателното компромисно решение, за което се говори в последно време, Вучич категорично заяви, че „подобно решение не е вземано и към момента всички слухове за подобно споразумение са спекулации\". Той подчерта, че не е оптимист и подобен договор не може да се случи без намесата на световните сили. От своя страна президентът на Косово Хашим Тачи обяви, че споразумение между Белград и Прищина скоро ще бъде подписано, и то ще бъде юридически задължаващо и окончателно. Преди дни президентът на Косово Хашим Тази заяви, че в случай на подписване на договор със Сърбия за окончателна нормализация на отношенията, е възможно коригиране на съществуващата граница, предава РИА „Новости\". Досега Белград отказва да признае наличието на държавна граница със самопровъзгласилата се република и продължава да твърди, че става въпрос единствено за административно разделение с автономната провинция Косово и Метохия. В същото време общините Прешево, Буяновац и Медведжа в Южна Сърбия са частично населени с етнически албанци, които настояват за присъединяването им към Косово. В четвъртък Тачи каза, че Косово има 400 километра „граница със Сърбия\". Без нейната демаркация в Прищина не са в състояние „да завършат процесите на формиране на държавата и нейната консолидация\". Косовският лидер се надява този въпрос да бъде разгледан по време на следващия рунд преговори със Сърбия в Брюксел с посредничеството на ЕС. Точната дата на разговорите все още не е известна. По-лесно решение с Албания - албанският министър на диаспората Пандели Майко каза, че от 1 януари 2019 г. между Косово и Албания няма да има граница. Майко, който снощи в град Скендерай в централно Косово присъства на проява, посветена на косовската диаспора каза, че албанският премиер Еди Рама вече е взел решението. \"Границата между Албания и Косово трябва да се отвори и премиерът ми каза, че решението вече е взето и че от 1 януари започва свободното движение между Албания и Косово\", каза Майко, а изказването му бе посрещнато бурни овации и ръкопляскания. На мероприятието в Скендерай присъстваха и премиерът на Косово Рамуш Харадинай и президентът Хашим Тачи, но, както съобщиха косовските медии, нито един от тях не коментира информацията, обяви бившият албански премиер и министър на отбраната, а сега министър диаспората в чужбина , Пандели Майко.", "date": "2018.08.06", "title": "Сръбската армия е в повишена бойна готовност заради Косово"}
{"url": "http://www.classa.bg/%D1%81%D0%B2%D1%8F%D1%82/item/385018-%D1%80%D1%83%D1%81%D0%B8%D1%8F-%D0%BD%D0%B0%D0%BB%D0%BE%D0%B6%D0%B8-%D0%BF%D0%BE-%D0%B2%D0%B8%D1%81%D0%BE%D0%BA%D0%B8-%D0%B2%D0%BD%D0%BE%D1%81%D0%BD%D0%B8-%D0%BC%D0%B8%D1%82%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D1%82%D0%BE%D0%BA%D0%B8-%D0%B7%D0%B0-537,6-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0", "text": "Москва отговаря на налагането на подобна марка от САЩ за вноса на алуминий и стомана От днес Русия въведе нови от 25% до 40% по-високи вносни мита за някои американски стоки, съобщава „Прайм\". По този начин Москва отговаря на налагането на подобна марка от САЩ за вноса на алуминий и стомана. По-високите ставки се отнасят за някои видове товарни транспортни средства, пътно-строителна техника, оборудване за нефтената и газовата промишленост, инструменти за обработка на метали, скални материали и сондажи. Общата сума се изчислява на 537,6 млн. долара. От мярката на първо време Русия ще получи допълнително 87,6 млн. долара, което е компенсация, която страната има право по правилата на Световната търговска организация (СТО). За останалата сума от 450 млн. долара по-високите мита ще бъдат въведени след 3 години или преди това по решение СТО.", "date": "2018.08.06", "title": "Русия наложи по-високи вносни мита на американски стоки за 537,6 млн. долара"}
{"url": "http://www.classa.bg/%D1%81%D0%B2%D1%8F%D1%82/item/385019-%D0%B2-%D1%81%D1%8A%D1%80%D0%B1%D0%B8%D1%8F-%D0%B2%D0%B8%D0%B6%D0%B4%D0%B0%D1%82-%D1%85%D1%8A%D1%80%D0%B2%D0%B0%D1%82%D1%81%D0%BA%D0%B8-%D0%B4%D0%B5%D0%BC%D0%BE%D0%BD-%D0%BD%D0%B0-%D1%85%D0%B8%D1%82%D0%BB%D0%B5%D1%80", "text": "Сръбският президент Александър Вучич сравни Хърватия с нацисткия лидер Адолф Хитлер в коментар, публикуван от сръбските медии, говорейки за прогонването на над 200 хиляди сърби в края на войната за независимост от 1991-95 година в Хърватия, съобщи ДПА. Нацисткият лидер Хитлер искаше един свят без евреи, а Хърватия - един свят без сърби, заяви Вучич на церемония по повод отбелязването на годишнина от военната операция „Буря“. И в двата случая имаше призиви за финално решение, посочи държавният глава на западната ни съседка. Хърватия се отдели от бивша Югославия през 1991 година и трябваше да се бие с подкрепяните от Белград сръбски бунтовници в продължение на четири години, за да установи суверенитета си. Над 10 000 души бяха убити и много хърватски градове бяха опустошени в годините след обявяването на независимостта през 1991 година Едва през август 1995 година хърватските сили възвърнаха контрола си върху големи части от територията, които бяха окупирани от сръбското малцинство в началото на войната. Броят на убитите в тази мисия продължава да бъде оспорван - дали става дума за стотици или хиляди убити. Острият коментар на Вучич беше разкритикуван в Хърватия. Изданието „Индекс“ нарече скандално изявлението на Вучич.", "date": "2018.08.06", "title": "В Сърбия виждат хърватски демон на Хитлер"}
{"url": "http://www.classa.bg/%D1%81%D0%B2%D1%8F%D1%82/item/385021-%D0%BA%D0%B8%D1%81%D0%B8%D0%BD%D0%B4%D0%B6%D1%8A%D1%80-%D0%B8-%D0%BF%D0%B5%D1%80%D1%81%D0%BF%D0%B5%D0%BA%D1%82%D0%B8%D0%B2%D0%B0%D1%82%D0%B0-%D0%B7%D0%B0-%D1%81%D0%B2%D1%8F%D1%82-%D0%B1%D0%B5%D0%B7-%D0%B0%D0%BC%D0%B5%D1%80%D0%B8%D0%BA%D0%B0", "text": "Въпреки че вече е на 95 години и се придвижва трудно, Кисинджър все още е въодушевен да говори. Той се качва на самолета, за да се види с руския президент Владимир Путин или китайският държавен глава Си Дзинпин със същия ентусиазъм, с който е играл на шахматната дъска на световната политика по времето на Никсън. Да го предразположиш да каже това, което мисли, е различно. Кисинджър е като оракул, чиито откровения са забулени в неразбираемост. Затова Люс си поставя за цел да го изкара от зоната му на комфорт. Обядът е точно след срещата на Доналд Тръмп с Владимир Путин в Хелзинки - среща, за която много дипломати на САЩ са убедени, че е най-голямото падение в американската дипломация. Люс и Кисинджър разговарят във френския ресторант в Манхатън, близо до апартамента на Кисинджър. Това, което истински вълнува бившия дипломат, е геополитиката. Той е съархитект на Студена война, в която САЩ се сближава с Китай и е в напрегнати отношения със Съветския съюз. А сега наблюдава свят, в който Китай и Русия предизвикват световния ред, често заедно и често за сметка на Щатите. Но доайенът на Студената война е колкото заинтересован от бъдещето, толкова и от миналото. В своя статия за The Atlantic, посветена на изкуствения интелект, той сравни човечеството с инките преди едрата шарка и нашествието на испанците. Кисинджър призовава за създаването на президентска комисия по работата върху изкуствения интелект. \"Ако не започнем скоро, ще се окаже, че е твърде късно да започваме\", казва той. Това лято Кисинджър ще работи по книга, посветена на някои от най-големите държавници. Има и глава за Маргарет Тачър. Току-що е завършил главата, посветена на Никсън - президентът, при който е бил и държавен секретар, и съветник по сигурността. Трудът му е от повече от 25 хил. думи и се колебае дали да не го публикува като отделна кратка книга. Опасява се, че може да има обратния ефект. На въпроса на Люс дали мисли, че може да предизвика сравнения между Уотъргейт и разследването около руската намеса в изборите на САЩ, Кисинджър отговаря кратко - опасява се точно от това. И бързо сменя темата към Маргарет Тачър, която нарича \"невероятен партньор\". По негово мнение Америка има нужда от балансьор. Едуард Люс иска обаче да чуе мнението на Кисинджър конкретно за Доналд Тръмп. Само че Кисинджър отделя време, за да каже добри думи и за лорд Карингтън - министър на земеделието по времето на Чърчил, а след това и министър на отбраната. Какво обаче мисли Кисинджър за срещата на върха в Хелзинки? Отговорът му е несигурен. Според него това е среща, която е трябвало да се случи и която е настоявал да се случи от известен брой години, но е била забавена от вътрешни проблеми в САЩ. За него забавянето е пропусната възможност. После посочва за пример Сирия и Украйна, защото неповторима характеристика на Русия е, че почти всички катаклизми по света я засягат. Затова Русия е виждана като заплаха. Кисинджър смята, че тези настроения не просто ще продължат, но и ще се засилят. Пред Люс той размишлява за почти митичната способност на Русия да издържа на страдания. Казва, че още преди анексирането на Крим е било грешка Западът да мисли, че Кремъл ще приеме неговите правила, а НАТО не усеща дълбоката нужда от уважение, която Русия изпитва. Грешката, която Алиансът прави, е да мисли, че през Евразия ще мине някаква културна революция, без да има съвсем различно отражение на Запад. Дали обаче това означава, че Западът провокира Путин? Кисинджър мисли, че руският президент не е като Хитлер, по-скоро прилича на Достоевски. В хода на обяда Люс започва да усеща, че губи контрола над разговора и може и да не получи желания отговор относно Тръмп или изпуска скритите послания в думите на събеседника си. Оказва се, че Кисинджър не иска да говори твърде много за Тръмп в момента, защото може да му се наложи да го прави далеч по-задълбочено занапред. Тръмп може би е от онези исторически фигури, които се появяват на определен период от време, за да отбележат края на една ера.  Не е задължително той самият да осъзнава това, възможно е да е просто случайност. Що се отнася до Европа, единственият лидер, който го вълнува истински, е Еманюел Макрон. Кисинджър все още не може да каже дали политиките му са ефективни, но определено харесва стила му. Сред другите европейски държавници споменава Ангела Меркел, която определя като ориентирана към страната си. Харесва личността й, но не я намира за съвършена. С кой дипломатически мозък би сравнил себе си или вече покойния си спаринг партньор Збигнев Бжежински. Споменаването на Бжежински събужда нещо у Кисинджър. Когато \"Збиг\", както го нарича\", умира, той пише до съпругата му, че няма смърт, която да го е развълнувала по този начин. Кисинджър определя Бжежински като неповторим за своето време, въпреки различията в идеите. Люс променя насоката на разговора и пита какво би се случило с Германия, ако САЩ напуснат НАТО. Кисинджър не дава абсолютно точен отговор на въпроса. Казва, че през 40-те европейските лидери са имали ясна насока, а в момента просто искат да избегнат неприятности. Накратко - не си вършат добре работата. Освен това сега европейската перспектива за свят без Америка изглежда по-страшна от противоречия с Америка. Дали е възможно Тръмп умишлено да разклаща положението в Европа, за да стои на краката си? Кисинджър не изключва тази възможност. Алтернативата също не е приятна - разединен Атлантически съюз би превърнал Европа в придатък към Евразия. Бившият дипломат е също толкова предпазлив към изкуствения интелект. Загрижен е как ще изглежда война, водена изцяло от роботи. Но за него най-притеснителното е, че светът преминава през много тежък период. Това е достатъчно заключение, въпреки че въпросите на Люс за Тръмп не срещат конкретен отговор.", "date": "2018.08.06", "title": "Кисинджър и перспективата за свят без Америка"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/385022-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82%D0%B8-%D0%BB%D0%B8-%D1%81%D0%B0-%D0%BF%D0%BE%D1%87%D1%82%D0%B8-7-%D0%BC%D0%BB%D1%80%D0%B4-%D0%BB%D0%B5%D0%B2%D0%B0", "text": "АБРАКАДАБРИ С БЮДЖЕТА 2 милиарда излишък са 615 млн. недостиг Губят се и 3,8 милиарда долара от продажба на конфискувани биткойни и биткойни кеш Според МФ излишъкът в бюджета възлизал на 2.023 млрд. лв. към края на юли.  Това число се размахва от финансовия министър Горанов, от премиера Борисов, от управляващата коалиция като техен успех. Става дума за предварителни данни.  Последните официални са за първото полугодие. Затова ще разгледам него. Според данните за първите шест месеца на годината излишъкът по държавния бюджет е 1 милиард 479 милиона и 900 хиляди лева.  Т.е. правителството има защо да се хвали и да запушва с тези хвалби устата на критикуващите го. А сега да разчопкаме хвалбата с тези 1.5 милиарда до края на юни и достигнали 2 милиарда преди броени дни. Милиардите отгоре – така нар. положително салдо на бюджета са в устата на министрите и отчетите на МФ.  В устата на министрите обаче го няма, но в отчетите го има дефицитът. Вкл. и в отчет на същото МФ, което се хвали с излишък според друг негов отчет.     Защото според Единната касова сметка на бюджета, която се води в БНБ, разходите надвишават приходите с 615 милиона 256 хиляди и 900 лева.  Значи според единия отчет плюсът е над 2 милиарда, според другия обаче имаме минус за над 600 млн. (виж таблицата) Месец на годината (за 2018)  …………………..Отчет на……………..Касова сметка  …………………..бюджета (млн.)……баланс (млн.)  Януари……….+986,2…………………. -262, 7292  Февруари……+737,6…………………..+481, 7659  Март…………..+528,3…………………. -213,3462  Април…………+1019,3…………………-501,5458  Май……………+1200,5………………… -483,9878  Юни…………..+1479,9…………………+3, 11690  Юли…………..+2023,0…………………+361,4693 РАВНОСМЕТКА…….+2023,0……………… -615,2569 Накратко излезе като във вица: не били изнесени на Запад компютри, а компоти, и не сме взели пари, а ще даваме, понеже компотите ги рекламирали заради качеството им.  В случая имаме две статистически масива информации, направени по две различни методологии. Вместо съпоставимост на данните имаме тотално, скандално разминаване между тях с цели 2 милиарда 637 милиона 256 хиляди и 900 лева. Аз знам коя е по-достоверната методика, по-точната статистика и на кои данни да вярвам! А вие? Първият масив по първата методология е за масова консумация – пробутват на нас и се тупат с него в гърдите.  Вторият масив данни по другата методология е за експертите – касовата сметка, която сочи РЕАЛНО ВЛЕЗЛИ И ИЗЛЕЗЛИ ПАРИ (реални приходи и разходи, отчитани ден по ден) е само за консумация на експертно равнище. Всъщност може да се види манипулацията в първата методика. А бих казал и съвсем откровена фалшификация, за да се изкара бюджетът на плюс.  Например според данните за януари, който по традиция е най-слабият икономически месец от годината, с най-нисък стокооборот в страната и най-нисък износ и внос приходите от ДДС са посочени с рекордна величина от 1 милиард 430 милиона и 600 хиляди лева. Такива приходи от ДДС никога не е имало у нас. Няма и през 2018 г. Те средномесечно се колебаят между 500 и 800 млн. лева, като по изключение (летните месеци с потока от чужди туристи и декември заради Коледа и Нова година) достигат понякога и до 1 милиард. АФЕРА ЗА БЛИЗО 4 МИЛИАРДА ДОЛАРА Ще добавя още една скандална история.  Държавата мин. г. се сдоби с 213 519 биткойна, конфискувани от престъпна банка с помощта на външни секретни служби и международни организации (операция “Пратка/Вирус”), за която многократно съм ви информирал. Сумата от тяхната продажба достигна 3,4 милиарда долара (равностойност 5,78 милиарда лева).  Към всеки биткойн върви и един биткойн-кеш. Тяхната стойност е 600 млн. долара (1 млрд. лева)  Така България разполагаше с актив за почти 7 милиарда лева (6.78)  МФ, МВР и Прокуратурата засекретиха всякакви данни и за биоткойните, и за операциите с тях. Отказаха каквото и да е информация за разпореждането с тях. По данни от световните борси на криптовалути то е извършено и биткойните и биткойните-кеш са продадени. Но приходите от продажбата и досега не могат да се открият като постъпления нито в българския бюджет, нито във фискалния резерв на държавата, нито във валутния резерв. ПИТА СЕ КЪДЕ СА ПОЧТИ 7 МИЛИАРДА ЛЕВА? Защо няма политическа сила, депутат, експерт, коментатор, медия, които да повдигнат въпроса за изчезналите милиарди? Защо няма питане в парламента, статии в медиите, изявления по телевизиите? Защо финансовите експерти си мълчат? Защо мълчат дори и най-отявлените критици на властта? Кой ги открадна тези 7 милиарда? Как си ги поделиха зад кулисите? Но най-важният въпрос е защо обществото като стадо овце на заколение си мълчи?    ", "date": "2018.08.06", "title": "Откраднати ли са почти 7 млрд. лева?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/385013-%D0%BD%D1%8F%D0%BC%D0%B0-%D0%BD%D0%B0%D1%88%D0%B8,-%D0%BD%D1%8F%D0%BC%D0%B0-%D0%B2%D0%B0%D1%88%D0%B8-%E2%80%93-%D1%81%D1%8A%D0%B2%D0%B5%D1%82%D0%BD%D0%B8%D0%BA%D1%8A%D1%82-%D0%BD%D0%B8,-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD-%D1%81-%E2%80%9C%D0%BE%D1%87%D0%B8%D1%82%D0%B5%E2%80%9D,-%D0%B4%D0%B0-%D1%81%D0%B5-%D0%BC%D0%B0%D1%85%D0%B0%E2%80%A6-%D0%BD%D0%B8%D0%B5-%D0%BD%D0%B5-%D1%81%D0%BC%D0%B5-%D0%B3%D0%B5%D1%80%D0%B1,-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8%D1%82%D0%B5-%D0%B2%D1%8A%D0%BD%E2%80%A6", "text": "Димитър Желязков(Митьо Очите) е заловен в Истанбул в компанията на общински съветник от БСП и бивш депутат на ДПС. Логично се очаква реакция от нас, въпреки че Бенчев не е член на партията. Поисках информация кога, кой, как и защо е предложил този човек в наша листа преди години. И заваляха съвети: не се намесвай, не взимай отношение, прехвърли отговорността на местната структура, трай си и не понасяй негативи заради решение на предишното ръководство на партията. Разбира се – категорично отхвърлих тези препоръки. Бенчев незабавно трябва да освободи всички постове и да напусне общинския съвет на гр. Бургас. Този случай е образът на икономическо-политическа криминална спойка на интереси и пари. Той е ярък пример за модела на прехода. И не е единствен в страната. И не само, че няма да послушам съветите – да си мълча и да се сниша, а много категорично ще заявя: няма наши, няма ваши. На този модел трябва да се сложи край.    ", "date": "2018.08.06", "title": "Няма наши, няма ваши – съветникът ни, арестуван с “Очите”, да се маха… Ние не сме ГЕРБ, престъпниците вън…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385014-%D0%B4%D0%B8%D0%B3%D0%B8%D1%82%D0%B0%D0%BB%D0%B5%D0%BD-%D0%B4%D0%B5%D1%82%D0%BE%D0%BA%D1%81-%D1%81%D1%82%D0%B5%D0%B3%D0%BD%D0%B5%D1%82%D0%B5-%D1%81%D0%B5", "text": "Има ли по-добро чувство в живота на работещия човек, от това да остави имейлите си да изпращатавтоматичен отговор \"out of office\"? Да, сигурно е готино да получиш космически бонус след като си се раздавал цяла година, но да откриеш ключа към оцеляването на човешкия вид също не звучи лошо. За простосмъртните малко неща са толкова удовлетворяващи, колкото едно \"Съжалявам, но в момента не съм на разположение...\". През август този тип имейли са три пъти повече, отколкото реалните. Някои от тях дори съдържат известна степен на агресия в зависимост от нагласата на автора си - от пасивно-агресивни до наистина язвителни. Има хора, които обичат да описват плановете си за лятото в притеснително дребни детайли - \"Когато получите този отговор, ще съм наполовина в изкачването на връх Матерхорн, който планирам да изкача като използвам само ноктите на краката си. През това време ще имам малко, да не кажа никакъв достъп до WiFi, затова простете забавянето в отговора ми\". Друг обявява, че имейлите, изпратени по време на почивката му, директно ще отиват в кошчето, затова \"Опитайте отново по-късно\". Представете си го като един огромен жертвен огън, в който заминават съобщенията за рождени дни и въпросите от сорта на \"А някой в офиса случайно да говори шведски?\". И всичко това избухва във виртуални пламъци! Още по-яко звучи изказването \"В годишната си отпуска съм\" - сякаш плуването във водата на надуваемо фламинго е някакво задължение, което човек върши против волята си. Американците имат особена фобия от този израз, но те така или иначе се страхуват някой да не открие, че обичат да си почиват. Въпреки това автоматичният отговор на имейлите не успява да спре нахлуванията в личното пространство. Повечето от нас използват WhatsApp, Instagram или, не дай си Боже!, Facebook. Заради възхода на технологиите се налага едва ли не да изключим напълно телефона си, за да запазим психическото си равновесие по време на почивката. Вероятно в момента Instagram-ът ви е препълнен със снимки на крака, натопени в кристално чисти води, или купчини книги, чийто притежател има намерение да прочете в близките дни. Всички те са придружени със смели изказвания тип \"Зарязвам телефона за известно време. Доскоро!\" и хаштаг #holidayvibes. Давате ли си сметка, че след страха  да не изпуснем нещо  дойде  удоволствието от това да изпускаме някои неща . С него идва свободата да се \"изключиш\", да си оставиш смартфона и лаптопа настрани. Всичко това е част от вълната \"да се грижим за себе си\". Телефоните са лоши, ама наистина лоши, а оплакването колко са лоши е модерно. Редица алфа от този тип вече си поставят задачи за самоусъвършенстване. Изключително забавна статия в New York Times описва ползите от нов тип \"креативен вакуум\", който включва бизнес лидери, които катерят планини в Бирма или плават през протоци, за да се съсредоточат върху проектите си. Шеф на реномирана винарна прекарва лятото си в гаража си, скрит дори и от приятелите си.  А друга двойка, без майтап, се отдава на построяването на луксозно жилище за домашния им любимец - гущер. Казват, че им носи чувство за свобода. Звучат, все едно имат нужда от психична помощ. Ясно е, че имаме нужда от \"дигитален детокс\". Една част от нас иска да си хвърли смартфона в най-близкия водоем, другата изпада в паника, когато не го напипва в джоба си. Но \"дигитален детокс\"? Не ставайте глупави! Първо, звучи толкова прекалено драматично. Наистина ли някой е толкова затормозен от професията си? Колко точно може да бъде ужасяващ един имейл? Забележителна е и идеята за собствената чудовищна важност, която налага да съобщите на света, че няма да ви има известно време. Трябва ли да забележим, че сте спрели да пускате снимки на децата си, редувани с кадри на домашни къпкейкове? В паника ли да изпаднем, че тази седмица колежката няма да пуска забавни гифчета? Тя добре ли е? Да, просто е на \"дигитален детокс\".  Единственият човек, на когото ще му липсва, че не сте на телефона си, сте самите вие. Разбира се, тук няма златна среда. Никой не иска непрекъснато да го безпокоят по време на почивката му. Но нека сме честни - съобщението, че някой черпи в офиса едва ли ще ви разстрои особено... освен ако наличието на безплатна торта, от която не можете да опитате, наистина ви натъжава. А и защо да ходите на почива, без да споделите с всички останали? Покажете колко точно сте във ваканция и то през безплатния WiFi на плажа. Ако се замислим - може би това е целта на \"дигиталния детокс\". Да предпази психическото здраве на другите.", "date": "2018.08.06", "title": "Дигитален детокс?! Стегнете се!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385015-%D0%B3%D0%BB%D1%83%D0%BF%D0%BE%D1%81%D1%82-%D1%81-%D0%B1%D0%B0%D0%BD%D0%B4%D0%B5%D1%80%D0%BE%D0%BB", "text": "В летните жеги на човек могат да му хрумнат гениални идеи – основно – икономически. В парламента има климатик, но това не пречи на гениалността – и в един горещ юлски ден депутатите решиха – пише го и в „МОНИТОР” – „Наливната бира – с бандерол”. Човек трябва да не е виждал наливна бира дори на реклама, за да гласува такова нещо. Светкавично си представихме как барманът налива – както в рекламата – догоре, после маха пяната с дървеното ножче и лепва бандерола върху останалата пяна – така че да има отчетност и хазната да се пълни. Пълна халба – пълна хазна. И обратно, разбира се. Важно е народът да е доволен и да внимава да не се задави с бандеролчето. За съжаление, седмица след това от „СТАНДАРТ” научаваме, че „Наливната бира – без бандерол”. Жалко, всенародното благоденствие се отложи… Междувременно „24 ЧАСА” се опита да ни разтревожи съботно с твърдението, че „Златната плоча на НАСА с „Излел е Дельо хайдутин” може да шокира зелените човечета”. Нещо повече – не било изключено „да ни възприемат като войнствени скандалджии”. Като знаем как работи гугълският преводач – нищо чудно! Временно успокоение внася твърдението, че все пак сондите „Вояджър”, превозващи смущаващия артефакт към извънземните цивилизации, имат още да пътуват до най-близката звездна система.  Временно – колко да е временно – 40 000 години… А междувременно отново „24 ЧАСА” търси чудесата край нас – „В Бургас прохождат с ампутирани крайници”. Досега смятахме, че нещастниците могат да проходят само с протеза, а сега – ще им връчват чужд ампутиран крайник и да се оправят, така ли? Слава Богу, става дума за център за протезиране, който дава шанс на инвалидите, но тая скучна информация не става за заглавие! По-оптимистично към лятото опитва да подходи „СТАНДАРТ” с папарашките снимки на Гришо и любимата му – „Гришо глези и къпе Никол в Сен Тропе”. Но хубавинята все пак не трябва да сладни – и същите снимки в „МОНИТОР” под намигащото заглавийце „Двамата скачат от яхта и се къпят с маркуч” са гарнирани и с чаена лъжичка катран – „Мнозина обаче започнаха да се питат дали Григор няма да се раздели с треньора си”… Ако не с Никол – то с треньора, ако не и с него – с кучето (ако има куче, ако няма – да си вземе, за да има с кого да се раздели). „МОНИТОР” продължава и със старанието си да изкарва противниците си виновни за всички скандали, бедствия и аварии: „Тома Белев изскочи и от чумата” – твърди изданието. Преди година ентусиазирани авджии предложили дивата свиня да се трепе без сезон, но въпросният Тома задействал агентурата си в парламента и така сега чумата тропа на вратите и еднометровата телена ограда с Румъния, а прасетата рият щастливо жълъди и хич и не им пука – сигурно, защото не знаят да четат. Врагът не спи и през летните месеци, смятани погрешно за отпускарски – „Маргинали налазиха протеста на майките” – разобличава „ТРУД”. Няколко от несимпатичните на изданието и издателя му партии „опитват да яхнат недоволството”. С каква цел? Елементарно – „Парите са от чуждестранни спонсори”. На нас все чуждестранната намеса ни обърква работите – ако я нямаше, досега да сме Швейцария на Балканите или – още по-добре – швейцар­ците щяха да се хвалят, че само след десетина години, ако продажбите на шоколад вървят добре, ще могат да се нарекат България на Алпите. Честно казано, струва ми се, че ако вместо да разсъждават как да залепят бандерол върху прясно налята бира, депутатите бяха въвели бандерол върху глупостта, икономическият ефект би бил многократно по-голям.", "date": "2018.08.06", "title": "Глупост с бандерол"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/385016-%D0%BC%D0%BE%D0%BC%D0%B8%D1%87%D0%B5%D1%82%D0%BE-%D0%B2-%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0", "text": "И в романа на Иън Макюън „Операция „Сладкоугодник”   Преподавател я вербува като студентка, любовница му е. И веднага след следването е приета в тайните служби. Първата й инициатива там е да състави досие на провинциален училищен директор. Засекли го на сбирка на неблагонадеждни. Какъв е смисълът? – Ако кандидатства за отговорна работа, няма да го допуснат, това е 1972 г. Момент, в Англия е и в романа „Операция „Сладкоугодник” на Иън Макюън (изд. „Колибри”, превод Надежда Розова). Героинята е в МИ5, контраразузнаването. В онези години всичко се прави на хартия и стотици патриотки се препитават покрай досиетата. Най-студената война.     Момичето е влюбчиво и тази му характеристика е основен двигател в романа. Заухажва се с колега, обаче й възлагат да зариби млад писател. МИ5 дава тайно пари на организация с името – забележете: „Свободно слово”, тя – на фондация, която ги връчва на писатели: Творете свободно! Очаква се те да се развиват в правилна посока. Нашенското соцпазаруване на автори чрез контрактации е на този фон нищо повече от приспивна песен. Измисля ли си Макюън? Защо му е, та той обяснява и как с такива инструменти се прави от Оруел световен писател… Няма отърване от досиетата. Полицията прави на всеки български ЕГН електронно. По-евтино е, но какво е вътре, как се ползва, има ли граждански контрол – казва ли ти някой? Поминъчните досиетолози си траят мъдро – не се е родила фондация, която ще плати такъв „проект”. Но Макюън е винаги в състояние да стъписа читателя по мостчето „живот – литература – живот”. Читателят се усеща минал по него чак на другия бряг. Как Макюън успява да скрие литературата? На всичко отгоре този път го прави по-твърде усукана формула, но я показва накрая. А момичето си го бива, няма да го смачкат и с всичката си наивност ще отбележи: „Светът определено беше на път да се превърне в продукт за еднократна употреба”.", "date": "2018.08.06", "title": "Момичето в Студената война"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385012-%D0%BF%D0%BE%D0%B4%D0%B0%D1%80%D1%8A%D0%BA-%D0%B7%D0%B0-400-%D0%BC%D0%B8%D0%BB%D0%B8%D0%BE%D0%BD%D0%B0-%D0%BE%D1%82-%D0%B2%D1%81%D0%B5%D0%BA%D0%B8-%D1%80%D0%B0%D0%B1%D0%BE%D1%82%D0%B5%D1%89-%D1%83-%D0%BD%D0%B0%D1%81-%D1%89%D0%B5-%D0%B2%D0%B7%D0%B5%D0%BC%D0%B0%D1%82-%D0%B7%D0%B0-%D0%BD%D0%B5%D0%B3%D0%BE-%D0%BF%D0%BE-125-%D0%BB%D0%B2-%D0%B8-45-%D1%81%D1%82", "text": "ПОДАРЪК ЗА ПОЧТИ 400 МИЛИОНА (395,07 млн. лв.)…   От всеки работещ у нас ще вземат за него по 125 лв. и 45 ст. Ще бъда лаконичен.  И с фактите, и с обяснението им.        През 2011 г. компания под руски контрол – тогава с директно ръководство от представители на „Газпром” – българската „Овергаз” с олигарха Сашо Дончев влиза в конфликт с държавата, понеже й се отказва достъп до магистралната газотрансферна и разпределителна мрежа на страната. (т.е. родното газпромовско дружество иска да си взима газа директно от компанията-майка, а не опосредствено чрез „Булгартрансгаз” и „Булгаргаз”.)  Заради този отказ дружеството на „Газпром” и Сашо Дончев уведомява Европейската комисия за злоупотреба с монополно положение на Българския енергиен холдинг и дъщерните му „Булгаргаз” и „Булгартрансгаз”.  През юли 2013 г. по този повод Европейската комисия започва разследване и завежда дело № 39849 BEH gas/2013 заради евентуално нарушаване от България на член 102 от Договора за функционирането на Европейския съюз и европейски регламент № 715.    През 2015 г. във връзка с това дело са извършени поредни трансформации в газовия сектор у нас, като е даден достъп до мрежата на всички желаещи компании, определени са тарифите за този достъп и са предоставени пояснения от България пред Европейската комисия. (виж линка на Европейската комисия). .  Естествено е, че след извършеното от България скандалът отшумява и настъпва тишина. Изминават над три години време.    След три години в задънения път, в който са се оказали със сигнала си до Европейската комисия, Овергаз, местният олигарх Сашо Дончев и руските газпромовски олигарси решават да потърсят други пътища.  Защото на хоризонта продължава да се мержелее евентуален подарък от стотици милиони – едни големи държавни пари, маскирани като „обезщетения” за претърпени вреди и претендирани за плащане от държавата.  И затова през 2017 г. Овергаз завежда арбитражно дело в CSID – Международния център за уреждане на инвестиционни спорове във Вашингтон към Световната банка и Международната финансова корпорация. Апетитът му е за 202 млн.евро, които да му плати България.  Това прави 395 милиона и 50 хиляди лева или по 125 лв. и 45 стотинки от всеки работещ човек у нас.    Проблемът обаче е, че според анализа, който направих на този иск, българо-газпромовската компания не може да представи достатъчно убедителни доказателства за претенциите си.  И затова в нечия умна глава се ражда идеята да се изманипулира Европейската комисия, като се провокира тя да даде становище по практически приключилото още преди доста години нейно разследване и премахнатото нарушение на антимонополните правила.  В такова евентуално становище няма как да не стане дума за това, че наистина и в действителност навремето е имало злоупотреба на държавата с монополно положение, което да послужи като аргумент за спечелване на делото пред арбитража във Вашингтон.  В тази връзка ще отбележа, че практически самият „Овергаз” е с монополно положение на вътрешния потребителски пазар в България, но родната комисия за защита на конкуренцията нехае за това.    За да се провокира Еврокомисията да даде становище, с което да фиксира едно старо и вече поправено нарушение на България, се избира тежко оръдие – правителството и парламентът.  През миналата година – на 9 ноември, се провежда закрито за медиите заседание на парламентарната комисия по енергетика по този проблем. Така моторът на идеята „да пипнем едни милиони” набира обороти и политическа подкрепа.  В резултат парламентът гласува, без да има такава необходимост, свое решение, с което задължава българското правителство да даде „отпор” на Европейската комисия, ако тя реши да санкционира България. Въпреки че никой от нея не иска да ни наказва с глоби и въпросът за тях е приключил, след като нарушението е премахнато още преди 3 години.  От 179 присъстващи депутати в цялото им цветово партийно разнообразие и палитра от „убеждения” 179 са твърдо „за” с претекста защита на националните интереси.    Да, ама Брюксел дипломатично премълчава родната инициатива и не се включва в така замислената игра. За него проблемът е решен още през 2015 г.  „Овергаз” увисва на „на сухо” – не получава така желания си съдебен аргумент, който да използва пред арбитража.  Родната компания и газпромовските им дружки губят търпение. По всяка вероятност ще загубят делото във Вашингтон и в добавка ще трябва да се бръкнат за немалките по размер съдебни разноски по него.  Понеже ЕК не желае да се произнесе по приключилия въпрос, за да го използва Овергаз като аргумент в спора във Вашингтон, правителството се намесва. След като провокацията с предишното решение на парламента от ноември мин. г. не успява, сега се прибягва към по-силов метод.  С тази идея герберовият депутат и бивш енергиен министър Делян Добрев и сие негови съмишленици внасят проект за поредното решение на парламента по този въпрос.  И депутатите го гласуват на 26 юли т.г. Отново единодушно.  Те не се притесняват, че само за няколко месеца обръщат мнението си от твърдото „против всякакво признаване на вина” до също толкова твърдото „признаваме вина” – без никой да ни го е поискал вече толкова години. И искат да преговаряме за размера на евентуална санкция по това непоискано признание на вина.  С това свое ново решение Народното събрание задължава министър Теменужка Петкова да проведе по наша инициатива разговори с ЕК и да се договори с нея, за да се намали или избегне санкцията.  Опаа! Властта у нас се оказа баба Ванга!  Тя в аванс знае какво предстои да стане, кога ще стане, дали и как точно ще се произнесе Брюксел, сочейки държавна вина и дори за колко пари ще одруса държавата ни. Защото според депутатското войнство, кабинетът, политическите сили, енергийните експерти и целокупните родни медии Европата щяла да накаже България с 300 млн. евро глоба.  Случайно или не, парите са с ½ повече, отколкото е размерът на претенцията на „Овергаз” в арбитража. Това е добър мегдан за отсъждане на санкция или за преговори с българо-руската компания, за да се мотивира как не сме платили 300 млн., а властите са извоювали и „спестили” например цели 100 млн. в “тежка битка” с руските интереси. И нещо като доказателство пред наивниците за некорумпираността на родните партийни елити и правителство.  С това решение правителството, Народното събрание, а следователно и всички представени в него политически сили – всички те дават така желания аргумент на „Овергаз” за спечелване на 200 млн. евро от България.  Документът вече е приложен от газовото дружество в арбитражния спор като подкрепа на твърденията му за вина на държавата в процеса – ето, вижте, парламентът и правителството признаха вината си. И освен това ще водят преговори по оценката във финансови размери на тази вина. (в случая вече е без значение какво ще каже Брюксел)    В резюме: България провокира нещо, което от 3 години насам не се иска от нея, за да може една частна компания, свързана с „Газпром” евентуално да чопне едни 200 млн. от държавната хазна. Тя се пълни от данъците ви, така че всеки работещ незримо ще заплати по аферата 125 лева и 45 стотинки. Не се случва за първи път.  Водевилът се играе многократно и с успех – от същите участници.  С подобна история – с актьори Газпром, Овергаз, България и като режисьор Русия, представена като „драма” у нас (по същия начин, както сега) ви запознах през януари 2016 г.  В резултат тогава държавата ни плати по 30 долара повече на всеки хиляда кубика газ. Ставаше дума за стотици милиони кубометри. Това бяха получени „лесни милиони”, вероятно със съответния комисион за видни партийци от най-различни партии и членове на правителството.  Сметката първо я плати държавата, а чрез цените – после и всички потребители на газ и на топлина и ток, произведени чрез него. Виж тук:  Драмата-водевил се игра и далеч по-едро.  Навремето предупредих, че е корупция решението на правителството и на парламента да прекратят ЕДНОСТРАННО проекта АЕЦ „Белене” САМО ТРИ ДНИ преди да изтече последния анекс по споразумението. С изтичането на този анекс Споразумението губеше силата си и вече никой не само не можеше да осъди България, но дори нямаше и как да са я засъди.  Но родните политически сили и власти чрез едностранното, предсрочно прекратяване само три дни преди изтичане на срока формираха УМИШЛЕНО, НАПЪЛНО СЪЗНАТЕЛНО българска вина.  Тази вина Русия използва като решаващ аргумент в арбитража в Женева, за да спечели делото срещу нас за 600 млн. евро.  ", "date": "2018.08.06", "title": "Подарък за 400 милиона! От всеки работещ у нас ще вземат за него по 125 лв. и 45 ст."}
{"url": "http://www.classa.bg/%D1%81%D0%B2%D1%8F%D1%82/item/385008-%D1%82%D0%B8%D0%BB%D0%BE%D1%81-%D0%BF%D1%8A%D1%80%D0%B2%D0%B8%D1%8F%D1%82-%D1%85%D1%8A%D0%B1-%D0%BD%D0%B0-%D1%87%D0%B8%D1%81%D1%82%D0%B0-%D0%B5%D0%BD%D0%B5%D1%80%D0%B3%D0%B8%D1%8F-%D0%B2-%D1%81%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE-%D0%BC%D0%BE%D1%80%D0%B5", "text": "От години, дойде ли туристическият сезон, захранването с електроенергия се превръща в проблем на малкия гръцки остров Тилос в Средиземно море, разположен само на 78 километра от Родос. Доскоро зависим от електрическата енергия, произвеждана от петролни централи на съседния остров Кос, днес Тилос е до голяма степен независим и дори е в състояние да изнася чиста зелена енергия към съседните острови, разказва Ройтерс. Властите на острова са използвали грант от 11 млн. евро по европейската програма Хоризонт 2020, за да превърнат Тилос в първия зелен енергиен хъб в Средиземно море. С европейските средства са изградени слънчеви панели и вятърни паркове, както и системи за съхранение на енергията, които покриват потреблението на хилядите туристи и 550-те постоянни жители на малкия остров в по-голямата част от годината. Съхранението на енергия е един от най-важните елементи за системата, тъй като потреблението на острова не е равномерно в рамките на годината, както и заради източниците на енергия, които не са постоянни. Жителите на Тилос се надяват, че така ще бъде сложен край на непрестанните прекъсвания на тока, които понякога траят часове и се превръщат в истинско предизвикателство за туристическия бизнес. Част от проблемите идват и от подводните кабели, с които е свързан островът със съседите си. Те често дават дефекти и по-бавно се ремонтират. Освен това тази система е много скъпа и замърсяваща околната среда и захранването се срива, когато потреблението на самия остров Кос се повишава. Производството на електроенергия от петролни продукти е развито за малките, отдалечени острови в Гърция и получава големи субсидии от държавата. А разходите за производството са големи, особено в летния пик на потреблението. В разгара на туристическия сезон населението на Тилос например се удвоява - пристигат служителите в хотелите, ресторантите и магазините. Отделно и туристическият поток - през 2017 година островчето са посетили 23 хил. туристи, привлечени от живописните селца и биоразнообразието. През 90-те години населението на остров Тилос падна под 200 души, посочва още Ройтерс. След това подобренията в инфраструктурата върнаха част от населението. Местните власти се надяват, че със сигурната енергийна система още млади хора ще потърсят по-добър живот на Тилос. Те ще могат да живеят постоянно на острова и да имат всички удобства, коментира кметът Мария Кама. А надеждите на Гърция са, че Тилос ще бъде пилотният проект за енергийна независимост и още много други отдалечени острови ще последват този пример.", "date": "2018.08.06", "title": "Тилос - първият хъб на чиста енергия в Средиземно море"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385009-%D1%81%D0%B2%D0%B5%D1%82%D0%BE-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D0%B8%D0%B5-%D0%BD%D0%B0-%D0%B3%D0%BE%D1%81%D0%BF%D0%BE%D0%B4%D0%B0-%D0%B1%D0%BE%D0%B3%D0%B0,-%D0%BD%D0%B0%D1%88%D0%B8%D1%8F-%D1%81%D0%BF%D0%B0%D1%81%D0%B8%D1%82%D0%B5%D0%BB-%D0%B8%D0%B8%D1%81%D1%83%D1%81-%D1%85%D1%80%D0%B8%D1%81%D1%82%D0%BE%D1%81", "text": "  Днес е празникът Преображение Господне. Той е установен още в първите векове на християнството и ни припомня едно от важните евангелски събития от земния път на Спасителя, а именно явяването Му в небесната слава пред Неговите ученици Петър, Йоан и Яков. Юдейският народ не познал в Христос очаквания Месия, макар и старателно да изучавали пророчествата, те се надявали, че очакваният Месия ще ги освободи от робството на чужденците, ще възвеличи със земна слава и ще седне на  . Те не разбрали, че в пророчествата се говори за небесно, а не за земно царство, за вечни блага, а не за земна слава. Иисус Христос често беседвал с учениците си за Своите страдания. Той казвал, че Нему предстои да бъде отхвърлен от първосвещениците и книжниците, да бъде убит и на третия ден да възкръсне. Сърцата на учениците се изпълвали със скръб от тия думи. За да утвърди вярата им, Христос се показал на трима от апостолите в небесна слава. Като взел със Себе си Петър, Яков и Йоан, Той се изкачил с тях на Таворската планина близо до Галилея. Тук Той се отдалечил малко от тях и започнал да се моли. Учениците в това време заспали. Когато се пробудили, видели Иисус преобразен, лицето Му се изменило и светело като слънце, а дрехите Му станали бели като сняг. С Него имало двама мъже, сияещи в слава, това били Мойсей и Илия, които беседвали с Него за предстоящите Му страдания и доброволна смърт. Петър, поразен от това, което видял, казал на Иисус, че е добре да останат на това място, като направят три сенника за Него, Мойсей и за Илия. Изведнъж светъл облак осенил всички и из облака се чул глас, който казвал: \"Този е Моят възлюбен Син, в Когото е Моето благоволение, Него слушайте!\" (Матей 17:5) Учениците от страх паднали ничком. Но Господ се допрял до тях и им казал: \"Станете, не бойте се!\" (Матей 17:7) И като станали, те видели само Иисус Христос в обикновения Негов вид. Те слезли от планината, а Той им забранил да говорят за това, което видели, докато Син Човечески не възкръсне от мъртвите. Учениците чули гласа на Самия Бог, двамата пророци Мойсей и Илия, засвидетелствали със своето явяване, че Иисус е действително Оня, за Когото предсказвали пророците. Това събитие имало за цел да предпази апостолите от униние и съмнение при вида на Христовите страдания и да ги укрепи във вярата.", "date": "2018.08.06", "title": "Свето Преображение на Господа Бога, нашия Спасител Иисус Христос"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/385010-6-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1623 г. - Кардинал Матео Барберини е избран за папа и приема името Урбан VIII.   1806 г. - Франц II абдикира от императорския престол. Свещената Римска империя престава да съществувана.   1825 г. - Боливия придобива независимост от Испания.   1824 г. - Въстаническата армия на Симон Боливар нанася решително поражение на испанските войски при Хунин в Перу.   1834 г. - Високата порта издава указ за организиране на териториална армия, наречена редиф - по един батальон от 1400 доброволци на санджак.   1844 г. - В британската преса е отпечатана първата новина, получена от телеграф.   1890 г. - За първи път в затвора Обърн в Ню Йорк е екзекутиран човек с електрически стол.   1918 г. - Първата световна война: В битката при Марна Антантата, подкрепена от САЩ, успява да превземе Северна Франция.   1929 г. - В СССР е създадена специална армия на Далечния Изток.   1940 г. - Втората световна война: Естония е анексирана от СССР.   1942 г. - Кралицата на Нидерландия Вилхелмина Холандска става първата коронована особа, държала реч в Конгреса на САЩ.   1945 г. - Втората световна война: Град Хирошима в Япония е разрушен напълно от атомната бомба Little Boy, хвърлена от американският бомбардировач B-29 Енола Гей.   1958 г. - България установява дипломатически отношения с Уругвай.   1961 г. - СССР изстрелват втори пилотиран космически кораб (Восток-2). Космонавтът Герман Титов става първият човек, който прекарва в Космоса повече от едно денонощие.   1962 г. - Британската колония Ямайка получава независимост.   1997 г. - Боинг 747 на корейските авиолионии катастрофира в джунглата на Гуам, загиват 228 души.     2007 г. - Скъсана част от стената на микроязовир \"Дервента\" предизвиква приливна вълна, която залива земеделски площи и причинява тежки разрушения в град Цар Калоян.    ", "date": "2018.08.06", "title": "6 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/385011-%D1%82%D0%B5-%D0%BD%D0%B8-%D0%BB%D1%8A%D0%B6%D0%B0%D1%82,-%D1%87%D0%B5-%D0%BD%D0%B8-%D0%BF%D0%BB%D0%B0%D1%89%D0%B0%D1%82%E2%80%A6", "text": "Измишльотината „социализъм\" не искаше да проработи. Затова властите измисляха какви ли не нови и нови инструменти. Изследователят Иван Еленков скицира част от пораженията в новата си студия.               „Ежедневието и битът на редовите обитатели на НРБ са строго контролирани и направлявани в рамките на наложения от комунистическия режим перфиден политически проект\", твърди професор Иван Еленков от Софийския университет в новата си книга „Орбити на социалистическото всекидневие\". Лишен от средства за производство и самостоятелна стопанска инициатива, отделният гражданин на НРБ няма как да запази своето лично пространство от агресията на натрапената му идеология. Той е принуден да се живее по правилата на стадото („колектива\"), предвождано от пастира – комунистическата номенклатура.   Социалните отношения са опустошени   В началото ОФ и други организации, създадени от комунистите, диктуват цялото всекидневие – от разпределението храните (които, впрочем, насилствено се изземат от селяните), та чак до настаняването в апартаменти, конфискувани от „враговете на народа\". Това настаняване се извършва с решения на специално създадените за целта жилищни съдилища. Те съдействат за изпълнението на партийните повели за увеличаване на „пролетариата\" в големите градове като средство за потушаване на „нездравите\" политически настроения на „буржоазните\" граждани.   „Новият човек\" в НРБ се оказа по-калпав от стария   През 1950-те години еуфорията на управляващите от завземането на частната собственост и унищожаването на предприемачеството постепенно отстъпва място пред новопоявилите се проблеми. Оказва се, че конфискациите и новата „планова\" икономика в крайна сметка блокират стопанския живот в страната. Номенклатурата и подопечната ѝ „работническа класа\" бързо започват да разграбват така наречената „общонародна\" собственост,  обяснява Еленков. „В продукцията на пропагандната машина на режима започва все по-често да се говори за „безстопанственост\", „нехайно отношение\" и „постоянни посегателства\" върху социалистическата собственост. Това е феномен с изключително разрушително въздействие както върху „плановата\" икономика, така и върху създаваното от „нови\" хора „справедливо\" общество\", казва известният културолог. Според него, за режима е особено неприятно, че посегателствата върху „общонародното, които разлагат „новия\" морал\", не могат да бъдат прекратени дори от въведеното по сталински образец свирепо и безпощадно правосъдие. Всъщност, репресивният апарат е зает главно с това да преследва безчетните и повсеместни кражби на материали, горива, инструменти и готова продукция, кръшкането отработа и други традиционни за НРБ дребни провинения.   „Другарско съдилище\": този прекрасен НРБ-оксиморон   Ето защо, пак по съветски образец, през 1960-те години са създадени 9000 така наречени „другарски\" съдилища, които подхващат борбата срещу срещу дребните кражби и разхищенията, срещу дефектната продукция, срещу надписването и други всекидневни посегателства върху „общонародната\" собственост. Тези съдилища санкционират и проявите на „битово разложение\", изневерите, съседските конфликти и тунеядството, но основното им предназначение е да насаждат комунистическо отношение към труда. Огромната част от работата им е насочена срещу неявяването и закъсненията на работното място и срещу немарливостта при изпълнението на трудовите задължения.   Другари, виновен съм! Разкайвам се!   „Обект на другарските съдилища са недисциплинираните индивиди по предприятия, заводи, ТКЗС-та, организации. Също така във висшите и полувисши училища, по факултети и курсове – отделно за преподаватели и студенти. Тези съдилища са публично място за прилагане на репресивни техники, типични за тоталитарната държава: широка публичност и показен характер; колективно засрамване и опозоряване, всеобщо следене и доносничество\" , пише изследователката Анастасия Пашова. И допълва, че по време на заседанията от обвиняемите е било искано да се самобичуват по каноните на комунистическата „критика и самокритика\".   Общото е ничие   Кражбите и разхищенията не само че не намаляват, но и бележат истински бум по времето на така наречения „развит социализъм\" на Живков, доказва Еленков с многобройни факти в своето изследване за всекидневието в НРБ.   И добавя, че въпреки оскъдните резултати, „другарските\" осъждания продължават. Надеждата е, че с тяхна помощ все пак може да се ограничат огромните загуби, които тружениците в НРБ непрекъснато нанасят на икономиката. Защото всекидневните нарушения и дребни престъпления много трудно могат да се докажат и санкционират по обичайния съдебен ред.   „Другарските\" съдилища изпълняват и ролята на буфер в комунистическата утопия,че освободеният от игото на капитала пролетариат ще прояви неудържима работоспособност, ще извърши истински трудови подвизи и ще изпитва майчински инстинкт при съхраняването и умножаването на „общонародната\" собственост, посочва Еленков. „На практика се получава точно обратното. Насажданата идеология е безсилна да регулира, още по-малко пък да възпре безстопанствеността, разхищенията, нехайството, откровената мърлящина и липсата на елементарна трудова дисциплина\", заключава ученият.", "date": "2018.08.06", "title": "Те ни лъжат, че ни плащат…"}
{"url": "http://www.classa.bg/%D1%81%D0%B2%D1%8F%D1%82/item/385005-%D0%B1%D0%B0%D0%BD%D0%BA%D0%B8%D1%82%D0%B5-%D1%81%D0%B5-%D0%B2%D1%8A%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%BE%D1%82-%D0%B8%D0%BC%D0%BE%D1%82%D0%BD%D0%B8%D1%8F-%D0%B1%D1%83%D0%BC-%D0%B2-%D0%BB%D0%B8%D1%81%D0%B0%D0%B1%D0%BE%D0%BD", "text": "От петия етаж на сградата на Banco BPI в центъра на Лисабон главният изпълнителен директор Пабло Фореро може да получи ясна представа за промяната, която се случва в португалската столица. Извън сградата в лимонов цвят стотици туристи си проправят път по павираните тротоари към крайречния квартал Praca do Comercio, някога средище на търговци, които пристигали на кораби от цял свят. Нови хотели, апартаменти за краткосрочни наеми и магазини, които обслужват нарастващия брой туристи, изникват в района в последните няколко години. BPI продала 200-годишния комплекс от сгради миналия месец за повече от 66 млн. евро (77 млн. долара) на германски фонд, присъединявайки се към редиците на търговските дружества и златарски ателиета, които напускат известния квартал Baixa в португалската столица. През годините някои компании са се преместили извън търговската част на града или в бизнес паркове в покрайнините. Компаниите, които са запазили сградите си в централната част на Лисабон, сега се възползват от имотния бум, който тласна цените на имотите до рекордно равнище. „Защо продадохме? Решихме да се възползваме от много интересен момент на имотния пазар“, каза Фереро пред журналисти на пресконференция на 24 юли на последния етаж на сградата на BPI. На около 300 метра от нея Banco Comercial Portugues, най-голямата листната на борсата банка в Португалия, и държавната Caixa Geral de Depositos също продават ключови имоти на улица Rua do Ouro, чието име означава „златната улица“. И двете банки оповестиха подробности за планираните продажби през юли. Пазар на продавачите Макар че намаляването на разходите е ключов двигател за продажбите, не е съвпадение, че три от най-големите банки в страната са решили да продадат някои от най-ценните си имотни активи по едно и също време. Според прогнозите инвестициите в имоти в Португалия ще нараснат до рекордните 3,5 млрд. евро през 2018 г. спрямо 2,1 млрд. евро миналата година, сочат данни на Cushman&Wakefield. Чужденците са съставлявали 67% от инвестициите през 2017 г. Португалия беше на трето място сред страните членки на ЕС по ръст на цените на жилищата миналата година, сочат данни на Евростат. „Истината е, че търсенето никога не е било по-силно“, казва Ана Гомеш, директор на Cushman&Wakefield в Лисабон, която е участвала в продажбата на сградата на Caixa Geral. „Пазарът е на продавачите, всичко е възможно“, допълва тя. С намаляването на запасите от имоти в центъра на града инвеститорите вероятно ще продължат да плащат големи суми за последните налични жилища в квартал Baixa. Удвояване на цените „Това няма нищо общо с пика на пазара в Лисабон“, казва Жозе Кардосо Ботельо, ръководител на строителната компания Vanguard Properties, която неотдавна продаде мезонет в града за рекордните 22 хил. евро на кв. м. „Лисабон привлича нов вид инвеститори, които искат да купят нещо специално независимо от цената“, допълва той. Сградата на BPI, например, била продадена за над 5 хил. евро на кв. м. Това е над два пъти повече от цените, които инвеститорите биха платили за имот в същия квартал преди три години, сочат данни на компанията за инвестиции в имоти Square Asset Management в Лисабон. „Това е лудост. Нямам никакви съмнения, че сега е моментът да продавам“, отбелязва Педро Коелю, главен изпълнителен директор на компанията Square, която има инвестиции в имоти за около 1 млрд. евро. „Докато банкери и други собственици на имоти потриват доволно ръце, някои жители в центъра на града кършат ръце от отчаяние. Те се оплакват, че цените на жилищата в квартала им са станали недостъпни за тях, както и от шума от туристите и строителните работи. Няма балон „Те искат да купят всичко, което имаме“, казва 76-годишната Хелена Жасинто, докато минава покрай сладкарница на централния площад Rossio, която се очаква да затвори врати през август, след като цял жилищен блок бил продаден на чуждестранен инвеститор. „След няколко години повечето ключови сгради, които правят това място уникално, ще изчезнат“, допълва Жасинто. Дори крайнолеви политици са привлечени от растящия имотен пазар. Членът на партия Ляв блок Рикардо Роблеш, който се противопоставяше на имотните спекулации в Лисабон, подаде оставка като общински съветник заради нарастващите критики към сделка със сграда, купена от него през 2014 г. за 347 хил. евро и оценена по-късно от брокер на 5,7 млн. евро след ремонт. На 6 юни Португалската централна банка съобщи, че ръстът на цените на жилищните имоти е „особено силен“ и допълни, че през второто полугодие на 2017 г. е имало известни признаци, макар и доста ограничени, че цените са твърде високи. Но представители на португалски банки смятат, че твърденията за възможен балон са неоснователни. „Вярно е, че има някои райони с нажежено търсене. Но изобщо не смятам, че има балон на имотния пазар“, казва главният изпълнителен директор на Banco Comercial Мигел Мария. Съживяването на имотния пазар в центъра на Лисабон започна, след като предишното правителство смекчи дългогодишния контрол върху наемите през 2011 г. и започна да предлага разрешителни за местожителство и данъчни облекчения на чужденци. В същото време бумът на туризма стимулира търсенето на нови хотели и апартаменти под наем. Средната цена на жилищата в историческия център на Лисабон е нараснала с 60% в последните пет години, сочат данните на Cushman & Wakefield.", "date": "2018.08.06", "title": "Банките се възползват от имотния бум в Лисабон"}
{"url": "http://www.classa.bg/%D1%81%D0%B2%D1%8F%D1%82/item/385006-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D0%BD%D0%B5-%D0%B8%D1%81%D0%BA%D0%B0%D1%82-%D0%B7%D0%B5%D0%BC%D0%B5%D0%B4%D0%B5%D0%BB%D1%81%D0%BA%D0%B0-%D1%80%D0%B0%D0%B1%D0%BE%D1%82%D0%B0", "text": "Британците не желаят да работят във ферми и не е ясно кой ще прибира реколтата след  Brexit , пише вестник The Independent. Само един процент от работещите във ферми са британски граждани. Повечето селскостопански работници идват от Източна Европа и не е ясно кой ще работи в селското стопанство, след като се сложи край на свободното движение на работа сила в рамките на ЕС. Днес Великобритания е напълно зависима от чуждестранните работници, за да прибере плодовете и зеленчуците си. Според Националния съюз на земеделските производители от 60 000 сезонни работници в областта миналата година едва 1% са британци. Огромното мнозинство идва от Източна Европа, особено България и Румъния,  пише вестникът, цитиран от Фокус.  Докато Великобритания е част от Европейския съюз, вратите й са широко отворени за \"свободното движение\" на работна сила, включително тези сезонни земеделци, които идват в продължение на четири или пет месеца, получават заплащане в британски лири и се завръщат вкъщи за зимата.  Но тъй като Великобритания се готви да напусне ЕС, като сложи край на свободното движение, земеделските производители започнаха да се паникьосват: Кой ще прибере реколтата през следващата пролет? Вече недостигът на работна ръка, причинен от икономическите промени, е довел до загниване на хиляди тонове ягоди, произвеждани по най-високи технологии. Жакди Грийн, главен изпълнителен директор на кооперацията на производителите на плодове от \"Бери Гардънс\", отбелязва 30-40% недостиг на труд тази година. По време на кампанията за  Brexit  през 2016 г. безпокойството по отношение на масовата миграция беше от първостепенно значение, подхранвано отчасти от твърдения, че например милиони мюсюлмани ще пристигнат веднага щом Турция се присъедини към ЕС. (Турция не е в съюза и няма перспективата да се присъедини в обозримо бъдеще.) Критиците на  Brexit  обаче твърдят, че Великобритания отчаяно се нуждае от чуждестранни работници - не само \"най-добрите и най-блестящи\" в областта на финансите, техниката и медицината, които все още могат да бъдат осигурявани, но тези, които почистват хотелските стаи в Брайтън и берат домати в Норфолк. Ако далеч по-малко работници идват от Европа, тези работни места ще трябва да бъдат заети от британци, които не изглеждат много запалени за подобна работа - или да бъдат договорени от Беларус или Непал или от Филипините. В миналото Великобритания имаше такава схема за чуждестранни фермери, но тя бе отменена и сега има нарастващи призиви да се рестартира.", "date": "2018.08.06", "title": "Британците не искат земеделска работа"}
{"url": "http://www.classa.bg/%D1%81%D0%B2%D1%8F%D1%82/item/385007-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE-%D1%83%D1%80%D0%B0%D0%B2%D0%BD%D0%BE%D0%B2%D0%B5%D1%81%D1%8F%D0%B2%D0%B0%D0%BD%D0%B5-%E2%80%93-%D1%80%D0%B0%D0%B7%D1%82%D0%B2%D0%B0%D1%80%D1%8F-%D0%BB%D0%B8-%D1%81%D0%B5-%D0%BD%D0%BE%D0%B6%D0%B8%D1%86%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%B8%D0%B7%D1%82%D0%BE%D0%BA%D0%B0-%D0%B8-%D0%B7%D0%B0%D0%BF%D0%B0%D0%B4%D0%B0", "text": "Главният проблем  на Европа  са не бежанците, а масивното обезлюдяване на Източна Европа, твърди Иво Мийнсен в анализ, публикуван в швейцарския „Нойе Цюрхер Цайтунг”,  цитиран от . Авторът пише с огромен респект за страните от бившия Източен блок, които успяха да извършат мирен преход и да се върнат в Европа. Тези страни днес имат сериозен проблем със своето обезлюдяване, докато Западът страда от обратното – притока на мигранти. В началото на статията авторът маркира един парадокс: в Европа днес много се говори за миграцията, но хората имат предвид най-вече вълната бежанци след 2015 година; а тази вълна е нищо в сравнение с огромното мигриране на източноевропейци в западна посока. Това са между 12 и 15 милиона само за периода след 1989 година, според оценката на виенски изследователи. „Докато гражданите им масово се отправяха в емиграция, държавите от дотогавашния Източен блок трябваше да се освобождават от социалистическата система и да градят нова идентичност. Огромен техен успех е, че съумяха да го сторят, без да бъдат разкъсани от центробежните сили в обществото. Уважението към постигнатото от средно- и източноевропейските страни, влезли в ЕС, става дори по-голямо, когато добавим, че те започнаха да наваксват и икономически и напълно се интегрираха в мирния ред на ЕС. Това стана благодарение на огромното желание както на Изтока, така и на Запада да се поемат разноските за едно такова мирно обединение. Новите професионални перспективи, които им се откриха на Запад, за източноевропейците бяха и възможност да избягат от бедността. От Западна Европа и от Брюксел потекоха стотици милиарди евро инвестиции в заводи, пътища и образование. За „старите\" държави-членки на ЕС пък се отвориха нови пазари, а мотивираните и евтини работници от Източна Европа помогнаха за конкурентоспособността на западноевропейските икономики. С общи сили европейците избегнаха и още една опасност: в тази исторически крайно уязвима зона можеше да възникне нещо неопределено, нестабилно и опасно. Независимо от всичко това, Изтокът и Западът все още не са се слели. Една от причините е различният им исторически опит през 20 век, друга пък е миграцията. През последните 30 години двете части на континента живеят под изцяло противоположни знаци. В резултат от миграцията на хора вътре в Европа, западноевропейците започнаха да се страхуват, че ще изгубят идентичност или част от благополучието си. (…) И обратно: в Средна и Източна Европа причина за страховете са не новопристигащите, а напускащите. И това по парадоксален начин подсилва национално-консервативните течения. Под противоположни знаци Тези комплекси носят със себе си и част от самите мигранти, които – пристигайки на Запад – понякога трябваше да започват от най-ниското стъпало. Не им признаваха дипломите, непосилно им беше да преговарят за по-добри условия на един трудов пазар с отчасти експлоататорска структура. Ето защо източноевропейците особено се дразнят, ако усетят реално или въображаемо високомерно отношение и назидателен тон от страна на Запада. Клишетата за „арогантния германец\" или „високомерния еврократ\" се харчат много добре, макар че съдържат само зрънце истина. От друга страна обаче е факт, че на Запад наистина е разпространено леко покровителственото отношение към „по-малките братя\" или към „полския водопроводчик\". Макар че: тези клишета всъщност не обременяват особено политиката, те само витаят във въздуха. По-опасно е онова, което българският политолог Иван Кръстев нарича „демографска паника\". С този термин Кръстев описва страховете на източноевропейците, че измират. През последните десетилетия населението там намалява, а прогнозите за бъдещето са направо катастрофални, така че наистина трябва да очакваме трайно топене на населението. Ако се насърчи миграцията към тези страни, положението може да се пооправи, но държави като Полша, Унгария или България не желаят и удрят ключа на входната врата. Бежанската вълна през Балканския маршрут и атентатите в Париж през 2015 година легитимираха ислямофобските нагласи в политическото пространство. В Източна Европа тези нагласи боравят с инструментариум от ужасяващи предразсъдъци, макар че (а може би точно защото) в тези страни почти не остават мюсюлмани. Медиите непрекъснато представят пришълците от Близкия изток като някакви нашественици, мъжете като изнасилвачи, а жените като машини за раждане. Страховете от навлизането на чуждото допълнително се усилват от угрижеността за оцеляването на собствената нация. Това обяснява и острата съпротива на източноевропейците срещу предложението на ЕС за квоти за бежанците, която политици като Виктор Орбан нажежават с емоции до червено, превръщайки въпроса в едва ли не съдбоносен. Сблъсъкът по въпроса обаче отклонява вниманието от главния проблем: миграцията на източноевропейци в западна посока. Политиците от двете части на континента трябва да седнат и заедно да обсъдят този проблем. Главната цел: хем да се запазят предимствата от свободното придвижване, хем западното благоденствие да не става за сметка на обезлюдяването на Изтока. Пита се също така: Може ли да оцелее една обединена Европа, при положение, че миграцията от бедните към богатите страни допълнително разтваря социалната ножица, вместо да я затваря? Прости отговори на всички тези въпроси няма. Няма и универсални политически рецепти. Независимо от това днес предпоставките за решаването им са по-добри, откогато и да било досега. Източноевропейците, които днес отиват на Запад, все по-често успяват да направят кариера, защото пълната свобода на движение и уеднаквяването на университетските дипломи премахнаха много пречки. Полша се справи с финансовата криза отпреди десет години много по-добре от редица други страни, Чехия и Словакия трескаво търсят кадри. Източноевропейците вече не са някакви обикновени просители. По-високи заплати и по-ясни стимули биха могли да накарат част от еми г риралите да се завърнат на Изток.  Моментът и без това е изгоден, като имаме предвид, че за много от тях бъдещето стана неясно след решението на Великобритания да напусне ЕС. Освен това Будапеща и Варшава постепенно признават пред себе си, че самоизолацията не е добра стратегия за бъдещето. Полша вече приема хора, които имат „културна близост\" с местното население – украинци, белоруси, филипинци – но все още почти не им оказва подкрепа. Държавите от някогашния Източен блок, които толкова дълго живяха в изолация, определено тепърва трябва да свикват, че към тях ще има миграция. Вътре в самата Европа миграцията също ще продължи. Но доколкото в Източна Европа има все повече перспективи, миграцията се превръща в свободен избор, а не в принуда, каквато беше преди. Така възникват условия за една по-добра атмосфера. Свой принос към нея могат да дадат и западноевропейските политици, като признаят каква огромна полза носят мигрантите за техните икономики. Разширяването на ЕС на изток не беше някакво самарянско решение, а добра сделка – и за двете страни. Така източноевропейците имат пълно основание със самочувствие да добавят и своите интереси към уравнението. Ако това доведе до процес на европейско уравновесяване, сегашните напрежения ще се окажат просто грешки на растежа. Ако обаче Западът и Изтокът продължат да копаят този ров помежду си, тогава ЕС ще се разпадне.\"", "date": "2018.08.06", "title": "Европейско уравновесяване – разтваря ли се ножицата между Изтока и Запада?"}
{"url": "http://www.classa.bg/%D1%81%D0%B2%D1%8F%D1%82/item/385003-%D0%BD%D0%BE%D0%B2%D0%B8%D1%82%D0%B5-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B0-%D1%81%D0%B0%D1%89-%D1%89%D0%B5-%D0%B4%D0%BE%D0%B2%D0%B5%D0%B4%D0%B0%D1%82-%D1%82%D1%83%D1%80%D1%86%D0%B8%D1%8F-%D0%B4%D0%BE-%D0%B1%D0%B0%D0%BD%D0%BA%D1%80%D1%83%D1%82", "text": "Новите санкции на САЩ могат да доведат Турция до държавен банкрут,   Новата граница е премината: в сряда вечерта доларът за първи път достигна стойността пет турски лири — толкова малко турската лира не е струвала никога от 2005 година, когато тя смени старата валута. В четвъртък падането на лирата продължи.     В икономически план тези наказателни мерки нямат особено действие, но те представляват сами по себе си разрушителен знак: очевидно САЩ са готови към развитието на конфликта с партньора от НАТО, твърди немското издание. Освен това, Вашингтон подготвя нови санкции. Ако президентът Ердоган не тръгне на отстъпки, ще бъдат въведени допълнителни наказателни мерки, тогава последствията ще станат още по-драматични — «до пълен държавен банкрут», убеден е авторът на статията. Току-що въведените санкции предполагат замразяване на имуществото на министъра на правосъдието и на министъра на вътрешните работи на Турция в САЩ, а също забрана за граждани на САЩ да извършват каквито и да било делови операции с посочените турски чиновници. По данни на Белия дом, двамата министри са играли водеща роля в задържането на пастора Брансън, който вече над 20 години живее в Турция и е бил арестуван след неотдавнашния опит за преврат през 2016 година. В САЩ считат, че Брансън е заложник в Турция. Президентът Тръмп неотдавна демонстрира решителното си намерение да освободи пастора и обяви за твърди санкции по отношение на Турция, но на този етап те още не са влезли в сила.  ", "date": "2018.08.06", "title": "Новите санкции на САЩ ще доведат Турция до банкрут"}
{"url": "http://www.classa.bg/%D1%81%D0%B2%D1%8F%D1%82/item/385004-%D0%BD%D0%B5%D1%81%D1%8A%D0%BE%D1%82%D0%B2%D0%B5%D1%82%D1%81%D1%82%D0%B2%D0%B8%D0%B5%D1%82%D0%BE-%D0%B2-%D1%83%D0%BC%D0%B5%D0%BD%D0%B8%D1%8F%D1%82%D0%B0-%D0%BF%D1%80%D0%B5%D0%B7-%D0%BF%D0%BE%D0%B3%D0%BB%D0%B5%D0%B4%D0%B0-%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D0%B8%D1%82%D0%B5", "text": "Разминаването между уменията на работещите и нуждите на бизнеса (т. нар. „skills mismatches”, които ще наричаме „несъответствие в уменията”) е феномен, който все по-често попада в полезрението на политиците и на анализаторите. В серия от материали Институтът за пазарна икономика (ИПИ) представя някои от основните си заключения от работата по доклада за European Economic and Social Committee (EESC) - “Skills Mismatches – An Impediment to the Competitiveness of EU Businesses”. Досегашните изследвания на уменията на работната сила и тяхната адекватност към нуждите на трудовите пазари се базират предимно на самооценки на самите работещи. Липсва обаче достатъчно опит в изследването на нагласите сред работодателите, както и на техните възприятия за причините и последствията от несъответствието в уменията, пише в анализ Явор Алексиев от екипа на ИПИ. В края на 2017 г. ИПИ проведе онлайн проучване сред 94 български и 589 австрийски компании по методологически подход, съпоставим с този, който Cedefop използва в проучването си на уменията на работната сила през 2014 г.   Развитието на технологиите и трудовите регулации са оценени по-скоро като вторични фактори, които отстъпват на други особености на средата като мобилността на работната ръка и качеството на услугите в сферата на трудовото посредничество. Компаниите не считат, че качеството на висшето образование е сериозен проблем, но отново, тук трябва да припомним, че по-голямата част от анкетираните от нас предприятия са в дейности, които не изискват непременно висше образование, уточняват от Института. Последици от несъответствието в уменията   Несъответствието в уменията води до намаляване на конкурентоспособността на предприятията, забавя наемането на нови работници и създава нужда от допълнителни разходи за обучение на служителите. И в Австрия, и в България, като най-рискова групи по отношение на несъответствието в уменията работодателите посочват лицата на възраст до 24 години. Независимо от възрастовата група, обаче, австрийските работници са считани за по-добре подготвени спрямо изискванията на работодателите. Най-голям ефект по отношение увеличаване броя на наетите се наблюдават в професионалните дейности и научните изследвания, както и в ИКТ сектора, където съответно 71% и 67% оценяват фактора като много значим (избират оценка между 8 и 10). В същото време автоматизацията на производството е нещо, което повечето компании не свързват с разминаването между нуждите им и уменията на техните служители, с изключение до известна степен на опериращите в преработващата промишленост. Т.е. противно на първоначалните очаквания, малко фирми прибягват до автоматизация заради липсата на работници с нужните умения.   Очаквания за бъдещото наемане на служители     Общата нагласа сред предприятията е, че намирането на подходящи кадри е било по-лесно в миналото, в момента е трудно и ще става все по-трудно. Интересно е, че сред най-малко песимистичните в това отношение са компаниите от ИКТ сектора. Въпреки че това е една от икономическите дейности, в които намирането на подходящи кадри се оценява като най-трудно до този момент, нагласите им за бъдещето са по-малко песимистични от тези в повечето други икономически дейности. Този резултат може да се тълкува като очакване от страна на компаниите, че кариерните възможности, които секторът предлага, ще привличат все повече хора към него. Освен това в този сектор се появяват все повече възможности за неформално образование и образование в различни центрове и организации, различни от професионални училища и висши учебни заведения. Практиките на фирмите също залагат на интензивно обучение на работното място. Това също може да е част от обяснението за по-позитивните нагласи на фирмите в сектора по отношение на бъдещото намиране на подходящи хора. Най-дълго време отнема намирането на служители на ръководни постове (57% от компаниите имат нужда от повече от 3 месеца), както и на различни видове специалисти, а най-лесно става запълването на позиции, които не изискват квалификация, където 56% от компаниите успяват да сторят това за по-малко от месец.       Заключения от анкетата на ИПИ Несъответствието в уменията е проблем, чието значение е ясно осъзнато от анкетираните от ИПИ български и австрийски компании. Макар проведеното проучване да няма претенции за представителност, постигнатите резултати дават сравнително добра представа за значението, което фирмите отдават на образованието като фактор, предизвикващ несъответствието в уменията. От друга страна, намалената конкурентоспособност и трудностите при разширяването на персонала са важни последствия на несъответствието в уменията, които се открояват в резултат от анкетите.", "date": "2018.08.06", "title": "Несъответствието в уменията през погледа на компаниите"}
{"url": "http://www.classa.bg/%D1%81%D0%B2%D1%8F%D1%82/item/385001-%D0%BF%D1%80%D0%BE%D0%BA%D0%BB%D1%8F%D1%82%D0%B8%D0%B5%D1%82%D0%BE-%D0%B2%D1%82%D0%BE%D1%80%D0%B8-%D1%81%D0%B5%D0%B7%D0%BE%D0%BD-%D0%BD%D0%B0-%D1%85%D0%B8%D1%82%D0%BE%D0%B2-%D1%81%D0%B5%D1%80%D0%B8%D0%B0%D0%BB", "text": "Вторият сезон на някои от най-популярните и обичани сериали доведе много от феновете им до едно тъжно заключение - че най-вероятно вече нямат желанието да догледат шоуто докрай. Колкото и да харесват динамиката на първия сезон, вторият убива у тях огромна част от тази страст. А когато се дочуе за трети сезон, вече звучи прекалено. Вторият сезон обикновено е най-важния за една телевизионна поредица. Ако той се окаже успешен - предполага се, че шоуто ще се задържи още дълго време в ефир. При провал обаче е ясно - задават се неприятности. Тук няма златна среда. Посредствен резултат с противоречиви отзиви означава, че публиката едва ли ще бъде убедена да инвестира време и емоции, каквото една наистина добре заснета история изисква от тях. След края на някои от най-чаканите продължения мненията варират, а много от тях са в границата от \"леко разочарование\" до \"пълен провал\". Явно \"Сезон 2\" е истинско предизвикателство и до голяма степен дори проклятие. Примерите са много - \"Короната\", \"Западен свят\", \"Историята на прислужницата\", \"Stranger Things\"... Изниква нещо като телевизионен \"Параграф 22\" - за да имаш успешен втори сезон, добре е първият да е бил по-скоро разочароващ.  Само че пускането на по-слаб първи сезон е най-добрата гаранция, че никой повече няма да погледне поредицата. Вълнуващ първи сезон обикновено се подсигурява с грандиозни, високо концептуални сюжети. В продължението същите понякога започват да отблъскват зрителите. Традиционно правило номер едно за сценаристите на телевизионни шоута е, че първите епизоди, обикновено първите шест, трябва да са римейкове на пилотната серия. Идеята е динамиката на сюжета да се изменя съвсем леко, за да може зрителят да схване какво се случва и кой кой е в поредицата. Преди това е имало смисъл - трябвало е да се подсигури вниманието на аудиторията, преди да настъпят каквито и да било резки промени. А и не е имало стрийминг услуги, чрез които зрителят може да гледа няколко серии наведнъж. Така са създадени невероятни шоута. Всеки сериал, който е планиран да има повече от 20 серии, е добре да следва този принцип. В миналото на индустрията първият сезон е имал за цел да подчертае сюжета, да опише ясно героите, да се увери, че зрителите знаят какво става на екрана. Затова сериали като \"Историята на прислужницата\" с по-объркани първи епизоди ни се струват по-тежки за възприемане. Те са вълнуващи и разказват историята по изцяло нов начин, прескачат от пик на пик, често изглеждат задъхващи. Това е страхотно, ако имате доста за разказване. Първият сезон на \"Stranger Things\" показа почти пълната история на приключенията на децата, а \"Историята на прислужницата\" пресъздаде автентично романа на Маргарет Атууд.     Но можем да видим подводните камъни при продължаването на поредицата във втори сезон. Той просто няма какво толкова да каже на зрителя. Всъщност най-голямата спънка е точно в терминологията - сезон 2 означава, че телевизионният сериал се превръща в шоу. Отговор на честото разочарование от продължението на любим сериал е и човешката природа - трудно е да се пресъздаде усещането да гледаш нещо ново и емоцията да е също толкова положителна. Вълнението никога няма да е същото, когато шоуто се върне с втори сезон. От друга страна проблемът отново опира до това, че първият сезон казва почти всичко и е изключително трудно да бъде надграден. Какво тогава може да направи едно телевизионно шоу? Сценаристите биха могли да вземат пример от \"Момчетата от Медисън авеню\". Първият сезон беше възхваляван и от публиката, и от критиците. Вторият сезон не само че елегантно избегна спада в одобрението, но и спечели същите положителни отзиви. Ключът се оказа в това, че продължението се фокусира върху героите, които не са Дон Дрейпър. По подобен начин постъпи и екипът на \"В обувките на сатаната\". Сезон 2 на наистина добро шоу намира начин да покаже, че не предава просто историята на главния герой, а е за всички участващи и представлява цяла една вселена. Предполага се, че сюжетът е старателно обяснен още в първия сезон, време е за нови начини историята да бъде преразказана. Задълбаването в непознати кътчета на историята също е начин вторият сезон да е успешен.  При класика като \"Досиетата Х\" продължението беше по-добро от първия сезон, а и беше последвано от още по-добри епизоди. Към момента от тазгодишните номинирани за \"Еми\" втори сезони \"Короната\" среща най-благоприятни отзиви, но критиката е категорична - поредицата трябва да се фокусира върху някой, който НЕ Е кралица Елизабет, за да оцелее. Точно както \"Момчетата от Медисън авеню\" надскочи Дон Дрейпър, а \"В обувките на сатаната\" - Уолтър Уайт. В същото време \"Историята на прислужницата\" успешно се превърна в объркана, черна семейна драма, съсредоточавайки се върху проблемите в къщата на Уотърфорд. Тук обаче се оказва, че е важно протагонистът да бъде върнат, за да се запази интереса към шоуто. \"Западен свят\" от своя страна последва заплетената си структура и изпадна в спирала от обърквания. Това са примери как не-толкова-впечатляващ първи сезон може да се окаже важен за продължение на поредицата. Само трябва да спечели достатъчно зрители, готови да изгледат още. В ерата на стрийминга , в която на почит са шоутата с амбициозни идеи, продуцентите трябва да мислят в перспектива. Във време, в което един сериал се възражда или умира заради шума в социалните мрежи, е далеч по-трудно вторият сезон да предизвика същото вълнение. Принципът е особено валиден за хора, които имат навика да гледат много серии наведнъж. Разочароващ втори сезон може да е потискащ за феновете, но понякога е точно това, от което има нужда сериалът, за да продължи.", "date": "2018.08.06", "title": "Проклятието \"Втори сезон на хитов сериал\""}
{"url": "http://www.classa.bg/%D1%81%D0%B2%D1%8F%D1%82/item/385002-%D1%84%D0%B5%D0%BC%D0%B8%D0%BD%D0%B8%D1%81%D1%82%D0%BA%D0%B0-%D0%B4%D0%B0-%D1%81%D0%B5-%D1%83%D0%B1%D0%B8%D1%8F%D1%82-%D0%B1%D0%B5%D0%B1%D0%B5%D1%82%D0%B0%D1%82%D0%B0-%D0%BC%D0%BE%D0%BC%D1%87%D0%B5%D0%BD%D1%86%D0%B0", "text": "Призивът й е стряскащ и шокиращ, посочват американските медии. Джени Кис, която е активна с влоговете си в интернет, заяви,   заяви феминистката. Тя добави, че й е писнало жените да бъдат „фабрика за бебета“ и впоследствие мъжете да поробват дамите. заяви феминистката.  ", "date": "2018.08.06", "title": "Феминистка: Да се убият бебетата момченца!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384996-$40-000-%D0%B7%D0%B0-%D0%BF%D0%BB%D0%B0%D1%81%D1%82%D0%B8%D1%87%D0%BD%D0%B8-%D0%BE%D0%BF%D0%B5%D1%80%D0%B0%D1%86%D0%B8%D0%B8", "text": "Човешката лудост понякога не познава граници. И ако при такъв човек наблизо се намира пластичен хирург, готов да му помогне, резултатите могат да се окажат напълно непредсказуеми. Хората са склонни да похарчат милиони, за да приличат като някой друг, например, кукла Барби.      Вече сме чували за много от тези момичета, които решиха да станат като легендарната кукла. Ето една от тях. Архитектката от Полша Анела реши да започне нов живот с промени.      25-годишно момиче планира да постигне идеалния облик на куклата на Барби. Блондинката, наричаща себе си \"първата полска Барби\", признава,че тя първоначално не е планирала да изглежда като детска играчка. Но след като е направила пластична операция на носа, просто не е могла да спре, а и смята да продължава с промените \"Случи се спонтанно.      Всеки има комплекси - такива дреболии като коса или нещо друго. Реших, че искам да променя нещо в себе си, например носа си. И го направих. Тогава си помислих за гърдите си:      \"Защо не?\" Това беше началото\". Анела толкова се увлякла, че за всички промени трябвало да похарчи $ 42 000 Само за няколко месеца полската Барби стана много популярна. Повече от 100 хил. потребители я следват в мрежата. Анела казва, че Инстаграм е просто хоби за нея, а иначе работи като архитект.                ", "date": "2018.08.06", "title": "$40 000 за пластични операции"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384997-%D1%82%D1%80%D0%B8-%D0%BC%D0%B5%D1%81%D0%B5%D1%86%D0%B0-%D0%B0%D0%B4", "text": "В американския град Сакраменто, щата Калифорния, 16-годишно момиче попаднало в плен на организатори на канала за секс търговия. Момичето се скарало с майка си и избягало от дома. Новият й познат се оказал замесен със сводниците и буквално продал ученичката на извергите. Кристал Алън в продължение на три месеца се намирала в къща, охранявана от въоръжени мъже и зли кучета.  \r\n   \r\n   Според думите на Алън, тя се молила всеки ден и мечтаела отново да види майка си. Престъпниците превърнали живота й в истински ад - тя била завързвана за стол, бита и изнасилвана, съобщава CBS за случая, който приключва на 8 юни, но едва сега излизат подробности и детайли около ужасяващото произшествие. На същата дата, девойката вижда, че към къщата се приближава пощенски автомобил. \r\n   \r\n    Момичето без да мисли се втурнало към колата, без да знае кой е в нея. На волана бил пощальонът Иван Кристотомо.  \r\n   \r\n   Той разбрал, че момичето бяга от нещо ужасно. Бащата на четири деца я оставил на сигурно при себе си в машината и се обадил в полицията. Спасеното момиче и пощальонът се срещнаха един месец след спасяването в емоционална среща, на която присъстваше и майката на Алън. Трябва да се отбележи, че полицията все още не е установила самоличността на нарушителите. \r\n  \r\n  \r\n  \r\n   \r\n", "date": "2018.08.06", "title": "Три месеца ад"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384998-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D0%B0%D0%B2%D0%B3%D1%83%D1%81%D1%82", "text": "ОВЕН ( 21 март - 20 април ) Ще трябва непрекъснато да комуникирате с хората, както и да давате мъдри съвети на всички. Другите, ще разчитат на вас, ще ви вярват и най-важното, ще ви гледат с уважение. В семейния кръг, също ще трябва да действате като \"учител\". Много от вашите препоръки, ще бъдат от значение, особено за децата. Вечерта е идеална за срещи. ТЕЛЕЦ ( 21 април - 21 май )  Трябва да бъдете по-сдържани в изявленията, в противен случай няма да избегнете конфликти. Пазете дистанция в комуникациите, в това отношение бъдете по-консервативни. Не обръщайте гръб на перспективите, които водят до успех и печеливши сделки. В любовта, може да преживеете преломен момент. БЛИЗНАЦИ ( 22 май - 21 Юни ) Трябва да се съсредоточите върху самодисциплина. Ако покажете небрежност и липса на воля, ще загубите всичко, към което се стремите. В отношенията с хората, изключете гордостта и амбицията. За да може положителните тенденции да влезат в живота ви, трябва да работите върху себе си. Това важи за личната и професионалната сфера. Пазете се от настинки.   РАК ( 22 юни - 23 юли ) Не ви очаква стабилност във финансите, но това за вас, изобщо не е трагедия. Опитайте се, да използвате тези средства, които вече сте спестили. Стратегическият план за действие, ще ви помогне да напреднете по-бързо от другите колеги. Възможни са проблеми със стомаха, при тези от вас, които обичат да опитват екзотични ястия. ЛЪВ ( 24 юли - 23 август ) Ще възприемате всякакви критики по ваш адрес, с враждебност. Дори и невинни забележки, ще ви накарат да се гневите, което може да доведе до неприятности. Не забравяйте, че никой няма да наруши спокойствието ви, ако не му го позволите сами. Неотложно бизнес пътуване, очаква тези, които работят в голяма фирма или офис. ДЕВА ( 24-ти август - 23 септември ) Трябва хладнокръвно да се разберете с всичко, което се случва в живота ви. Съсредоточете се, само върху това, което наистина има важна роля за вас. Емоциите дръжте под контрол, в противен случай, те ще ви изненадат в най-неподходящия момент. Вечерта очаквайте, прилична сума в личната си сметка. ВЕЗНИ( 24 септември - 23 октомври) Очаква ви ден, в който ще се отдадете на мечти и емоционални изблици. Всичко това, ще ви попречи да се занимавате с актуалните въпроси и решаването на належащите проблеми в личния живот. Впечатлителността в любовта, изключете, иначе няма да може, да оцените чувствата на избраника. За да не се разболеете от някое вирусно заболяване, трябва да вземете превантивни мерки.   СКОРПИОН ( 24 октомври - 22 Ноември ) Трябва да се стремите към равновесие, за да не влошите ситуацията на работното място. Ако предния ден, сте спорили с колега, всичко това ще засегне съвместната работа. Не следвайте сляпо съветите на роднини, дори ако техният опит е по-богат от вашият. За да увеличите парите си, трябва да следите за разходите и дохода си.   СТРЕЛЕЦ ( 23 Ноември - 21 Декември ) Очаква ви добър ден, въпреки че в него, може да се сблъскате с много отрицателни неща. Добре е, да се заемете активно с работа или обучение, за да се разсеете от личните проблеми. Отличните резултати във финансовата сфера, ще ви предадат самоувереност. Може да бъдете изпратени на неотложно бизнес пътуване, след което, някои ситуации ще се решат от само себе си. КОЗИРОГ (22 Декември - 20 януари ) Очакват ви важни разговори, срещи и непланирани пътувания. Всичко това, ще даде своя плод, след което животът ви, ще потече в правилната посока. Добър ден за домакински работи, почистване или ремонт. Не пестете пари за това, което е от първостепенно значение. Вечерта ви очаква среща, с приятел от училище.  ВОДОЛЕЙ ( 21 януари -  19  февруари ) Очаква ви значителен напредък в работата. Въпреки че, ако сами намалите активността си, ще загубите много възможности да успеете. Общителността и разбирателството с другите, ще ви носи ползи. Не обръщайте внимание на стечението на обстоятелствата, защото сами сте в състояние да обърнете съдбата в правилната посока.   РИБИ ( 20 февруари - 20 март ) Трябва повече да почивате, медитирате и наблюдавате света отстрани. Във финансите е възможно забавяне, но в любовта ще имате забележим напредък. Най-накрая, ще се запознаете с човек, към който преди не сте смеели да се доближите. Неочаквана изненада от приятел, ще ви направи по-оптимистични и уверени.", "date": "2018.08.06", "title": "Дневен хороскоп 6 август"}
{"url": "http://www.classa.bg/%D1%81%D0%B2%D1%8F%D1%82/item/384999-%D0%BA%D1%8A%D0%B4%D0%B5-%D0%B5-%D1%80%D0%B0%D1%8F%D1%82-%D0%BD%D0%B0-%D0%BC%D0%B8%D0%BA%D1%80%D0%BE%D0%B1%D0%B8%D1%82%D0%B5", "text": "Едва ли ще се сетите къде наоколо се въдят най-много микроорганизми. В метрото! Едно ново изследване ни дава представа за вида и характера на микробите в метрото.           Популацията на бактериите в метрото непрекъснато се променя, дори в рамките само на един ден. Според ръководителя на изследването Джани Панагиоту от университета в Хонконг, всяка от линиите на метрото сутрин има своя уникална бактериална популация, докато вечер тези разнообразни групи (наречени „микробиоми\") се сливат и образуват единна бактериална система. Германски експерти смятат, че тези изводи важат и за районите с голяма гъстота на населението в Германия.     И в миналото учени са анализирали състава на микробиомите в подземните железници на отделни големи градове. Екипът, взел проби от метрото в Ню Йорк, например, проследява тяхното разпределение на цялата градска територия, така че да определи кои бактерии кои региони населяват. В Бостън пък учените се съсредоточават върху въпроса кои микроби върху какви повърхности полепват. Ръкохватките и пилоните в метрото   Екипът на Панагиоту подхожда другояче. Той всяка сутрин и всяка вечер за по половин час изпраща доброволци по различните метро-линии, които са дълги около 200 километра и всекидневно транспортират 4,7 милиона души. Доброволците се държат за ръкохватките или за пилоните във вагоните, а след това повърхността на дланите им се анализира за следи от микроорганизми. \"Ако пет милиона души използват метрото всеки ден, тогава ние ще намерим „бактериалния отпечатък\" на целия град\", твърди Панагиоту.   Какви резултати показва изследването?   Повечето от откритите микроби обитават и са типични за човешката кожа, към тях се добавят и някои видове гъбички и бактериофаги, но те са далеч по-рядко срещани. Основен извод е, че обичайно по-натоварените линии не са източник нито на повече болестни патогени, нито на микроби с генетична резистентност. Тези резултати могат да допринесат най-вече за изработването на нов график на обществения транспорт, при който здравето на пътниците е най-малко застрашено.Това се отнася и за летища, самолети, влакове, автобуси и обществени тоалетни.   Кожната флора има и предпазна функция   Стефани Кампмайер от Университетската клиника в Мюнстер предполага, че данните от проучването могат да бъдат приложени и в Германия, въпреки че и сега за пътниците няма опасност. \"По принцип всеки от нас има определена кожна микрофлора, която е важна и предпазва функциите на кожата. Трябва да сме наясно, че ние сме постоянно заобиколени от бактерии, без с това да застрашаваме здравите хора\", казва Кампмайер.   Мийте си ръцете!   Резултатите от изследването не могат да породят някакви сензационни изводи. Могат обаче да затвърдят някой „бабешки\" правила, например: мийте си често ръцете, особено през зимните месеци, когато вирусите върлуват навсякъде, и избягвайте да си пипате лицето. За оборудването на самото метро също възникват полезни изводи: най-добре е да се избират такива материали, които лесно се почистват и могат да бъдат дезинфекцирани, тоест – гладки, без фуги и без бръчки.", "date": "2018.08.06", "title": "Къде е раят на микробите?"}
{"url": "http://www.classa.bg/%D1%81%D0%B2%D1%8F%D1%82/item/385000-%D1%85%D0%B0%D0%BC%D1%81%D1%82%D0%B5%D1%80%D0%B8-%D0%B2-%D0%B4%D0%B8%D0%B0%D0%BC%D0%B0%D0%BD%D1%82%D0%B5%D0%BD%D0%B8-%D0%B2%D1%8A%D1%80%D1%82%D0%B5%D0%BB%D0%B5%D0%B6%D0%BA%D0%B8-%D0%B8%D0%BB%D0%B8-%D0%B5%D1%84%D0%B5%D0%BA%D1%82%D1%8A%D1%82-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD", "text": "\"Парите провалят хората\", казват хората, дори и 13-годишни момчета, преминаващи през своята Бар-мицва. Лицата им обаче са на сантиметри от наета разголена танцьорка, а цялото празненство струва на родителите обикновено около 90 хил. долара. На въпроса какви искат да станат като пораснат, много деца вече отговарят \"Богат и известен\". Тези деца обаче са застрашени сериозно от депресия. Всеки вече иска да е богат или поне да се чувства такъв. Това могат да потвърдят производителите на луксозни стоки. Парите не те правят задължително щастлив, но те правят нещастен по малко по-поносим начин. Преследването на благосъстояние е един от основните елементи от \"Американската мечта\". Защо тогава мнозина казват \"Повече пари, повече проблеми\"? Според специалистите парите сами по себе си не са зло, но наличието им при пълна липса на ценности вече се превръща в проблем. Така хората започват да искат повече. А ако могат да си го позволят - още повече, и повече, и повече, до пълно пристрастяване. Оказва се, че за това пристрастяване до огромна степен имат вина знаменитостите. Те непрекъснато демонстрират още повече пари, повече вещи, повече жажда за внимание. Публиката се превръща в хамстери, които се въртят на въртележка и си мечтаят тя да е диамантена. \"Американската мечта\" се превръща в повсеместен кошмар, който далеч не е валиден само за САЩ.     Най-удобно е да го наречем \"Ефектът Кардашиян\". През последните години светът е облъчен от медиите и кадрите, изпълнени с лукс и скъп лайфстайл. В миналото телевизионните поредици бяха пълни със скромни хора от средната класа, разнообразявани от богаташи като тези от \"Далас\", \"Династия\" и \"Дързост и красота\". След това се появиха лудости като \"Моите сладки 16\" - риалити, което показва как момичета, които стават на 16, организират разточителни партита, които биха засрамили всеки по-пищен български абитуриентски бал. После дойде и феноменът на феномените - шоуто на фамилията Кардашиян, която показа какво е да си известен, само защото си известен, без талант и без особени способности. Предаването не показва много от историята на семейството, а по-скоро е като каталог на начина му на живот - пътуване до Вегас, вечеря в скъп ресторант, пазаруване, козметика. Колкото повече такива неща гледаме, толкова по-склонни сме да вярваме, че другите живеят далеч по-добре. Преди всеки се сравняваше със съседа - дали е по-успешен, каква кола има. Сега публиката гледа предимно към звездите, защото са пред очите й далеч по-често, отколкото съседите. Да следиш какво правят Иванови прерасна в това да следиш какво правят Кардашиян, Джоли, Шийн... Вече няма някой, който не е чул, че Forbes обявиха Кайли Дженър, най-малката сестра на Ким Кардашиян, за най-младия самосъздаден милиардер. Състоянието й идва от продажба на козметика и по-точно комплекти за устни. Огромна роля в рекламата изиграха напомпаните с филъри устни на Кайли, които показват как културата се влияе от социалните медии и образите в тях. И масовата аудитория попада в омагьосан кръг.  Това, което преди е изглеждало като излишен лукс, вече е необходимост. В списъка влизат големи колкото стената телевизори, дизайнерски чанти и дори пластични операции. Последното отново навежда на мисли към Кардашиян-Дженър, които изглеждат толкова модифицирани, че чак приличат на пластмасови. Все пак обаче можем да се посмеем на тези хора, а не да ги приемаме за пример. Наскоро Кендал Дженър показа в Instagram дома си, а на една от стените виси в рамка кадър, който е печелил гимназистки конкурс по фотография...", "date": "2018.08.06", "title": "Хамстери в диамантени въртележки или \"Ефектът Кардашиян\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/384994-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0-%D1%81%D0%B5-%D1%81%D1%8A%D0%B1%D0%BB%D0%B5%D1%87%D0%B5-%D0%B3%D0%BE%D0%BB%D0%B0", "text": "Английското кралско семейство има много строги правила и етикеция. Както изглежда, обаче, това не касае всички членове на фамилията. Ако не сте виждали тази красавица, запознайте се! Тя е 38-та наследничка на кралския трон. Да, лейди Амелия Уиндзор, за която преди време медиите писаха, че може да засенчи дори Кейт, е далечна роднина на кралското семейство. Е, вероятността да застане наистина начело на трона, е минимална. Лейди Амелия работи като моделка и, както се вижда от снимките, въобще не се срамува да показва тялото си.      Това лято тя бе заснета от папараци да си почива в курорта Ибиса, където не се притесни да съблече горнището си и да покаже гърдите си. Може би именно разпуснатият характер на красавицата е причината тя да не получи покана за сватбата на Меган и Хари, предполагат медиите в Англия.        ", "date": "2018.08.06", "title": "Британска принцеса се съблече гола"}
