{"url": "http://www.classa.bg/%D0%BC%D0%B5%D0%B4%D0%B8%D0%B8/item/403310-%D0%B2%D0%BB%D0%B0%D1%81%D1%82%D1%82%D0%B0-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D0%BE%D0%B2%D0%BB%D0%B0%D0%B4%D0%B5%D0%B5-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D0%B8", "text": "След срещата на Генералния секретар на „Репортери без граници“ с премиера Борисов стана ясно, че той му поръча да се ускорят всички процеси по стабилизирането на медийната среда у нас. Кристоф Делоар постанови министър-председателят да има водеща роля като катализатор на подобряването на тази медийна среда.    И разбира се – последва светкавична реакция. Шефът на парламентарната комисия по култура и медии – скулпторът Вежди Рашидов, който подписва официалната си кореспонденция с титлата „член-кореспондент“, издаде заповед и сформира работна група, която да работи по промени или нов Закон за радиото и телевизията. Това е успоредна формация на вече ситуираната такава група към Министерството на културата, но с фокус на действие аудио-визуалната медийна директива на Съвета на Европа, която трябва да бъде транспонирана в родното законодателство.   На всичкото отгоре член-кореспондентът Рашидов излезе със свое изявление в ефира на подопечната БНТ като заяви гордо, че: 1. Парламентът трябва да избира Генералните директори на обществените БНТ и БНР; 2. Мандатите на Генералните директори трябва да бъдат увеличени от 3 на 5 години.     Какво излиза? Че фигурата на Генералният директор на обществената медия (БНТ, БНР) e изключително важна за властта. Защо? Защото той е ключова фигура. На първо място – генералният директор е работодател на всички служители, той разписва трудовите договори на администрацията и журналистите. Съответно – да уволнява или назначава, неудобните и да привлича удобни за него, а от там и за властта журналисти. Ако Гендирът е партийно спусната фигура, с кабинет в партийната централа на управляващата партия, то той не само, че ще бъде послушен, но и директно ще провежда интересите на политическата върхушка, която е силната в момента. Генералният директор също така управлява ресурс от над 40 милиона лева, през него минават обществените поръчки, възлагането им на удобни „наши“ фирми и съответно отсвирването на другите фирми, както и всякакъв вид други възлагания, свързани с разходването на публичните средства. Ако Генералният директор получи мандат не 3 години, както е сега, а 5 години и „спечели“ два последователни мандата, то за 10 години той ще има прекомерна власт. А какво правим, ако той е предизвиква кризи като управленец или е вреден за медията? Само за първия период от пет години удобният за властта и избран от мнозинството в парламента шеф ще разчисти всички критични журналисти със замах. Иначе, защо не направим генералните директори направо с пожизнени мандати и да се знае, че всичко ще бъде под контрол.    Генералните директори на БНТ и БНР да бъдат избирани както досега – с мандат от 3 години, но с опцията да преподписва своя договор след всяка първа година – след анализ и отчет на неговата мениджърска дейност и успеваемост.    Генералните директори на БНТ и БНР да бъдат избирани от Обществения борд към Фонд „Радио и телевизия“. В него да има представители на: Парламента, Президента, редакционните колегии на двете обществени медии, действащи журналисти, синдикалните централи, обществени организации, университетски преподаватели, юристи. Тоест да бъде изграден борд с широко представителство, което да гарантира демократичност и отсъствие на доминираща група, фракция, партиен субект или друго формирование, което да поставя в ситуация на зависимост шефовете на БНТ и БНР. СЕМ да остане единствено с контролни функции по съдържанието и спазването на стандартите, разписани в закона. Мандатност на медийните шефове!     Как се издържат обществените медии? Основно от данъкоплатците, които вливат финансов ресурс в бюджета, който пък се разпределя от правителството и се гласува в Парламента. Разбира се има и допълнителни ресурси – малка квота реклама, приходи от собствени дейности и т.н. Но основните милиони идват от нас, данъкоплатците през бюджета.    Властта често казва: Ще ви дадем толкова пари. Или – Няма да ви дадем, ще Ви орежем бюджета, защото ...  Така излиза, че министърът на финансите вади от джоба си пари и решава дали да даде и на кого. Както се случва и с парите, които се насочват към определени удобни медии по време на предизборните кампании или със европейските средства по комуникационните програми. Те се предоставят пак на любимците и на „нашите“ медии. Онези, които си позволяват да не са ласкателни и критични – най-често не получават нищо, или съвсем символични суми, колкото да не е без хич.    И така, за да бъде неутрализирана подчинеността и овладяването на медиите по линията на отпускането на финансиране, то най-верния път е Фонд „Радио и телевизия“.   Този фонд е заложен преди почти 20-тина година в Закона за радио и телевизия, но не сработва. А и защо да сработва, никой няма полза от това медиите да се демократизират и еманципират от властта.   Парите на данъкоплатеца през данъците да бъдат вливани във Фонд „Радио и телевизия“. Той да има свой борд, както бе казано по-горе. Фондът да отпуска и контролира разходването на средства. С участието на Сметната палата, Агенцията за финансов и държавен контрол, инспектората на МФ и други ресорни институции. Но, да бъде спазена стриктно линията данъкоплатци – Фонд – БНТ и БНР. Така да бъде елиминирано влиянието, вмешателството и участието на политическите партии и силните на деня в определянето на финансовите рамки на бюджетите, а от там и да бъде нулирана тяхната пряка власт за формирането на реални или рестриктивни бюджети. Ето как финансирането ще стане прозрачно, а гражданите, с данък „Телевизия и радио“ сами ще отделят средствата и ще ги предоставят директно за двете обществени медии. Това би гарантирало равноотдалечеността на Радиото и Телевизията – майка от всички политически партии, независимостта им, свободата да създават обективна информация и да предоставят програмата, която отговаря на тяхната мисия – да представят всички групи, интереси и гледни точки, без да бъдат притеснявани от властта.   А примерите за вмешателство – и то не само в държавните, но и в търговските медии, са много. Няма смисъл да припомням поредицата от отстреляни неудобни журналисти – Генка Шикерова, Миролюба Бенатова, Милен Цветков, Мария Стоянова ... та да стигна до оставката от преди дни на Валя Ахчиева от БНТ.   Да, капиталът подчинява медията. Държавните – от волята на властта да даде или не необходимия бюджет на медията, да кадрува директно – чрез фигурата на генералните директори, къде по телефона, а в бъдеще със свои послушковци, които да колят и бесят в медиите. Частните медии са с в пълна зависимост от интересите на своите собственици и техните бизнес интереси. Те или се превръщат в медии – бухалки за опонентите на собственика, или стават PR-и, рекламисти и пропагандатори на партньорите на своите работодатели. Така се роди корпоративната журналистика у нас, която е по-страшна от цензурата и автоцензурата.   Регулацията, за която също се надига все по-силно глас от депутатите в парламентарната комисия по медии и култура, също е опасно явления, защото тя ни връща в мрачните години на тоталитаризма. Да определяш кои са правилните новини, кои са сериозните медии и кои не – е опасна тенденция, която апетитно заявяват политиците днес. А заиграването с опасното явление „Фалшиви новини“ и използването им за отстрелване на неудобни тези и опоненти, е голяма подмяна и удобно оръжие, което цели да внесе пълно объркване в публиката за това КОЙ и КОГА казва Истината.    Многообразието от медии в цифровата среда е гарант за плурализма и свободата на изразяване, за това Истината да излезе наяве и да не бъде заглушавана. Но, подмяната и прекалено многото гласове могат да внесат объркване за истинността или подмяната на факти и обстоятелства в публиката, на която и става все по-трудно да се ориентира в тези, хипотези, да изгради собствено мнение, да разбере коя е автентичната новина и дали фактите са такива, каквито ги показва определената медия.     Дебатът за това какви да бъдат промените в Закона за радиото и телевизията, дали да има нов закон, дали това няма да е отстъпление от демократичните ценности и дали ще настъпи ограничаване на свободите – на изразяване, на словото, на медиите, на журналистите, всичко това зависи от активността на гилдията.  Така, както по време на криза се обединявахме, за да застанем рамо до рамо на оградата и да отстояваме Правдата и достойнството на журналистиката, така е нужно СЕГА, не утре, да се чуе гласът на ЖУРНАЛИСТИТЕ. Защото утре, когато бъде сложен хомотът от властта върху ОБЩЕСТВЕНИТЕ МЕДИИ ще бъде късно, ще бъде невъзможно или няма да има кой да го направи.    Не пропускайте времето да изкажете своята позиция, колеги!  ", "date": "2019.12.11", "title": "ВЛАСТТА СЕ ОПИТВА ДА ОВЛАДЕЕ ОБЩЕСТВЕНИТЕ МЕДИИ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403301-%D0%BF%D0%B0%D1%80%D0%B0%D0%B4%D0%BE%D0%BA%D1%81-%D1%85%D0%BE%D1%80%D0%B0%D1%82%D0%B0-%D1%81%D1%8A%D1%81-%D1%81%D1%80%D0%B5%D0%B4%D0%BD%D0%BE-%D0%B2%D0%B7%D0%B8%D0%BC%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B2%D0%B8%D1%81%D1%88%D0%B8%D1%81%D1%82%D0%B8%D1%82%D0%B5", "text": "Глад за кадри тресе страната. Почти всяка фирма във Велико Търново, например, търси работници, става ясно от справка в Бюрото по труда. Другият парадокс е, че хора със средно образование и професии са с оферти за по-големи заплати от висшистите.   Доста предприятия предлагат и примамливи условия за инвалиди, тъй като Агенцията по заетостта им поема заплатите и осигуровките и практически работодателят няма разходи. В целия регион незаети стоят над 1000 места „Няма още дълго фирмите да дават по 800 – 1000 лв., защото няма кой да им работи. Средната заплата във Великотърновска област е с 200 лв. под тази за страната и други региони, така че трудовата миграция и гладът за кадри ще доведат до покачването на възнагражденията“, коментират експерти. В момента на пазара на труда в региона най-търсени са шофьорите, продавачите, както и обикновените работници в почти всички производства, пише borbabg.com. 1500 лв. е стартовата заплата на готвач в момента, показа справка на „Борба“ в регионалната структура на Агенцията по заетостта. Множество са обявените свободни позиции на територията на Велико Търново, Горна Оряховица и Свищов. Кандидатите са толкова малко, че вече работодателите са склонни да наемат и без опит, а обичайна практика е да се осигурява и транспорт от други населени места.     1200 лв. е стартовата заплата за вътрешни шофьори, както и за водачи на тежка техника. Ако сте жител на някое населено място извън В. Търново, работодателят плаща и пътните разноски. Стругари, заварчици, фрезисти са другите особено ценени и високоплатени професии в болярския град, както и в останалите населени места от Триградието. В Горна Оряховица се търсят учители и болногледачи. Доста предложения има и за работници, шофьори и товарачи. Едни от най-търсените и добре платени позиции в региона са на компютърните специалисти. Няколко западни фирми търсят специалисти за управление на софтуерни конфигурации, които могат да работят даже от вкъщи и да получават добри пари.     Служители по поддръжка на софтуер и програмисти, включително и студенти, примамват дружества от Велико Търново с чуждо участие. Владеене на няколко езика и задължителен английски – писмено и говоримо, валидно чисто свидетелство за управление на автомобил, компютърни умения и познания поне на няколко операционни системи са само част от изискванията. Болшинството от работодателите искат и кандидатът да има възможност за интензивни пътувания, да има инициативност, комуникативност и презентационни умения, както и самостоятелно мислене и способност за поемане на отговорност. Даже и за позиция, за която се търсят среднисти, езиковите познания и компютърната грамотност – MS Office, Internet, визията и общата култура са решаващи. Същото се отнася и за апетитните и добре платени позиции за търговски представители на водещи български и чужди компании, които също набират персонал за Велико Търново. До 2 хил. лв. месечно предлага един от потенциалните работодатели, специализирал се в сферата на видеонаблюдението.", "date": "2019.12.11", "title": "Парадокс: Хората със средно взимат повече от висшистите"}
{"url": "http://www.classa.bg/%D1%81%D0%B2%D1%8F%D1%82/item/403302-%E2%80%9E%D1%81%D0%BE%D0%BB%D1%83%D0%BD%D1%81%D0%BA%D0%B0%D1%82%D0%B0-%D0%BC%D0%B8%D1%82%D0%BD%D0%B8%D1%86%D0%B0%E2%80%9D-%E2%80%93-%D0%B1%D0%BB%D1%8F%D0%BD-%D0%B8-%D0%B7%D0%B0-%D0%B1%D0%BE%D0%BB%D0%B8%D0%B2%D0%B8%D0%B9%D1%81%D0%BA%D0%B8%D1%82%D0%B5-%D0%B1%D0%B0%D0%B9-%D0%B3%D0%B0%D0%BD%D1%8C%D0%BE%D0%B2%D1%86%D0%B8", "text": "Ултрадесните кандидати за президент и вицепрезидент в Боливия – Луис Фернандо Камачо и Марко Пумари – се скараха и разделиха, защото вторият поиска от първия 250 000 долара и контрола над две митници     С безсмъртния си Бай Ганьо Алеко Константинов е създал толкова универсален персонаж, че той неспирно се материализира ту тук, ту там из широкия свят. Последното му превъплъщение цъфна в Боливия – страната, в която с форсиран от крайната десница държавен преврат бе свален левият президент Ево Моралес и сега една нелегитимна временна власт готви провеждането на избори. Кандидатурите си за нов държавен глава вече обявиха и преките организатори на размириците, довели до преврата. Сред тях с най-големи „заслуги” е Луис Фернандо Камачо, ръководител на ултрадесния Граждански комитет в град Санта Крус, който е убеден, че най-добре ще може да ръководи Боливия. За свой подгласник като вицепрезидент той лансира съратника и съидейника си от град Потоси Марко Пумари, който оглавява там сроден Граждански комитет. Марко Пумари произхожда от бедно индианско семейство и съюзяването му с Камачо при свалянето на Ево Моралес беше алибито на крайнодесните срещу обвиненията към тях, че са расисти, че мразят индианците и че затова атакуват президента индианец. Така че президентско-вицепрезидентската двойка между кандидатите Камачо и Пумари имаше за цел да приобщи и неориентирания електорат сред индианските общности. Само че преди няколко дни този идиличен тандем взе, че се разпадна. Камачо изненадващо оповести, че двамата се разделят и всеки сам ще се състезава за държавен глава. Това решение озадачи мнозина и съживи отново небезоснователните обвинения в расизъм срещу Камачо. Сега обаче   от разговор между него и Пумари, който показва причината за разрива. Той бе разпространен от боливийската телевизия „Гигависион”. От него става пределно ясно, че за развалянето на съюза Камачо-Пумари е виновен не друг, а проникналият чак в сърцето на Андите дух на нашенския Бай Ганьо, обладан от бляна за „Солунската митница”. На записа се чува, как в разговор за бъдещата им съвместна дейност Пумари поставя на доста заможния Камачо условието първо да получи от него 250 000 долара и контрола над две митници… А Камачо му отговаря, че не може да позволи да бъде изнудван и затова нека всеки да поема по пътя си. След телевизионното излъчване нито един от двамата не отрече автентичността на записа, но веднага започнаха да се карат кой е направил записа и кой го е дал на медията. Камачо е категоричен, че не е той и че ако е имал такъв замисъл, щял още веднага след срещата да разгласи съдържанието ѝ, а не дни наред да понася „нападки и лъжи”, като „доблестно” премълчава този „частен разговор”, станал причина да се раздели с Пумари. Камачо допълва и недомлъвката, че били изречени и „още по-сериозни неща”, но без да ги уточнява. Може би с послание към Пумари, че ако не се сниши, ще има нови „разкрития”?… Самият Пумари, естествено, твърди, че думите му от записа били извадени от контекста и че той не искал митниците за себе си, а за своя град Потоси. Парите пък били нужни за „необходимата логистика” около кампанията му. Обобщението му е, че срещу него е поведена „мръсна война”. Вероятно си представя като „чиста” войната за свалянето на Ево Моралес, която водеше заедно с лика-приликата си Камачо. Който пък, на свой ред, сега предпочита да се продаде на електората по-скоро с лаврите на принципен борец с корупцията, отколкото като приятел с индианците. Несъмнено духът на Бай Ганьо го е споходил и него с прозрението от „Разни хора, разни идеали”: „Туй комитети, туй дружества, организация, пропаганда — всичко е бошлаф!” Пумари прибърза сега с митниците, а Камачо е по-печен – той си знае кога ще им дойде времето. Първо трябва да се яви целият в бяло пред народа, да спечели изборите, а после, то се знае: „…само две години, две годинки само да ме оставят управител или оценител на митницата (и цялата държава, богата на литий, до печалбите от който Ево Моралес не допусна бизнес-хищниците от Санта Крус и Потоси – б.р.), па ела хортувай ти сетне с мене…”", "date": "2019.12.11", "title": "„Солунската митница” – блян и за боливийските бай-ганьовци"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403303-%D1%81%D0%BB%D0%BE%D0%B6%D0%B8%D1%85%D0%B0-%D0%B2%D0%B8%D0%B0%D0%B3%D1%80%D0%B0-%D0%B2-%D0%B4%D0%B5%D1%81%D0%B5%D1%80%D1%82%D0%B0-%D0%BD%D0%B0-%D0%BA%D1%8A%D1%86%D0%B8-%D0%B2%D0%B0%D0%BF%D1%86%D0%B0%D1%80%D0%BE%D0%B2", "text": "Къци Вапцаров е участник в първата седмица на новия сезон на \"Черешката на тортата\". Той обещава доста интересни моменти от своята вечер и е убеден, че хората пред малкия екран ще се забавляват от сърце с чувството му за хумор.    Първата вечер участници бяха посрещнати в дома на Гери Турийска и всички все още се опознаваха, затова разговорите вървяха леко резервирано. Една неволна закачка на Гери към Къци направи на всички впечатление, а Къци видимо се притесни и поиска обяснение.     Водещият,   , получи най-големия десерт. Това накара останалите да попитат Гери защо е избрала най-голямата порция да даде на Вапцаров. \"Всички са еднакви. Само в на Къци има виагра\", изсмя се Гери и останалите й гости, само Къци остана възмутен от чутото и попита как така е преценила, че точно той има нужда от такива стимуланти.     Той така и не получи отговор, а останалите направиха всичко възможно да разсеят напрежението и да сменят темата. Едва ли Къци ще преглътне толкова лесно тези думи и със сигурност докрая на седмицата, в която ще гостуват петимата участници в \"Черешката', той ще повдигне темата и ще се опита да научи повече за \"смешката\" на домакинята.   В новия сезон на \"Черешката на тортата\" Къци участва с Гери Турийска, Михаела Тодорова, Сократ Сократов и Мегз.", "date": "2019.12.11", "title": "Сложиха виагра в десерта на Къци Вапцаров"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403304-%D1%81%D0%BC%D1%80%D0%B0%D0%B7%D1%8F%D0%B2%D0%B0%D1%89%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0", "text": "20-годишна студентка Ана от Руския университет на дружбата на народите беше убита в югозападната част на столицата Москва. Тялото на младото момиче е било открито на 10 декември на балкона на собствената ѝ квартира. Трупът е бил завит в одеяло.              От Следствения комитет на Руската федерация обявиха, че се разследва убийство. Основен заподозрян е съквартирантът на убитото момиче – 23-годишен мъж от Чувашия. Близките на убитата студентка предполагат, че между двамата е възникнала разправия, след което той е нанесъл удар по главата ѝ с тежък", "date": "2019.12.11", "title": "Смразяващо убийство на красавица"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403305-%D0%BD%D0%BE%D0%B2%D0%B0,-%D1%81%D1%82%D1%80%D0%B0%D1%88%D0%BD%D0%B0-%D0%B8%D0%B7%D0%BC%D0%B0%D0%BC%D0%B0-%D0%B4%D0%B5%D0%B1%D0%BD%D0%B5-%D1%82%D1%83%D1%80%D0%B8%D1%81%D1%82%D0%B8-%D0%B2-%D1%85%D0%BE%D1%82%D0%B5%D0%BB%D0%B8%D1%82%D0%B5", "text": "Накрая е време за почивка! Чакали сте коледните празници, за да отидете някъде и да си починете.    След пристигането си в хотела сте радушно посрещнати от персонала на рецепцията, като финансова гаранция оставяте информацията за кредитната си карта, получавате ключа за стаята и си тръгвате. Влизайки в стаята, започвате да разопаковате куфара и след това телефонът звъни в стаята.   Дисплеят показва „Рецепция“. Вдигате и ви молят любезно да изясните данните на картата си, тъй като има проблеми с нейната информация. Вие, без съмнения, си казвате номера на картата, както и на CVV кода. Човекът, който говори с вас, е изключително дружелюбен и вие спокойно му предавате личните си данни. Наслаждавате се на почивката си, когато изведнъж сте сразен от неприятна новина: голяма сума е изтеглена от вашия акаунт. Как може да се случи това?     Всъщност това е един от най-лесните начини измамниците да получават пари от туристите. Знаейки за това, лесно можете да избегнете неприятности. Така че, нека разберем как действат престъпниците?   Под фалшиво име те се обаждат в хотела и под предлог молят служителите на рецепцията да се свържат с гостите по телефона. Поради тази причина на телефона за тези, които са в стаята, на дисплея се появява и „Рецепция“. Гостът си мисли, че представител на хотела му се обажда, но всъщност той говори с измамник, който лесно получава данните на притежателя на картата и изтегля средства от тях. В такива случаи трябва да настоявате да изясните ситуацията лично с представителя на хотела на рецепцията. Ако се окаже, че не са ви се обадили за изясняване на данните, не забравяйте да информирате управителя на хотела за случилото се.", "date": "2019.12.11", "title": "Нова, страшна измама дебне туристи в хотелите"}
{"url": "http://www.classa.bg/%D1%81%D0%B2%D1%8F%D1%82/item/403306-%D0%BA%D0%B0%D0%BA-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%B1%D0%BB%D0%B8%D0%B7%D0%BA%D0%B8%D1%8F%D1%82-%D0%B8%D0%B7%D1%82%D0%BE%D0%BA-%D0%B7%D0%B0-10-%D0%B3%D0%BE%D0%B4%D0%B8%D0%BD%D0%B8", "text": "Последното десетилетие беше изключително тежко за Близкия изток, а събитията в региона не само дефинираха глобалните политики, но и поставиха на карта самите международни отношения. От гражданската война в Сирия през надигането на \"Ислямска държава\" до промените в страните от Залива и необявената война между Израел и Иран, Близкия изток тепърва ще представлява динамичен район със значение както в Азия, така и в Европа. Последните десет години са наситени със събития, предизвикали създаване на нови политически концепции, изграждането на нови международни съюзи и издигането на нови геополитически сили. Няма защо да се залъгваме - Близкият изток е важен и се налага да разбираме процесите, които се случват там, за да изградим адекватна политика. Днес, Иран напада петролни танкери в Персийския залив и по този начин предизвиква повишаване на цените на бензина в глобален мащаб; европейски партии използваха войната в Сирия, за да спечелят изборите в страните си; Тръмп изгради кандидатпрезидентската си кампания върху събитията в Близкия изток; Русия получи безпрецедентен шанс да се върне на игралната маса не къде да е, а в Сирия. Разбира се, станалото през последното десетилетие е продукт на годините преди това. През втората половина на XX век, отношението на външните сили - особено на западните държави - към арабските държави е прагматично и цинично. Макар да подкрепя развитието на тези страни, Запада вярва, че е добре регионът да е управляван от приятелски режими и автократи като лидерите в Египет и Иран. Подобно отношение има и към Тунис, и дори към Либия, въпреки публичната враждебност на Муамар Кадафи. Сирия при Хафез Асад дори подпомага движения срещу Саддам Хюсеин. Тези факти остават в миналото и постепенно са забравени, докато не идва 2010 г., когато районът е разтресен от безпрецедентна вълна от недоволство, която удря и външните интереси. Самозапалването на един продавач на зеленчуци в края на 2010 г. в Тунис предизвика трусове, каквито и най-големите стратези не можеха да предвидят. От администрацията на Джордж Буш през Обама и Тръмп, разбирането на процесите продължава да е непълно и дори неадекватно. Отношението на Запада към Близкия изток се променя след атаките от 11 септември, когато мнозина анализатори започват да откриват, че репресиите в арабските държави създават фундаменталисти и забавят развитието. Демократизацията е поставена на преден план, но прагматичната политика остава. След интервенциите през 2001 г. в Афганистан и през 2003 г. в Ирак, ситуацията ескалира. В периода след падането на Саддам Хюсеин, регионът има раздвижване без подобряване на нивото на живот и се либерализира, без да има постигане на конкретни свободи. Икономическите и политическите причини, които събудиха протестната вълна в арабския свят, се задълбочиха през последните години. С изключение на Тунис, където опозицията успя да изгради демократична политическа система, много други държави в Близкия изток и Северна Африка останаха или върнаха автократичното си управление след 2011 г. В Египет, през 2013 г. армията извърши преврат срещу първото избрано правителство, заменяйки го с диктатура под контрола на президента Абдел Фатах ал-Сиси - самият той висш военен. След като взе властта, Сиси създаде близко обкръжение от политици и бизнесмени, а държавата е управлявана по-авторитарно в някои отношения отколкото при сваления през 2011 г. дългогодишен президент Хосни Мубарак.     Между 2013 г. и 2018 г. силите за сигурност извършиха многобройни арести на журналисти, цивилни, анализатори и критици, а над 1500 души са безследно изчезнали. През юли 2019 г. парламентът одобри драконов закон, насочен срещу неправителствения сектор. Най-мрачна остава ситуацията в Сирия, където авторитаризма се завърна ударно след години на сражения и граждански конфликт. През 2011 г. държавата стана свидетел на масови протести срещу режима на Башар Асад, продължили близо две години, преди да прераснат в гражданска война. През последвалите години, бунтовници и правителство ще се сражават в различни части на страната, а тези боеве и използването на груба военновъздушна сила от Асад, ще станат причина за прогонването на 5 милиона души, станали бежанци в съседни държави и Европа. Още 11 милиона ще бъдат разселени в рамките на Сирия, а някои от най-големите градове ще бъдат разрушени на 70-80%. Жертвите са 600 000, но реалният им брой може да е и по-голям - няма как да знаем, защото ООН спря да води статистика още в началото на конфликта.     Унищожението е толкова голямо в някои райони, че те остават призрачно пусти години след приключването на военните действия. Конфликтът ще се задълбочи с руската интервенция през 2015 г., нахлуването от Ирак на \"Ислямска държава\" година по-рано, създаването в Източна Сирия на кюрдския проект Рожава с помощта на САЩ и иранската експанзия в Сирия и по бреговете на Средиземно море. За няколко години сирийската гражданска война размества пластове и статукво, градени с десетилетия, а това създаде напрежение като цяло в дипломатическия свят и международните отношения. Няма да е пресилено, ако кажем, че войната в Сирия повлия силно и на политическия живот в Европа. Днес, в Сирия се водят сенчести войни, провеждат се нелегални операции, разположени са сили на няколко държави. Това не пречи на режима на Асад да търси легитимност, а изморената от конфликта и последствията от него международна общност е готова да му я даде даром, въпреки продължаващите военни действия, наличието на десетки хиляди затворници и обвиненията в използване на химически оръжия. Междувременно, през последните години правителствата в Саудитска Арабия и Обединените арабски емирства се сблъскаха с вътрешна критика заради войната в Йемен. Бяха арестувани блогъри, журналисти, активисти за човешки права, адвокати. Саудитска Арабия е обвинена, че носи вина за смъртта на видния арабски общественик Джамал Хашоги в Истанбул през октомври 2018 г. Войната в Йемен се превърна в препъни камък за изгряващата звезда на саудитския престолонаследник Мохамад бин Салман, а във военните действия участват всякакви формации, включително наемници от Южна Америка, финансирани от Емирствата. Описвана като един от най-тежките съвременни конфликти, гражданската война в Йемен не намира място в основните новинарски емисии, но за разузнавателните служби по света (включително и в Европа) тази война представлява голям проблем както за геополитиката, така и за световната икономика, тъй като покрай бреговете на Йемен преминава значително количество от международната търговия и износа на петрол.     Докато политическите и лични свободи ерозираха през последните десет години, беше забавено и развитието на държавите в Близкия изток. Докладът на ООН за 2018 г. за бедността по света показва, че близо 1/5 от населението на арабските държави (или 65 милиона души) живее в крайна бедност или с други думи, всеки от тези 65 млн. души получава по 1,9 долара на ден. Друга една трета от арабското население е определено като \"бедно\" и намиращо се в опасност от изпадане в бедност. Всъщност, арабския регион е единственият в света, който стана свидетел на увеличаване на крайната бедност между 2013 и 2015 - със средно увеличение от 6,7%. В Египет последните данни посочват, че бедността се е увеличила от 28% през 2015 до 33% през 2019. През 2016 година над 15 милиона деца в Близкия изток и Северна Африка не могат да си позволят да посещават учебни занятия. В много отношения, днешният Близък изток е по-нестабилен както в икономически, така и в политически смисъл. Разбира се, мнозина ще посочат наличието на джихадистки групи като обяснение. Този аргумент е силен и има своето обяснение. Групировки като \"Ислямска държава\" успяха да се възползват от хаоса на политическата нестабилност в Близкия изток, завземайки територия в Сирия и Ирак с размера на Великобритания.     ИД се превърна в телевизионна рок звезда сред фундаменталистите, извършвайки многобройни атаки далеч извън Близкия изток. Жителите на Брюксел, Париж, Манчестър и други европейски градове завинаги ще помнят атентатите, отнели живота на десетки техни съграждани. Не само това - ИД промени възприятието към подобни групировки заради мащаба, с който оперира. Днес групировката има свои клонове от Югоизточна Азия до Западна Африка. Създаването на коалицията срещу \"Ислямска държава\" начело със САЩ обедини много държави, разби самообявилия се \"халифат\" на ИД, но също така остави наследство, което ще има отражение през следващите десет години. За Ал Кайда последните десет години бяха също години на възход, въпреки смъртта на Осама бин Ладен. И все пак, анализаторите, които посочват джихадистките групировки като основна причина за проблемите в Близкия изток, правят грешка. Джихадистите са продукт, а не причина за хаоса. Не на последно място, основна вина за нестабилността са авторитарните режими, които останаха в Студената война и не успяха да се реформират. Също така, има една голяма разлика с периода от преди десет години и този сигнал не може да бъде пренебрегнат от никой, който следи процесите в Близкия изток. Въпреки че многобройните демонстрации не доведоха до желаните реформи – а до частични такива – те успяха да създадат култура на политически активизъм сред арабите, особено сред младите. Култура, която продължава да се развива и правителствата не могат да разчитат вече, че гражданите им ще стоят мълчаливо, наблюдавайки ширещата се корупция, авторитаризъм и управление с множество въпросителни. Въпросите вече се задават, а отговорите са търсени дори с цената на живота – това е нова страница от развитието на държавите в Близкия изток и връщане към ситуацията от 2010-2011 г. няма. Само през 2018 г., протести избухнаха в Ирак, Йордания, Ливан, Мароко, Судан и Тунис. По-рано през същата година, в Алжир и Судан демонстрантите в Алжир и Судан принудиха лидерите на своите държави - Абделазиз Бутефлика и Омар ал Башир - да подадат оставка. И двамата бяха едни от най-дълго управлявалите арабски лидери, чиито президентски кресла изглеждаха запазени завинаги за тях. И в двете държави протестите бяха предимно мирни, дори на фона на използването на сила от страна на полицията и правителствените милиции. Друг важен индикатор за променен манталитет е искането за формиране на технократски правителства, а не поредно военно управление, на каквото е свидетел Северна Африка и Близкия изток десетилетия наред.     Важно е да се отбележи, че протестите в Алжир и Судан взеха за пример наученото от демонстрациите в Египет и Сирия - т.е. налице е на първо време силно взаимодействие и обмен на идеи между протестните движения в различните арабски държави, но също така тези идеи еволюират на фона на все така репресивните и анахронични политически елити. Междувременно, през 2019 г. демонстрациите във всички споменати страни продължават. В Судан протестиращите изискват мирен преход и справедлив процес за лидерите от епохата на Омар ал Башир. Това искане не се промени, дори след като загинаха близо 100 души по време на сблъсъците в столицата Хартум и другият важен град Омдурман. През август тази година суданската армия и опозицията постигнаха споразумението за тригодишен преходен период, през който цивилните и военните ще споделят властта. Остава времето да покаже какво следва през следващото десетилетие. В Алжир, въпреки оставката на Бутефлика през април 2019 г., гражданите продължават с изискванията си да бъдат отстранени основни фигури от „старата гвардия“. Някои от леновете на близкия кръг около бившия алжирски президент бяха арестувани, а избори бяха обявени за края на годината. Протестиращите са скептични и продължават с акциите си, за да не допуснат идването на власт на удобен за стария политически елит президент. Защо е важно да се споменават тези примери от Алжир и Судан, които са предимно непознати на европейската публика и новините от протестите в двете страни отиват на заден план? Основната причина е да се подчертае наличието на нова култура на протестиране, която вече става част от живота и начина на мислене в арабските общества. Краят на десетилетието в Близкия изток не е белязано от религиозен фанатизъм, както мнозина се опасяваха и пропагандираха, а от протестна атмосфера и създаване на критично антиавторитарно гражданско общество. Краят на 2019 г. дава достатъчно примери: Ирак, Ливан и Сирия.     В Ирак краят на годината е особено кървав, тъй като протестите бяха атакувани и жертвите са стотици. Избухнали заради корупция и лошо управление, исканията на демонстрантите звучат кухо за анахроничната политическа система, която е свикнала да разсъждава на ниво „борба с тероризъм“ и „чужда конспирация“. Протестиращите настояват за технократско правителство, слагане на край на религиозните и етнически квоти, които дават възможност за злоупотреба с власт. В Ливан исканията са същите, както и причините страната да е обхваната от масови демонстрации през 2019 г. както никога досега в историята си. Нова политическа култура има и в Сирия, където вълна от гражданско недоволство в бившите бунтовнически територии, се излива все по-видимо на нов глас. Макар и тези територии да бяха завзети от режима на Асад, недоволството е видимо и притеснява властите. По-рано през 2019г., стотици сирийци в южния град Дараа - родното място на бунта от 2011 г. - премахнаха статуя на бащата на президента, дългогодишния лидер на Сирия Хафез Асад. Силите за сигурност може да си подсигуриха контрола върху редица бунтовнически крепости в хода на гражданската война, но демонстрациите показват, че битката не е приключила. Днешният Близък изток е свидетел на перфектна буря: докато икономическите и социални условия са в застой, а режимите продължават да не могат да се нагодят към новата ера и използват силови методи срещу критици, ново поколение идва на преден план. Младите араби от това поколение не е обвързани с войната в Ирак, нямат общо с гражданската война в Ливан, нито са се сражавали с Израел или колониална Франция. Сегашното поколение не разбира и се подиграва на политическия елит заради неговата анахроничност. Лозунгите вече не вършат работа, нито субсидираната икономика. Това, което се разглежда като провал на изминалото десетилетие, може би е началото на дълъг процес на възраждане в арабския свят. Пътят със сигурност ще е труден и изпълнен с болка, но едно е ясно – статуквото беше разбито и населението не изпитва страх от лидерите си. Това ще е основният елемент, който ще дава тон на новите протестни вълни, които ще избухват през следващите няколко години.    ", "date": "2019.12.11", "title": "Как се промени Близкият изток за 10 години"}
{"url": "http://www.classa.bg/%D1%81%D0%B2%D1%8F%D1%82/item/403307-%D0%BD%D0%BE%D0%B2%D0%B8%D1%8F%D1%82-%D0%BA%D0%BE%D0%BC%D0%BF%D1%8E%D1%82%D1%8A%D1%80-%D0%BD%D0%B0-apple-%D1%81%D1%82%D1%80%D1%83%D0%B2%D0%B0-%D0%BA%D0%BE%D0%BB%D0%BA%D0%BE%D1%82%D0%BE-%D0%BB%D1%83%D0%BA%D1%81%D0%BE%D0%B7%D0%BD%D0%BE-bmw", "text": "От заводите на BMW традиционни излизат десетки луксозни автомобили и затова брандът често нарича колите си \"ултимативната машина за шофиране\". В подобна посока разсъждаваше и вече покойният основател на Apple - Стив Джобс, който определяше компютрите на компанията като \"велосипед за мозъка\". Новата серия настолни компютри на бранда обаче струва повече от велосипед. Всъщност струва повече и от автомобил BMW, трета серия. Mac Pro вече е тук, а това е първият голям ъпдейт на компютрите, който Apple правят от шест години насам. Фирмата представи прототип още през юни месец и първото, което направи впечатление, е изцяло променения дизайн. Цилиндричният вид, който някои определяха като \"луксозно кошче за боклук\", е заменен от ново хрумване тип \"ренде\". Цветът \"сив металик\" само спомага за тези асоциации.     Ако вече се замисляте дали Mac Pro няма да е подходящ коледен подарък за някой ваш много близък приятел програмист, аниматор, графичен дизайнер или друг професионалист, който има нужда от свръхмощен компютър, може би е време да размислите - цената започва от 6000 долара. Възможно е сумата да ви се струва твърде висока, особено за десктоп кутия, но трябва да имате предвид и че цената расте главоломно с всяка екстра, която добавяте към конфигурацията. Така, ако държите компютърът да има всички възможни допълнения, които от Apple предлагат, може да платите за машината колкото за една нова кола BMW. Оптималната конфигурация включва 2,5-гигахерцов процесор Intel, 1,5 терабайта RAM, 4 терабайта памет и две графични карти от по 32 гигабайта. Параметрите са впечатляващи, но ако настоявате да получите кутията с всички тях - ще трябва да платите малко над 50 200 долара. За сравнение, базов модел от третата серия на немския автомобилен производител струва 40 750 долара. В пакета, в който ще пристигне компютърът, от Apple щедро слагат и безжична мишка Magic от втора генерация, клавиатура Magic и кабел за включване в контактната мрежа. О, и както обичаше да казва Стив Джобс - \"... и още нещо...\". Въпреки колосалната цена, в комплекта липсва монитор - ще трябва да си го поръчате отделно. Новият монитор на Apple, който е проектиран специално за Mac Pro, се нарича Pro Display XDR. Той е 32-инчов LCD \"ретина\" дисплей. Цената му е 5000 долара, а стойката, която върви с него, е още 1000 долара. Ако наистина искате да му отпуснете края и да си го поръчате със \"стъкло с нано-текстура\", ще трябва да дадете още 6998 долара. Така цялата сума надхвърля 63 хил. долара. За да продължим със сравненията, BMW X5 струва по-малко. Ясно е, че няма много хора, за които е необходим пълният пакет с екстри от Apple. А тези, на които действително е необходима подобна конфигурация, работят по проекти за милиони долари и фактът, че цената на компютъра им е колкото на сравнително луксозна кола, не е от значение. В крайна сметка Apple винаги са подчертавали, че произвеждат технологичния еквивалент на скъп, луксозен и красив автомобил.", "date": "2019.12.11", "title": "Новият компютър на Apple струва колкото луксозно BMW"}
{"url": "http://www.classa.bg/%D1%81%D0%B2%D1%8F%D1%82/item/403308-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D0%B5-%D0%BD%D0%B0-%D0%B4-%D0%B5%D0%B2%D0%BE%D0%BB%D1%8E%D1%86%D0%B8%D1%8F-%D0%BE%D1%87%D0%B8,-%D0%B2%D0%BF%D0%B5%D1%80%D0%B5%D0%BD%D0%B8-%D0%B2-%D0%B5%D0%BA%D1%80%D0%B0%D0%BD%D0%B0", "text": "Всичко започна на 9 януари 2007 г. Стив Джобс, изпълнителен директор на Apple, стои пред публика в Сан Франциско в Калифорния за поредната от своите запомнящи се презентации. \"От време на време се появява революционен продукт, който променя всичко\", казва Джобс. \"Днес Apple ще изобрети наново телефона.\" На този ден е обявен първият iPhone, който излиза на пазара няколко месеца по-късно. Ехото на тези позабравени думи оглушаващо кънти до днес из целия свят, все по-силно и по-силно. Кънти с различни мелодии за звънене, сигнали за известия в социалните мрежи, както и с гласовете на милиардите хора, чиито ръце сякаш са се сраснали със смартфоните им. Първият iPhone беше камъчето, което предвести свлачището. Apple наистина преоткриха телефона и създадоха ниша, в която много други технологични компании се видяха принудени да потърсят място. Ниша, която впоследствие се превърна в едно от най-масовите технологични явления в човешката история. Забравете това, че телефоните днес не са просто телефони, а джобни компютри, даващи достъп до интернет и тъй ценните ни социални мрежи, GPS, фотоапарати и видеокамери, музикални и видеоплейъри. Те са нещо много повече - те са технологично удължение на ръката. През последното десетилетие те се превърнаха не само в улеснение и удобство, но и в необходимост. Дрога, чиято липса може да ни докара до мрачна абстиненция, но и чието постоянно присъствие ни краде от реалността, като ни кара да пренебрегваме физическия си свят заради виртуалните такива. Правят го в голяма степен заради притегателната сила на социалните мрежи. A въпреки че тази вълна започна да набира инерция още преди 2010 г., истинският пик в популярността както на смартфоните, така и на социалните мрежи дойде в годините след това. От технологична гледна точка това е десетилетието на двойното съществуване - във физическия свят и във виртуалния. Истинската \"Матрица\" се оказа не виртуална реалност или завладяваща ММОRPG игра като World of Warcraft - не, това изисква рязко и пълно откъсване от физическия свят, за което мнозина не са готови. Смартфоните и социалните мрежи, слепени в едно, намериха място в живота ни, благодарение на размера на устройствата и възможността да ги носим с нас по всяко време, да имаме мигновен достъп до тях, да запълваме всяка свободна секунда с плъзгане на палец по дисплея, безцелно скролване и повърхностна консумация на екрана. До момента, в който свободните ни секунди вече не бяха достатъчни, и гладът на смартфоните и социалните мрежи се насочи и към останалото ни време. Те разпокъсаха вниманието ни така, както нито радиото, нито телевизията, нито комбинацията персонални компютри и интернет са успявали. Отново благодарение на размерите си и фактът, че са с нас във всеки, ама наистина във всеки един момент. Направете експеримент със самите себе си - обърнете поглед назад към последните 10 години. Помислете колко сте използвали Facebook (или Twitter) преди този период и дали това не е ставало най-вече на настолен компютър или лаптоп. Помислете кога се сдобихте с първия си смартфон. Замислете се колко такива сте сменили оттогава. Колко често сте използвали първия си смартфон, кога и за какво, и колко често, кога и за какво използвате сегашния. И най-вече кой е предметът в ежедневието ви, който държите най-често и най-дълго. До какви изводи стигнахте за себе си? Има ли място за притеснение? Изобщо можете ли да си представите от утре да не използвате смартфона си или поне да го използвате по-малко? Всичко това нямаше да е възможно, ако не беше бумът на социалните мрежи. Говорили сме си преди, ще говорим и занапред как дигиталното общуване вместо да ни сближава, ни отдалечава един от друг. Тенденция, започнала с бума на интернет и писането на есемеси, днес има съвсем различни мащаби. Процесът на деперсонализиране на всички хора, с които общуваме онлайн, вече обхваща дори най-близките ни, с което и способността да мислим за тях като за хора, да проявяваме емпатия и разбиране постепенно намалява. А не са малко онези, които предпочитат дигиталния контакт пред този очи в очи, което не само вреди на развиването на уменията за общуване, но дори води до тяхното залиняване. Нуждаем се от емоджита и емотикони, за да можем да предадем усещане за емоция в написаните думи, защото все повече губим търпението и богатството на езика, необходими за ефективна писмена комуникация. И най-вече защото не ни се налага да използваме лицата си в комуникацията. А тази емоджи-емоция често дори не е искрена. Смартфоните нямаше да са така важни за притежателите си, ако не бяха постоянните уведомления - за това колко и какви коментари е получила някаква снимка, за броя харесвания на някой остроумен статус и пр. Илюзията за слава от няколко сини палеца създава погрешна представа у човека за самия него. Това да измерваш самочувствието си на база кликове - също. И въпреки това за последните 10 години се озовахме в ситуация, в която тези психологически явления станаха масови. Това да могат да ни потърсят по всяко време на денонощието ни създава стрес, но вече страдаме от навика на проверката и посягаме към смартфона и безмисленото преглеждане на newsfeed-а, дори когато устройството не ни е дало знак, че нещо се нуждае от вниманието ни. И макар привидно някои компании да ограничат времето на потребителя пред малкия дисплей, други в индустрията се опитват да създадат възможно най-пристрастяващите приложения, за да се гарантира точно обратното. Ние вече сме дали на смартфона почти цялото си внимание, а скромните остатъци от него са това, което ни е останало за физическия свят и хората около нас. 13 години след думите на Джобс можем да потвърдим, че е бил прав. Може би дори не е подозирал мащаба на това, което предстои да се случи. Но трябва да се отбележи, че без Марк Зукърбърг това преоткриване на телефоните нямаше да бъде възможно. Последното десетилетие беше това, в което социални мрежи и смартфони откриха перфектната си симбиоза и покориха човешкия организъм в невиждана степен. Въпросите оттук нататък не е \"Има ли проблем\", нито дали смартфоните и социалните мрежи наистина причиняват депресия, тревожност, социална изолация и пр. Въпросите са дали съществуващият проблем е осъзнат и дали осъзналите своята зависимост правят нещо по въпроса, за да открият необходимия баланс. Много вероятно е отговорите по-често да са \"не\" и \"нищо\".", "date": "2019.12.11", "title": "Десетилетие на (д)еволюция: Очи, вперени в екрана"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403309-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%E2%80%93-%D0%BD%D0%BE%D0%B2%D0%B8%D1%82%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%81%D1%82%D0%B8%D1%85%D0%B8%D0%B8", "text": "Ами ако хората на Манолова решат, че България трябва да скъса дипломатическите отношения с Норвегия, а хората на Трифонов гласуват за смъртно наказание чрез набиване на кол?  И. Дичев за новия български популизъм.       Две нови звезди изгряха на политическия хоризонт: Мая Манолова и Слави Трифонов. От „Маркет линкс\" научихме, че с одобрение от съответно 49% и 38% те се нареждат на второ и трето място след ритуално първия в такива класации президент. А все още нерегистрираната партия на г-н Трифонов излиза на трето място след ГЕРБ и БСП. И двете формации се заявяват като народни. Движението на Манолова е „на обикновения човек“,   пък ще ни брани от „политическата плутокрация“. И двете обещават да върнат властта на „суверена“. Движението на Манолова е на практика платформа за граждански сигнали и оплаквания, един вид доброволчески омбудсман. Партията на Трифонов пък, в по-институционален стил, предлага на гражданите да решават всичко чрез референдуми - та чак да избират полицeйски началници, главен прокурор и омбудсман. Друга прилика е в това, че и двамата лидери бяха сполетени от несправедливости, които безспорно покачиха рейтинга им. Мая Манолова пострада от масирания вот за конкурентката й в някои ромски махали, г-н Трифонов - от несправедливо отказаната му регистрация. Новите народни трибуни Разбира се най-важният аргумент в подобни питания са личните отношения. А за тях не знаем много. Помним обаче, че именно Мая Манолова беше единствена сред високопоставените обществени фигури, която подкрепи референдума на Трифонов.   обаче тя кой знае защо не получи подкрепата на шоумена както се очакваше, въпреки че предлагаше общ фронт срещу Фандъкова. Вероятно връзката й с БСП все още е непреодолима пречка за по-десните оттатък. Защото видимо с просто око е, че днес десните си остават доста по-идеологизирани в сравнение с поразмекналата се левица. Не е ясно освен това в какво точно се прицелва Трифонов. Дали иска радикална смяна на системата или се бори да измести изхабените от участието във властта лъжепатриоти и да заеме ролята на балансьор, който поставя условия, без да носи отговорност? Не искам да подценявам новите народни трибуни: живеем в епоха на всеобщ популизъм, в която е много по-трудно да привлечеш подкрепа с позитивна програма, отколкото с отричане на политическата класа, скатуквото, неправдите. Но поне някои основни неща трябва да си представим. Как точно биха се борили членовете на „Изправи се, България“ срещу могъществото на монополите, както обявиха? С кои съюзници, чрез какви закони? Ако не се канят да стават партия, то на кои политически сили биха разчитали? И нека не се измъкват с баламски увъртания от типа „на всички граждани\"... Политически решения, а не пощипване на националната гордост Или да вземем заявката на „Няма такава държава“ за „засилване ролята нa Република Бългapия в cтpyĸтypитe нa Eвpoпeйcĸия cъюз и пълнoпpaвнo члeнcтвo в Eвpoзoнaтa, включване на страната в Шeнгeнското споразумение и Бaнĸoвия cъюз на ЕС“. Ами чудесно, подписвам с две ръце, но как точно ще стане всичко това? В коя група ще седнат хората с това хумористично заглавие в Европарламента? Кои политики подкрепят, кои отхвърлят, къде виждат причините да не сме в еврото и Шенген? Добре знаем, че най-прекият път към висок рейтинг днес е да влезеш в политиката с някакъв реален или измислен извънполитически имидж. Жорж Ганчев го играеше бизнесмен, царят ни споходи като цар, г-н Борисов дойде като полицай-отмъстител. Що се отнася до политическото съдържание на програмата ти, най-добре то да остане колкото се може по-аморфно. Затова вече задължително в названията на партии и движения, като това на г-жа Манолова, днес се появява „България“. Трифонов пък върви напред с националното знаме и се кани да пази семейните ценности, каквото и да значи това. Този подход обаче рискува да предизвика тежко разочарование в момента, в който подобна формация застане на държавното кормило и й се наложи все пак да взима политически решения. Защото „политически решения\" – това означава да избираш една от възможните алтернативи, а не просто да пощипваш националната гордост. Та не е лошо бъдещите лидери да имат готовност за този момент с добре обмислени планове за действие, а не само с консенсусни лозунги. Народът не е природна даденост Изглежда очевидно, че краят на ГЕРБ ще настъпи по-бързо от очакваното, ако тези две стихии се обединят: лявата, подкрепена от БСП, с дясната на бизнесмена; социално чувствителната с политическата; женската на тъжни майки и медицински сестри с мъжката на майтапчиите-сценаристи. Но дали е възможно в България да се случи коалиция от типа на италианската, където ляво-популистката „5 звезди“ направи правителство с дясно-популистката Лига? Звучи чудесно това желание да направим държавата си по-интерактивна, но какви точно ще са механизмите за това? И не се ли напарихме вече от това неорганизирано нахлуване на народните маси в публичността, което се случи в резултат от интернет-революцията и появата на социалните мрежи? Я си представете, че утре в една платформа, разработена от г-жа Манолова, мнозинството българи поискат да скъсаме дипломатическите си отношения с Норвегия, защото отвлича децата ни? Или че на задължителен референдум, организиран от г-н Трифонов, те спонтанно решат да върнат публичното смъртно наказание, и то под традиционната за региона форма: набиване на кол? Народът не е природна даденост: той се конструира във всяка една епоха от партии, лидери, институции, интелектуалци, елити, които всъщност също са част от този народ. И тъкмо тук почва цялата сложност на политиката.", "date": "2019.12.11", "title": "Манолова и Трифонов – новите български стихии"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403291-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D0%B4%D0%B5%D0%BD-%D0%BD%D0%B0-%D1%82%D0%B0%D0%BD%D0%B3%D0%BE%D1%82%D0%BE", "text": "Днес е Световният ден на тангото. По този повод днес в София е бандонеонът Михаел Долак. Той ще изнесе концерт тази вечер в Гьоте институт, последван от традиционна Гран милонга. Концертът ще разкаже с думи и музика историята на бандонеона, посочи пред БНР Иво Парушев от студио „Тангерин\", който е сред организаторите на събитието.     „Има много истории и легенди. Най-вероятно германски емигранти са го донесли до Буенос Айрес, където той просто е намерил новото си призвание като основен инструмент на аржентинското танго и своя нов дом. ... Когато се появява бандонеонът, някак той пасва като уникален инструмент, изразяващ душевността на тангото\", разказа той в предаването „Преди всички\". По думите му тангото е и дует, и дуел. Той посочи и скритите кодове в танца. Парушев съобщи, че за празника са поканили професионална танцьорка и преподавателка от Берлин, която по време на Гран милонгата ще направи демонстрация с българския танцьор Андрей Ненчев. \"Тангото е храна и за душата, и за мисъла, и за интелекта. Всеки търси и намира в тангото това, от което има нужда\", каза в заключение Иво Парушев.", "date": "2019.12.11", "title": "Световен ден на тангото"}
{"url": "http://www.classa.bg/%D1%81%D0%B2%D1%8F%D1%82/item/403292-%D0%BA%D0%B0%D0%BA%D0%B2%D0%BE-%D0%B4%D0%B0-%D0%BD%D0%B5-%D0%BF%D1%80%D0%B0%D0%B2%D0%B8%D1%82%D0%B5-%D0%BD%D0%B0-%D1%81%D0%BB%D1%83%D0%B6%D0%B5%D0%B1%D0%BD%D0%B8%D1%8F-%D1%81%D0%B8-%D0%BA%D0%BE%D0%BC%D0%BF%D1%8E%D1%82%D1%8A%D1%80", "text": "Ако използвате предоставен ви от шефовете лаптоп или настолен компютър, вероятно сте се изкушавали да проверявате личния си имейл, да съхранявате лични файлове във фирмения Google Drive или да избягвате напълно работата, като се потопите в бездънната яма на проучване, което няма нищо общо с работата ви. Вероятно не би трябвало да правите което и да е от тези неща на компютър, предоставен от работодателя ви. Работодателите могат да инсталират софтуер, който да следи какво правите на служебния си лаптоп или компютър. В най-следените работни места това може да включва и кийлогъри, които виждат всичко, което пишете, или инструменти за правене на скрийншоти, които да следят производителността на труда. Какъв тип софтуер за следене и сигурност е инсталиран на служебния ви компютър често зависи от два фактора: колко голяма е компанията (и какви ресурси може да си позволи да отдели за тази цел) и с какъв тип информация боравите в рамките на работата ви. Ако работите с поверителни материали, от рода на здравна документация, финансови данни или държавни договори, можете да сте на практика сигурни, че работодателят ви държи под око какво правите.     За повечето от нас опасенията от сериозно следене на работното място са неоправдани. Джеси Крембс, старши анализатор по сигурност на информацията в \"Ню Йорк Таймс\", коментира: \"Без подкрепящи доказателства, в големи мащаби това е доста рядка практика. Тя обикновено генерира много безполезни данни, води до проблеми с отговорността на работодателите, и като цяло прави кошмарен живота на екипа, който следи тези системи за наблюдение. И все пак, почти всички големи компании имат таргетирана програма за тази цел, особено за справяне с подозрения за вътрешни заплахи или измами.\" Дори и ако компанията не следи всяка ваша стъпка, по-добре е да приемете, че служебният ви компютър се наблюдава и да действате съобразно този факт. Ето някои не толкова очевидни неща, за които да внимавате. Не съхранявайте лични файлове на служебно предоставения ви лаптоп или телефон Всеки експерт по сигурността, с който разговаряхме, спомена едно табу: съхранението на лични файлове на предоставени от работодателя телефони или компютри. Ако бъдете уволнени, лаптопът ви обикновено е първото, което ще ви бъде иззето, и ако компанията ви се окаже замесена в съдебно дело, всички файлове на вашия лаптоп или десктоп може да станат достъпни за много хора. Трейси Малееф, анализатор по сигурността на информацията в New York Times, изтъква и съображения за безопасност: \"От гледна точка на работодателя, това само разширява модела на заплахи с потенциално заразени документи.\" Айзък Блум, директор по приложенията и системните услуги в компанията за недвижими имоти за нуждите на логистиката Prologis, допълва, че дори и да смятате, че имате добра безопасност на работното място, може и да нямате безопасност на данните, в зависимост от инструментите за сигурност, използвани от вашата компания. \"Някои от тези инструменти, ако открият пробив, започват да трият файлове,\" коментира Блум. Ако компютърът ви бъде заразен със зловреден софтуер, мерките за сигурност, предприети с цел да се преодолеят проблеми, може да заличат и личните ви файлове. Не използвайте Google Docs, Slack или подобни инструменти за нищо, което не желаете работодателят ви да види Доколкото става въпрос за информация онлайн, а не за софтуер, инсталиран на нашите компютри, лесно е да мислим за G Suite, който включва услуги като Gmail, Google Docs и Sheets, като личен офис-софтуер. Но фондацията Freedom of the Press отбелязва няколко причини, поради които не бива да използвате служебно предоставен Google акаунт за съхранение на личните ви данни. Административните потребители с G Suite Enterprise могат да търсят конкретни фрази в имейлите и документите на служители, точно както вие можете да го правите в собствения си акаунт. Работодателите могат да задават одити, за да бъдат известявани за подозрително поведение и да създават потребителски скриптове за съхранение на данни. Например работодател може да създаде процес, според който черновите на имейлите ви се запазват, дори и ако никога не биват изпращани. Ако някога сте обмисляли подготвяне на имейл за напускане, в който наричате шефа си тъпанар, направете го другаде. Що се отнася до несвързани с Gmail имейл акаунти на служители, можете да приемете със сигурност, че и те се следят. Блум коментира: \"Можем да виждаме имейлите на хората. Само няколко избрани хора са, но нищо технически не е недостъпно за преглед.\" Заради риска от споделяне на вътрешна информация, броят хора, които имат достъп до имейлите на служителите, обикновено е малък. Същото важи и за чат софтуера, включително Slack. Администраторите имат достъп до лични съобщения и Slack записва съобщенията на сървърите си. Би трябвало да избягвате влизане в други лични приложения за незабавна комуникация, като Apple Messages или Google Hangouts. Не само че работодателят ви потенциално ще има достъп до тези съобщения, но и има потенциал да изпаднете в неловки ситуации, например като получите лично съобщение, когато споделяте съдържанието на екрана си. Ако искате да оплювате колегите или компанията, правете го във външно приложение (като Signal) на личния си телефон. Приемете, че интернет трафикът се следи Работодателят ви почти гарантирано следи интернет трафика. Но извън наблюдението за очевидни неща, това вероятно не е толкова некоректно, колкото си мислите. Блум заявява, че се следи само \"базов уеб трафик\". Ако обаче редовно не си вършите работата, не бъдете изненадани, ако шефът извади данни колко време прекарвате в скролиране във Facebook. Ако смятате, че можете да използвате VPN, за да скриете какво правите, помислете пак. \"Прилагаме защита от точка до точка,\" казва Блум. \"Дори и в случай, че инсталирате локална VPN върху лаптоп, все още можем да видим DNS трафика. Имаме агент, така че когато връзката се възстанови, той ще подаде каквато история на браузване е имало междувременно. Но докато сте свързани с VPN, данните все пак ще са анонимизирани от използваната от вас VPN.\" Дори и ако работодателят ви не се вълнува особено от навиците ви при браузване, все пак е добре да избягвате вършенето на лични неща - от рода на странични занимания или хобита - на служебния компютър. Не е нужно да бъдете параноично настроени за всичко. \"Можете да си плащате сметките например,\" отбелязва Блум. \"Това не е типът неща, с които се очаква хората да се занимават,\" коментира Джоана Грама, старши консултант във Vantage Technology Consulting Group. \"Използвайте смартфона си, когато искате достъп до личните си социални медии.\" Бъдете по-внимателни с компютъра си, когато сте на обществени места Би трябвало да подхождате към служебния си компютър със същото внимание, с което го правите с личния. Това означава да се стремите към максимална безопасност в публични Wi-Fi мрежи и да залагате на здравия си разум и трезвата преценка. Малееф предлага да използвате VPN, когато сте свързани с публични Wi-Fi мрежи (препоръчваме TunnelBear). Малееф също така препоръчва да блокирате компютъра, когато не се намирате на него. \"Мога да разкажа отлична история за американски държавен служител, пътуващ до мен в Amtrak, който остави лаптопа си отворен и разблокиран, когато стана от мястото си,\" споделя тя. \"Без дори да докосна компютъра, можах да открия доста информация.\" Ако сте в кафене, в самолет или влак, или където и да е другаде на обществено място, излизайте от акаунта си или изключвайте лаптопа. Как да разберете какъв софтуер работи във вашия компютър Когато използвате оборудване, което е собственост на работодателя, добре е да помните, че нямате право на лично пространство - но това не означава, че работодателят ви не би трябвало да заявява ясно какъв тип следене се извършва и как. Грама отбелязва, че наръчникът за служители е добро начало да разберете какъв софтуер може да работи на вашия компютър. \"Вероятно всички, които работят в областта на човешките ресурси, ще кажат, че такъв тип информация трябва да присъства в наръчника за служители,\" заявява тя. \"Това е добра практика и изгражда позитивна нагласа към работодателя, ако знаете какъв тип мониторинг се извършва.\" Ако в наръчника не се съдържат подробности за това, но все пак ви е любопитно какъв следящ софтуер има на вашия компютър, информацията обикновено е лесна за намиране. Блум заявява, че такъв софтуер \"може и да не се стартира на лентата на задачите, но много такива програми все пак са включени в списъка с инсталирани програми. В Mac системи, те ще се показват като приложения или системни услуги.\" Бързо търсене в Google би трябвало да разкрие възможностите на софтуера. Колкото и странно да се чувствате от факта, че работодателят ви може да ви следи, всички, с които разговаряхме, препоръчват да не премахвате софтуера, защото това може да привлече допълнително внимание към вас. Повечето работодатели използват софтуер за споделяне на съдържанието на екрана, като VNC или TeamViewer, който осигурява на ИТ отдела отдалечен достъп до компютъра ви. Ако някога сте се шашкали, защото ИТ служител е \"поемал контрола\" над мишката, за да оправи компютъра, това са инструментите, които те използват. Обикновено е очевидно кога работи такъв софтуер, така че не се тормозете с мисълта, че ИТ отделът ви наблюдава по цял ден как пишете имейли с грешки. Основният фундамент на този съвет е да избягвате казването и правенето на нещо на служебен компютър или акаунт, което не желаете работодателят ви да види. Вероятно няма проблем да си платите някоя и друга сметка от време на време - или да подготвите състава на отбора за фентъзи футболната лига в офиса, но избягвайте да правите нещо лично или непрофесионално.", "date": "2019.12.11", "title": "Какво да не правите на служебния си компютър"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403293-%D1%81%D0%BE%D1%82%D0%B8%D1%80-%D1%86%D0%B0%D1%86%D0%B0%D1%80%D0%BE%D0%B2-%D1%81%D1%82%D0%B0%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%BA%D0%BF%D0%BA%D0%BE%D0%BD%D0%BF%D0%B8-%D1%81%D1%8A%D1%81-165-%D0%B4%D0%B5%D0%BF%D1%83%D1%82%D0%B0%D1%82%D1%81%D0%BA%D0%B8-%D0%B3%D0%BB%D0%B0%D1%81%D0%B0", "text": "  Опонентът му в процедурата по избор бе кандидатът на „Воля“ Симеон Найденов, който не успя да получи необходимата подкрепа от депутатите Парламентът избра настоящия главен прокурор Сотир Цацаров за председател на Комисията за противодействие на корупцията и отнемане на незаконно придобито имущество (КПКОНПИ). Той получи подкрепата на 165 народни представите, 30 бяха „против“, а трима се въздържаха, предаде Дарикнюз.    Предложението Цацаров да заеме поста дойде от управляващите от ГЕРБ и „Обединени патриоти“, а след като депутатите от ресорната комисия се запознаха с концепцията му за управление на антикорупционния орган, мнозинството го одобри и в пленарна зала.  Опонентът му в процедурата по избор бе кандидатът на „Воля“ Симеон Найденов, който не успя да получи необходимата подкрепа от депутатите.  Председателското място в КПКОНПИ остана вакантно, след като Пламен Георгиев подаде оставка под обществен натиск през юли, причина за която стана скандалът около пристройката на терасата му. Парламентът я одобри, а до този момент функциите му се изпълняваха от неговия заместник Антон Славчев.  За да встъпи в новата си длъжност, Цацаров трябва да депозира оставка като главен прокурор пред Висшия съдебен съвет, кадровиците на съдебната система да я одобрят, а президентът да го освободи с указ. В противен случай той трябва да изчака края на мандата си, който изтича през януари догодина. Мястото му на обвинител номер едно ще заеме настоящият му заместник Иван Гешев.  В своята концепция Цацаров на няколко пъти подчерта, че Антикорупционната комисия не се нуждае от нови правомощия, а досегашните да бъдат доразвити. Той ще настоява дирекция Антикорупция да бъде подсилена за сметка на администрацията и да има изнесени работни места в страната.   Кой е Сотир Цацаров  Дата и място на раждане:  28.09.1966 г., в гр. Пловдив  Образование:  Софийски университет „Св. Климент Охридски“, Юридически факултет, специалност „Право“ – 1987 – 1991 г.  Военна служба: 1985 – 1987 г. – ШЗО „Христо Ботев“ – гр. Плевен  Езици:  Английски – Езикова гимназия, гр. Пловдив  Професионален опит: - 10.01.2013 – Встъпване в длъжност като главен прокурор на Република България  - 21.12.2012 – Избран за главен прокурор на Република България  - от 21.01.1999 до 21.12.2013 – Председател на Окръжния съд - Пловдив  - от 01.10.1998 до 21.01.1999 – Зам.-председател на Окръжния съд - Пловдив  - от 01.03.1996 до 01.10.1998 – Председател на Районен съд - от 01.10.1992 до 01.03.1996 – районен съдия в Районния съд - Асеновград  Обучения:  - от 09.04.2012 до 10.04.2012 – семинар „Финансови и счетоводни аспекти при разследване на икономически престъпления“, организиран от Националния институт на правосъдието  - от 20.03.2012 до 22.03.2012 – участие в конференция „Антикоруция“ в Букурещ, Румъния, организирана от „Джордж Маршал“ и Държавния департамент на САЩ  2011 – лектор в лекционен курс „Специални разузнавателни средства“ в НИП  - от 12.11.2009 до 14.11.2009 – участие в работна група „Статут на съдиите“ на Европейската мрежа на съдебните съвети в Рим, Италия  - от 28.05.2008 до 30.05.2008 – семинар „Съдебно сътрудничество по криминални дела. Европейска заповед за арест“, организиран от НИП  - от 13.02.2008 до 15.02.2008 – курс „Мениджмънт на човешките ресурси в съдебната администрация“, организиран от Британския съвет и НИП  - от 19.11.2007 до 21.11.2007 – семинар „Защита на класифицираната информация в съдебната система“, организиран от НИП  - от 17.07.2006 до 18.07.2006 – участие в експертна среща „Съдебни практики при събиране и представяне на доказателства в наказателните процедури“, Брюксел, Белгия  - от 15.06.2006 до 18.06.2006 – участие в конференция „Ролята на съдебната система в контекста на европейската интеграция“, Атина, Гърция  - от 13.03.2006 до 15.03.2006 – семинар „Практическо приложение на новия НПК“, организиран от НИП  - от 09.03.2006 до 11.03.2006 – обучение „Работа с медии“, организирано от Инициатива за укрепване на съдебната система  - от 31.10.2005 до 04.11.2005 – обучение „Управление на съдилищата“, организирано от SJC и Министерствотото на правосъдието на Бавария  - участие като експерт в регионални проекти на ЕК – CARDS: „Създаване на независима и функционална съдебна система и развитие на международното сътрудничество в Западните Балкани“ със следните експертни мисии:  - от 13.09.2004 до 15.09.2004 – обучение „Превенция на пране на пари и финансиране на тероризъм“  - от 22.08.2003 до 07.09.2003 – обучение „Намаляване на забавянето на дела“, организирано от Агенцията за международно развитие на САЩ – проект „Развитие на съдебната система“, САЩ  - от 02.03.2003 до 06.03.2003 – участие в 46-та Сесия на Комитета на експертите относно функционирането на Европейската конвенция по наказателноправни въпроси, Страсбург, Франция  - от 20.07.2002 до 27.07.2002 - работна визита на български съдии във Великобритания, организирана от Фондацията за европейско право и британската Асоциация за Централна и Източна Европа  - от 15.10.2001 до 19.10.2001 – обучение „Основи на европейското право“, организирано от Център за обучение на магистрати  - от 17.03.2001 до 20.03.2001 – семинар „Европейска интеграция“, Хелзинки, Финландия  - от 12.02.2000 до 26.02.2000 – обучение „Съдебна администрация“, организирано от Агенцията за международно развитие – САЩ, проект „Развитие на съдебната система“, САЩ      ", "date": "2019.12.11", "title": "Сотир Цацаров стана председател на КПКОНПИ със 165 депутатски гласа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403294-%D0%B8%D0%B1-%D0%BD%D0%B0-%D0%B1%D1%81%D0%BF-%D1%83%D1%82%D0%B2%D1%8A%D1%80%D0%B4%D0%B8-%D0%BF%D1%80%D0%B0%D0%B2%D0%B8%D0%BB%D0%B0%D1%82%D0%B0-%D0%B7%D0%B0-%D0%BF%D1%80%D1%8F%D0%BA-%D0%B8%D0%B7%D0%B1%D0%BE%D1%80-%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0", "text": "Очаква се вотът да бъде през април, а конгресът - през май. Партийна ЦИК ще отговаря за изборния процес Изпълнителното бюро на БСП утвърди на свое заседание правилата за пряк избор на председател на партията. Те трябва да бъдат приети на заседанието на НС на БСП, което ще се проведе на 14 декември. Вътрешнопартийният избор ще бъде проведен на принципа на националните избори. Националният съвет на БСП насрочва провеждането на прекия вътрешнопартиен избор за председател в срок не по-късно от 120 дни преди провеждането на Конгреса на БСП. Очаква се той да бъде в началото на май, а прекият избор - през април. За изборния процес ще отговаря партийна ЦИК. Право да излъчват претенденти за най-високия партиен пост на \"Позитано\" 20 ще имат основните партийни организации, общинските конференции и районните конференции на БСП. Вижте проекта за П Р А В И Л А  Тези правила се приемат на основание на чл. 16, ал. 1 от Устава на БСП и определят реда и условията за провеждането на пряк вътрешнопартиен избор на председател на БСП  Организационно-техническо осигуряване   1. Организационно-техническата подготовка на прекия вътрешнопартиен избор на председател на БСП се осъществява от НС на БСП и съответно от общинските ( районните) партийни съвети и основните партийни организации.   2 .Финансирането на организационно-техническата подготовка на изборите се извършва от собствения бюджет на партията.   3. Организацията и контролът на прекия вътрешно партиен избор на национално ниво се осъществява от избрана от НС на БСП Централна комисия по провеждане на избора..   4. Местните организации и органи /Об.ПС и РС / формират общински /районни/ комисии, включително и секционни комисии за провеждане на избора в т.ч. и резерви.   5. Общинските и Районни съвети на БСП осигуряват:   - необходимите помещения за провеждането на прекия вътрешно партиен избор.   - достатъчно на брой и в необходимия вид изборни документи, изборни кутии и други необходими материали.   - необходимия ред и охрана за провеждане на избора и публичните обсъждания.  Насрочване и определяне на изборния ден   1. НС на БСП с решение насрочва провеждането на прекия вътрешнопартиен избор за председател на БСП в срок не по-късно от 120 дни преди провеждането на Конгреса на БСП.   2. С решението за насрочване на изборите НС на БСП избира Централна комисия за провеждане на избора.   3. НС на БСП изготвя план-сметка за разходите на прекия вътрешнопартиен избор.   4. Изборите се произвеждат едновременно във всички СИК в един ден за цялата страна.   5. Изборният ден започва в 7 часа сутринта и приключва в 19 часа  Основни изисквания, принципи и критерии  за издигане на кандидатите за председател на БСП   1. Кандидатите за председател на БСП могат да бъдат български граждани, които отговарят на изискванията на Устава на БСП.   2. Издигнатият кандидат за председател на БСП подписва декларация, че е съгласен да бъде издигната неговата кандидатура; както и че ще бъде лоялен на принципите и политиката на партията.   3. Издигането на кандидатурите се осъществява на основата и изискванията и принципите за демократичност и гласност, равнопоставеност; откритост и публичност; солидарност; другарство; свободно изразяване на мнения и позиции; диалогичност и взаимно уважение.   4. Основните критерии при издигането на кандидати за председател на БСП са:   - висока професионална и политическа компетентност;   - ръководен и организационен опит.   - партийна и обществена приемливост.   - политическа лоялност и нравствена чистота.   - комуникативност и диалогичност.  Издигане на кандидати  и формиране на изборна листа  Съгласно чл. 20, ал. 6, т. 4, чл. 22, ал. 8, т. 8 и чл. 25, ал. 1 от Устава право да предлагат кандидати за председател на БСП имат Основните партийни организации, Общинските конференции (Общите събрания) и Районните конференции.   2. Въз основа на посочените изисквания, принципи и критерии ОПО и Общинските и Районни конференции на своите заседания предлагат кандидат/и за председател на БСП.   3. Решенията от заседанията на конференциите се изпращат на Централната комисия за провеждане на избора.   4. След като получи всички решения от конференциите Централната комисия за провеждане на избора незабавно проверява предложените кандидатите за наличието на партиен стаж съгласно разпоредбата на чл. 15, ал. 5 от Устава . При липсата на необходимия стаж посоченият кандидат не се допуска до участие в изборите.   5. След тази проверка и след наличие на подписана декларация, Централната комисия за провеждане на избора съставя окончателен списък по азбучен ред на предложените кандидати и ги регистрира за участие в изборите не по-късно от 35 дни преди деня на избора и обявява окончателния списък с кандидатите за председател на БСП на интернет страницата на НС на БСП.  Предизборна кампания  Предизборната кампания се открива 30 дни преди изборния ден .  Националният съвет, местните партийни съвети и основните партийни организации осигуряват широка публична разгласа, своевременно уведомяване на партийните членове на съответната територия за предстоящите избори.  Националният съвет, местните партийни съвети и основните партийни организации предприемат мерки за осигуряване на равнопоставеност на отделните кандидати в предизборната кампания и създават еднакви условия и възможности за изява на събрания, срещи, в средствата за масова информация, чрез печатни пропагандни материали и др.  Кандидатите имат право на еднакъв достъп до източниците на информация, която им е необходима за целите на предизборната кампания.   Кандидатите и застъпниците имат свобода на изразяване и на предизборна агитация в устна и писмена форма на предизборни събрания, както и чрез медиите.   6. Всеки кандидат може да финансира предизборната си кампания със лични средства и дарения от физически лица в размер на 10 минимални работни заплати за страната.   7. По време на предизборната кампания може да изготвят и разпространяват плакати, обръщения и други агитационни материали. На всеки агитационен материал задължително се отбелязва от чие име се издава .  Избирателни комисии  Централна комисия за провеждане на избора   1. За провеждане на избора за председател на БСП се избира Централна комисия за провеждане на избора/ЦКПИ/. Седалището на комисията е в централата на партията.   2. Комисията се състои от 9 членове, включително председател, заместник-председател и секретар.   3. Съставът на комисията се избира от НС на БСП по предложение на ИБ на НС и членовете на НС на БСП.   4. В комисията следва да се включат авторитетни и уважавани членове на БСП в т.ч. компетентни специалисти по изборния процес.   5. Комисията се подпомага организационно-технически от НС на БСП.   6. Комисията заседава, когато присъстват не по-малко от две трети от членовете й и се произнася с решения, които се приемат с мнозинство повече от половината от членовете й.   7. На всяко заседание се води протокол, който се подписва от председателя. Членовете на комисията подписват протоколи и гласуват решения с особено мнение, когато не са съгласни с решението или с посоченото в протокола, като посочват в какво се изразява особеното мнение.   8. Решенията на комисията се подписват от председателя. Решението за обявяване на резултатите от избора се подписват от всички членове на комисията.   9. Решенията на комисията са окончателни и не подлежат на обжалване.   10.Решенията на комисията се обявяват на интернет страницата на НС на БСП в отделен раздел“Пряк избор на председател на БСП.   11.ЦКПИ:   - осъществява методическо ръководство и упражнява контрол върху дейността на избирателните комисии.   - издава методически указания за работата на избирателните комисии по прилагането на правилата.   - определя вида и формата на изборните книжа.   - регистрира кандидатите.   - утвърждава и обявява окончателния списък на кандидатите.   - утвърждава и отпечатва бюлетините и ги предоставя на ОКПИ/РКПИ;   - утвърждава условията и упражнява контрол по провеждане на предизборната кампания;   - разглежда жалби и сигнали за нарушения при провеждането на предизборната кампания и се произнася в срок от 24 часа от постъпването им;   - разглежда жалби срещу решенията на ОКПИ/РКПИ и се произнася по тях в тридневен срок, а в предизборния и изборния ден незабавно;   - въз основа на протоколите на ОКПИ/РКПИ определя резултатите от избора и обявява избрания кандидат;   - когато няма избран кандидат със решение насрочва втори тур на избор на председател на БСП;   - определя и обявява кандидатите между които ще се проведе втория тур;  Общинска /районна/ комисия за провеждане на избора   1. Общинските /Районни/ съвети на БСП избират Общинска/Районна/ комисия за провеждане на избора не по- късно от 35 дни преди изборния ден.   2. Съставът на ОКПИ и РКПИ, се състои от седем членове включително председател, зам. председател и секретар.   3. ОКПИ и РКПИ заседава, когато присъстват повече от половината от членовете й и се произнася с решения, които се приемат с повече от половината от състава и. Решенията се подписват от председателя.   4. Членовете на ОКПИ и РКПИ подписват протоколи и гласуват решения с особено мнение, когато не са съгласни с решението или с посоченото в протокола, като посочват в какво се изразява особеното мнение.   5. Решенията на ОКПИ и РКПИ се обжалват пред ЦКПИ. В изборния ден се произнасят с решение до един час от постъпване на жалбата или сигнала и преди края на изборния ден.   6.Решенията на ОКПИ/РКПИ се обявяват на видно и достъпно място в съответния общински/районен съвет.   7. ОКПИ и РКПИ:   - упражняват контрол върху дейността на съответните им СИК;   - следи за своевременното и правилно образуване на избирателните секции в изборния район .   - упражнява контрол за съхранението на бюлетините и изборните книжа.   - регистрира до изборния ден застъпниците на кандидатите и им издава удостоверения;   - издава удостоверения за гласуване на друго място.   - произнася се по жалби и сигнали за нарушения на предизборната кампания в срок до 24 часа от постъпването им;   - снабдява секционните избирателни комисии с необходимите изборни книжа.   - разглежда всички жалби и сигнали за нарушения на изборния процес в съответствие с правомощията си, включително срещу решения и действия на СИК; в изборния ден се произнася с решение до един час от постъпване на жалбата или сигнала и преди края на изборния ден.   - установява и обявява резултатите от гласуването в изборния район в срок до 24 часа след приключването му и съставя протокол;   - предава на ЦКПИ екземпляра на протокола на общинската /районната комисия за провеждане на избора, екземплярите от протоколите на секционните избирателни комисии и избирателните списъци.  Секционна избирателна комисия   1. Общинските /Районните/ съвети на БСП определят СИК за всяка избирателна секция не по късно от 20 дни преди изборния ден.   2. СИК се състой от три до пет членове включително председател и заместник-председател.   3. Секционната избирателна комисия заседава, когато присъстват повече от половината от членовете й и се произнася с решения, които се приемат с мнозинство две трети от присъстващите членове. Решенията се подписват от председателя.   4. Членовете на СИК подписват протоколи и гласуват решения с особено мнение, когато не са съгласни с решението или с посоченото в протокола, като посочват в какво се изразява особеното мнение.   5. Решенията на СИК се обжалват пред ОКПИ и РКПИ. В изборния ден се произнася с решение незабавно след постъпването на жалбата или сигнала и преди края на изборния ден.   6. СИК:   - осигурява свободното и спокойно протичане на гласуването в избирателната секция;   - преброява гласовете за кандидатите; изготвя протокол за резултата от гласуването в избирателната секция и го предава на ОКПИ /РКПИ / незабавно след приключване на преброяването;   - предава останалите книжа и материали на ОКПИ и РКПИ;   - разглежда всички жалби и сигнали за нарушения на изборния процес, по които се произнася с решение незабавно и преди края на изборния ден; решението се съобщава веднага на жалбоподателя или подалия сигнала;  Секции   1. Броят и разположението на секциите за гласуване се определя от ОбС, РС на БСП съобразно:   - териториалното разпределение на избирателите.   - възможността за осигуряване на подходящи помещения за секциите, които да са достъпни за избирателите и да гарантират тайната на вота.   - в населени места /села, квартали, микрорайони/ с повече от една ОПО гласуването може да бъде в една избирателна секция.   - при необходимост /трудно подвижни избиратели и малко избиратели в отдалечени места/ се определят подвижни секционни избирателни комисии за гласуване с подвижни избирателни кутии.   2. На тази основа се утвърждава списък с поредните номера и местонахождението на секциите за гласуване. Копие от този списък се изпраща в ЦКПИ.  Застъпници   1. Застъпниците подпомагат и представляват интересите на кандидатите пред местните организации и органи и избирателните комисии.   2. Застъпникът има свобода на изразяване и на предизборна агитация в устна и писмена форма на предизборни събрания.   3. Всеки кандидат има право на по един застъпник във всяка СИК, ОКПИ, РКПИ и Централната комисия за провеждане на избора.   4. Застъпниците се регистрират до изборния ден въз основа на заявление, подписано от кандидата или от изрично упълномощено от него лице. В заявлението се вписват имената на лицата, които да бъдат регистрирани като застъпници.   5. Регистрацията и издаването на удостоверения на застъпниците за СИК и ОКПИ/РКПИ/ се извършва от съответната ОКПИ/РКПИ/. Регистрацията и издаването на удостоверения на застъпниците за ЦКПИ се извършва от самата ЦКПИ.   6. Застъпникът има право да:   - подпомага кандидатите и да представлява техните интереси;   - присъства на заседанията на избирателните комисии;   - присъства в изборното помещение при откриването, по време на гласуването и закриването на изборния ден;   - присъства в изборното помещение при отварянето на избирателните кутии и при установяване на резултатите от гласуването.   - да получи копие от протокола в съответната секция.   - подава жалби и сигнали за нарушения на изборния процес.  Избиратели и избирателни списъци   1. Избиратели в прекия вътрешнопартиен избор за председател на БСП съгласно чл. 16, ал. 2 от Устава са членовете на партията.   2. Не по-късно от 45 дни преди датата на избора НС на БСП предоставя на ЦКПИ информация за броя на членовете на БСП и броя на ОПО по общински/районни организации.   3. Избирателните списъци се съставят от Общинските и Районни партийни съвети, по отделно за всяка избирателна секция, на базата на списъците на членовете на ОПО към 31.12. на предходната година представени в НС на БСП. В избирателния списък се отразява номерът и местонахождението на избирателната секция и се включват следните графи:   - пореден номер;   - трите имена на избирателя;   - личен подпис на избирателя /полаган при гласуването/;   4. Избирателните списъци се съставят не по-късно от 25 дни преди изборния ден, подписват се от председателя на Общинския/Районен/ съвет на БСП и се предават на ОКПИ/РКПИ/, която ги съхранява до предаването им на СИК. Списъците се изпращат на ЦКПИ в електронен вид.   5. Контрол по достоверността на избирателните списъци се осъществява от ЦКПИ.   6. След утвърждаване и размножаване на изборните книжа в необходимия тираж ЦКПИ ги предоставят на съответните ОКПИ и РКПИ, които ги разпределя на съответните им СИК.   7. СИК са длъжни да осигуряват и гарантират съхраняване на изборните книжа до изборния ден.   Удостоверения за гласуване на друго място   1. Удостоверенията за гласуване на друго място се изработват от ЦКПИ и имат единна номерация за цялата страна. Предават се на ОКПИ/РКПИ/ с приемо-предавателен протокол не по-късно от 25 дни преди изборния ден.   2. Удостоверенията за гласуване на друго място се издават от ОКПИ/РКПИ/ на партийни членове, вписани в избирателния списък, след подаване на заявление по образец. В заявлението лицата декларират, че ще гласуват само веднъж.   3. След издаването на УГДМ, ОКПИ/РКПИ/ се заличава избирателя от избирателния списък с хоризонтална черта, така че заличеното име да се чете.   4.Заявленията, въз основа на които са издадени УГДМ, се предават на ЦКПИ заедно с предаването на протокола с резултатите от избора и останалите изборни книжа.   5. При балотаж ОКПИ/РКПИ/ издават УГДМ по реда на т.2 и т 3. И предава заявленията по реда на т.4.   6.Неизползваните УГДМ се предават на ЦКПИ.  Изборни материали   1. Гласуването се извършва с интегрална бюлетина, в която са посочени имената на кандидатите и поредният им номер, подредени по азбучен ред.   2. Бюлетините са бели на цвят. Размерът се утвърждава от ЦКПИ. Бюлетините съдържат надпис „Избор на председател на БСП” и логото на партията.   3. Централната комисия за провеждане на избора съгласувано с НС на БСП определя условията и реда за изработването, доставката и съхранението на изборните книжа.   4. В деня преди изборния ден СИК получава от ОКПИ и РКПИ:   - бюлетини за гласуване.   - избирателен списък;   - два формуляра на протокола (протоколите) на секционната избирателна комисия;   - консумативи и други помощни и технически материали.   5. След подписване на приемо-предавателния протокол отговорността за опазване на изборните книжа и материали носи председателят на СИК.   6. В изборното помещение се поставят кабини за гласуване, така че да се осигури тайната на гласуването.   7. Забранява се предварителното раздаване на изборни книжа и материали.   8. Забранява се гласуване извън изборното помещение, с изключение на случаите, когато е създадена подвижна избирателна секция.   9. В кабината за гласуване не се разрешава присъствие на други лица, освен гласуващия в момента избирател.   10. Изборният ден се открива от председателя на СИК в 7.00ч., ако присъстват членовете на комисията. При отсъствие на членове на СИК се уведомява ОКПИ/РКПИ.   11. Когато до един час не се яви отсъстващият член на секционната избирателна комисия, ОКПИ и РКПИ назначава един от резервните членове на мястото на неявилите се.   12. Когато избирателят е с увредено зрение, с увреден слух или с друго увреждане, което не му позволява да извърши сам необходимите действия при гласуването, председателят на комисията може да разреши гласуването да се извърши с помощта на придружител, посочен от избирателя.   13. Избирателите с удостоверение за гласуване на друго място се вписват от СИК в допълнителната страница на избирателния списък. Удостоверението за гласуване на друго място се предава на комисията, която проверява данните в него. Удостоверението се прилага към избирателния списък и е неразделна част от него.  Гласуване   1. Волята на избирателите се изразява с положителен вот, чрез гласуване „за”, а не „против”. Всеки избирател има право да гласува само за един кандидат.   2. Избирателят удостоверява самоличността си пред председателя или член на комисията, с лична карта или партийна членска карта.   3. Председателят или член сверява данните от документа за самоличност или партийната членска карта и допуска избирателя до гласуване.   4. Избирателят гласува, като огражда номера на избрания от него кандидат.   5. Избирателят сгъва бюлетината и я пуска в избирателната кутия, след което се подписва в избирателния списък.   6. Избирател, който сгреши при поставянето на знака, изразяващ неговия вот, може да върне сгъната сгрешената бюлетина на секционната избирателна комисия и да получи нова бюлетина за гласуване. Това право се предоставя на избирателя само веднъж. Сгрешените бюлетини се описват в протокола на секционната избирателна комисия.  Определяне на резултатите от изборите от СИК   1. Изборът приключва в предварително обявения срок. В случай че в някои от избирателните секции по това време има негласували и желаещи да гласуват избиратели, с решение на секционната избирателна комисия срокът се удължава до удовлетворяване на тяхното желание, за което се уведомява съответната общинска /районна/ комисия за провеждане на избора.   2. След края на изборния ден председателят на секционната избирателна комисия обявява гласуването за приключило.   3. Неизползваните и сгрешените бюлетини се преброяват преди отваряне на избирателната кутия, опаковат се поотделно, запечатват се с хартиена лента и се отстраняват от масата за броене.   4. Секционната избирателна комисия отваря избирателната кутия и подрежда бюлетините на купчини – по една купчина с гласовете за всеки един кандидат и една купчина с недействителните гласове.   5. Гласът е недействителен, когато:   - бюлетината не е по установения образец;   - в бюлетината има вписани специални символи, като букви, цифри или други знаци;   - в бюлетината не е отбелязан вотът на избирателя;   - в бюлетината е отбелязан вот за двама или повече кандидати;   6. Преброяват се недействителните гласове и гласовете за всеки един кандидат, след което бюлетините се опаковат поотделно, пакетите се надписват и се запечатват с хартиена лента.   7. Резултатите от избора се отразяват в протокол на секционната избирателна комисия в който се вписва:   - броят на избирателите според избирателния списък;   - броят на заличените избиратели;   - броят на избирателите, вписани в допълнителната страница на избирателния списък;   - броят на гласувалите избиратели според положените в избирателния списък подписи;   - броят на получените бюлетини;   - броят на неизползваните бюлетини;   - броят на сгрешените бюлетини;   - броят на намерените в избирателната кутия бюлетини;   - броят на недействителните гласове;   - броят на действителните гласове;   - броят на гласовете, подадени за всеки кандидат;   8. Протоколът на СИК се подписва от всички нейни членове.   9.. Протоколът заедно с бюлетините и избирателните списъци се предава в общинската /районна/ комисия за провеждане на избора най късно 12 часа след приключване на избора.Вторият екземпляр от протокола на СИК се предават на съхранение в съответния Общински/районен съвет на БСП.  Определяне на резултатите от изборите от ОКПИ и РКПИ   1. ОКПИ и РКПИ след приемане и проверка на секционните протоколи обобщават данните от тях и съставят най късно 24 часа след приключване на избора протоколи, подписани от всички членове на комисията, за резултатите от изборите на територията на общината /района/ в два екземпляра, по един съответно за общинския /районен/ съвет на БСП и за Централната комисията за провеждане на избора.   2 Най късно 48 часа след приключване на избора общинската /районна/ комисия за провеждане на избора представя протокол за резултатите от избора заедно с протоколите на СИК, бюлетините и избирателните списъци на Централната комисия за провеждане на избора.   3. Оригиналите на протоколите на ОКПИ, на РКПИ, на СИК заедно с бюлетините и избирателните списъци се съхраняват в НС на БСП до следващия избор.   4. ОКПИ и РКПИ незабавно след подписване на протокола го изпраща на ЦКПИ в електронен вид.  Определяне на резултатите от изборите от Централната комисия за провеждане на избора   1. Въз основа на данните от протоколите на ОКПИ и РКПИ, ЦКПИ отчита резултатите от гласуването в страната и съставя протокол който се подписва от всички членове.   2. Централната комисия за провеждане на избора обявява резултатите от изборите за председател на БСП веднага след тяхното определяне, но не по-късно от 48 часа от обявяване на изборния ден за приключен.   3. Когато в избора за председател на БСП не са участвали повече от половината от членовете на партията по изготвените списъци, същият се явява нередовен на основание чл. 16, ал. 2 от Устава. В този случай ЦКПИ произвежда нов избор в 30 дневен срок.   4. Когато никой от кандидатите не е получил посоченото в чл. 16, ал. 3 от Устава мнозинство, Централната избирателна комисия определя първите двама кандидати, получили най-много гласове, и произвежда нов избор в седем дневен срок.   5. Окончателните резултати от изборите за председател на БСП се обявяват от Централната комисия за провеждане на избора в срок до три дни след изборния ден.   Обжалване на резултатите от прекия вътрешно партиен избор   1. Подадените сигнали и жалби за нарушения в изборния процес се решават незабавно от съответната изборна комисия.   2. Решенията на Общинските /Районни/ комисии за провеждане на избора, произнесени по жалби за нарушения на изборния процес и за обявяване на резултатите, могат да бъдат обжалвани пред Централната комисия за провеждане на избора.   3. Общопартийната контролна комисия проверява сигналите за нарушения на Устава при избора на председател на БСП и предприема предвидените в него мерки.   Допълнителни разпоредби   1. При необходимост НС на БСП актуализира, изменя и допълва настоящите правила.   2. Тълкувания и указания за приложението на настоящите правила са от компетенцията на Централната комисия за провеждане на избора.   3. За членовете на ОПО за електронно участие в дейността на БСП, възможностите и редът за формиране на предложения и участие в прекия вътрешно партиен избор се урежда с решение на Централната комисия за провеждане на избора.   4. В случаите когато провеждането на прекия вътрешно партиен избор за председател на БСП не съвпада с редовния цикъл отчети и избори в партията, НС на БСП с решение насрочва провеждането му в съкратени срокове.    ", "date": "2019.12.11", "title": "ИБ на БСП утвърди правилата за пряк избор на председател на партията!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403295-%D0%B3-%D0%BC%D0%B0%D1%80%D0%BA%D0%BE%D0%B2-%D0%BA%D1%8A%D0%BC-%D0%BB%D0%BE%D0%B7%D0%B0%D0%BD-%D0%BF%D0%B0%D0%BD%D0%BE%D0%B2-%D0%BA%D0%BE%D0%B9-%D1%81%D0%B8-%D1%82%D0%B8,-%D0%B1%D0%B5,-%D0%B3%D0%BE%D1%81%D0%BF%D0%BE%D0%B4%D0%B8%D0%BD%D1%87%D0%BE-%D1%82%D0%B8-%D1%81%D0%B8-%D0%B4%D0%B5%D0%BF%D0%BE%D0%BB%D0%B8%D1%82%D0%B8%D0%B7%D0%B8%D1%80%D0%B0%D0%BD,-%D0%B4%D0%B0-%D1%81%D0%B8-%D0%BD%D0%B0%D0%BB%D1%8F%D0%B3%D0%B0%D1%88-%D0%BF%D0%B0%D1%80%D1%86%D0%B0%D0%BB%D0%B8%D1%82%D0%B5", "text": "Проблемът на правозащитната система са големите скандали на върха ѝ. Нужен е дебат за състоянието на съдебната власт, смята бившият конституционен съдия „Няма как да си успешен главен прокурор толкова много години, пък да не можеш да ръководиш една комисия“. С тези думи депутатът от ГЕРБ и бивш конституционен съдия Георги Марков подкрепи по време на дебатите в парламента кандидатурата на Сотир Цацаров за член на Антикорупционната комисия, предаде Дарикнюз.  „Големият проблем на правозащитната система в България са големите скандали на върха ѝ“, смята юристът.  „Да го докараме дотук, заседание на Висшия съдебен съвет, което 10 часа се предава по телевизията, настървени, мразещи се съдии да говорят на прокурори, а те да им отговарят“, посочи Марков от трибуната, визирайки заседанието на съдебните кадровици, на което Иван Гешев бе избран за главен прокурор. „Вчера бях в Монтана. Избиратели ме питат: „Онези какво се джанкат?“. Може да си представите в очите на хората докъде е стигнала нашата съдебна система“, продължи с критиките Георги Марков.  Той предложи на Председателски съвет в парламента да се помисли върху възможността да бъде организиран дебат за състоянието на съдебната власт „Когато виждаме, че съдебната власт излиза извън територията на независимостта и политизира обществото, ние сме длъжни като парламент да излезем с резолюция“, аргументира се той.  Той не спести и критики към председателя на Върховния касационен съд Лозан Панов.  „ВКС става политическа партия, като обслужва интересите на „Да, България“, за която не е сигурно, че работи за интересите на България. Как така ще си позволява председателят на ВКС да казва, че ще разследва премиер – днес е Борисов, утре може да е Нинова. Ще разследва главен прокурор. Кой си ти, бе, господинчо? Ти си деполитизиран, да си налягаш парцалите“, каза от трибуната юристът.  „Как е възможно Хелзинкският комитет на Сорос да награждава съдии, а те да взимат служебна бележка или да освобождават затворници. Хелзинкският комитет да гледа чистотата в тоалетните, да гледа има ли хлебарки“, продължи той, завършвайки изказването си с думите: „Бог да пази България, ако така ще я караме“.    ", "date": "2019.12.11", "title": "Г. Марков към Лозан Панов: Кой си ти, бе, господинчо? Ти си деполитизиран, да си налягаш парцалите!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403296-%D1%81%D0%BE%D1%84%D0%B8%D1%8F-%D1%81%D0%B5-%D0%B7%D0%B0%D0%B4%D1%8A%D1%85%D0%B2%D0%B0-%D0%BE%D1%82-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8", "text": "  Имаме проблеми с изгарянето на отпадъци. Това крие риск за здравето на хората, категорична е тя Имаме мобилна станция, която, особено при прогноза за по-сериозни превишения, изпращаме на Орлов мост. Доста често имаме данни от там. Те не се различават много от останалите пет. Това заяви в ефира на предаването \"Здравей, България\" по Нова телевизия кметът на София Йорданка Фандъкова. \"Аз лично следя и гражданските станции. Гражданските станции по-скоро са сензори. Официалните решения се взимат от официалните станции\", продължи Фандъкова.    “Най-сериозното замърсяване през зимата е от битовото отопление. Предприемаме действия. В няколко района на София имаме сериозен проблем с нерегламентираното изгаряне на отпадъците. По желание на гражданите това се криминализира”, каза още столичният кмет.  “Още миналата година беше променен закона за стандарт на дървата и въглищата. Наред с рестриктивните мерки имаме и насърчителни. Работим по набирането на заявления, за да бъдат подменени отоплителните инсталации на 1/3 от домакинствата”, коментира тя.  “Трябва да ограничим трафика. За това и ще въведем мерки, които да ограничат замърсителите. Общината е направила градския транспорт достъпен и удобен - 40 км нови метролинии”, допълни Фандъкова.  \"Автомобилите с Евро 5 и 6 ще са на долната граница, останалите категории ще са в горната граница за замърсители. Нормално е замърсяващите автомобили да плащат повече. Градът се задъхва от автомобили\", изтъква тя. \"В няколко района на София имаме проблеми с изгарянето на отпадъци. Това крие риск за здравето на хората. Живеещите в тези квартали буквално виждат горенето през прозореца. Понякога е трудно да се диша. Ние сме в контакт с гражданите, по тяхно предложение поисках и промяна на законодателството, за да може да се криминализира\", обясни столичният кмет. С дейността си трябва да направим така, че да намаляваме дните със замърсяването. София е в котловина. Географията на града не можем да променим, но навиците си - да\", категорична бе Йорданка Фандъкова.  \"Вчера инспектори влязоха в 900 апартамента за една вечер. Съставени са 8 акта заради нарушения при горене. Екипите ни ходят при семействата, за да ги подкрепят за подмяна на отоплителни станции или филтри на комините\", коментира кметът на София. \"Предложението за вдигането на данъците изисква анализ и обсъждане. Длъжни сме да променим данъците до края на календарната година. Никога не съм лъгала относно цените на данъците. Не си позволих да кажа, че ще има нещо безплатно, защото такова нещо няма. 20 млн. лв. ще се дадат за ремонт на вътрешнокварталните улици и тротоари. Увеличението на данъците за колите ще е между 7-40 лв. на година\", завърши Йорданка Фандъкова.      ", "date": "2019.12.11", "title": "София се задъхва от автомобили"}
{"url": "http://www.classa.bg/%D1%81%D0%B2%D1%8F%D1%82/item/403297-%D0%B5%D0%B2%D1%80%D0%BE%D0%BF%D0%B0-%D0%BD%D0%B5-%D0%B7%D0%BD%D0%B0%D0%B5-%D0%BA%D0%B0%D0%BA-%D0%B4%D0%B0-%D1%81%D0%B5-%D1%81%D0%BF%D1%80%D0%B0%D0%B2%D0%B8-%D1%81-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%B7%D0%B0%D0%B1%D0%B0%D0%B2%D1%8F%D0%BD%D0%B5", "text": "Тази година европейските правителства бяха многократно призовавани да помогнат за извеждане на икономиката на континента от текущия спад и вероятно тези призиви ще продължат през 2020 г. Правителствата на държавите от еврозоната, обаче, остават разделени, не желаят да реформират нито собствените си икономики, нито институциите на еврозоната, а основните сили са фокусирани повече от всякога върху собствените си вътрешни проблеми, съобщава МarketWatch. Тази година беше успешна за борсите в Европа, като Stoxx Europe 600 се повиши с повече от 20% досега. Все повече инвеститори, обаче, осъзнават колко уязвима от сериозен финансов шок остава икономиката на еврозоната, след като толкова време не бяха намерени или създадени механизми за справяне с проблеми, свързани с несигурността около Brexit или търговските войни на президента на САЩ Доналд Тръмп.     Очаква се тази седмица Кристин Лагард, управителят на Европейската централна банка, отново да призове правителствата да участват в борбата с икономическите предизвикателства чрез смесица от структурни реформи и инвестиционни разходи. Лагард вероятно ще продължи линията на разхлабена парична политика, зададена от предшественика й Марио Драги. Очаква се и тя още веднъж да потвърди предстоящия „стратегически преглед“ на политиката на централната банка. Повече от всякога нейният успех да повиши инфлацията в еврозоната обратно до нивото от „малко под, но близо до“ 2% ще зависи от това дали тя ще получи някаква помощ от правителствата на еврозоната на фискалния фронт. Но според анализаторите помощта не е на път по три основни причини. Различия в еврозоната Основното предписание на ЕЦБ е правителствата с големи бюджетни излишъци - най-вече Германия или Холандия - да използват възможността да повишат фискалните разходи чрез увеличаване на публичните инвестиции. Правителствата с голямо количество натрупан дълг, като Италия или Франция, вместо това трябва да прилагат благоприятни за растежа реформи. Проблемът е, че никое от правителствата не счита тези предписания за техен национален интерес. От една страна, Германия все още се придържа към политическото правило, че нейните бюджети трябва винаги да бъдат балансирани. Резултатът от това е, че тази година тя ще отчете бюджетен излишък в размер на 50 милиарда евро, дори когато брутният вътрешен продукт на страната почти се намира в стагнация. Призивът за повече реформи противоречи на националните политически програми. Във Франция президентът Еманюел Макрон се бори с големи стачки срещу планираната му реформа на пенсионната система, а националните избори за местни власти ще поставят на изпитание популярността му през следващата година. В Италия коалиционното правителство изглежда твърде крехко, за да се заеме сериозно с реформите, а на Испания й липсва както политически капацитет за действие заради отново слабото коалиционно правителство, така и икономическият стимул за това, тъй като се очаква икономиката на стараната да нарасне с едва 2% през 2019 г. Провалът на реформите Консенсусът през последните няколко години относно необходимостта от реформиране на институциите в еврозоната е повече от всякога в противоречие с неспособността на правителствата да се споразумеят какво да правят. През изминалата година правителствата в паричния съюз не успяха да постигнат съгласие за завършване на банковия съюз. Те осъществиха само ограничена реформа за спасителен фонд на еврозоната, известен като Европейски механизъм за стабилност, и постигнаха съгласие за незначително съвместно бюджетно средство, предназначено да помогне за справяне с непредвидени финансови сътресения. Липсата на цялостни и завършени институции за управление на кризисни ситуации означава, че за пореден път правителствата ще трябва да импровизират в разгара на следващата криза. Германската криза Германската икономика е най-бавно развиващата се в Европа през тази година. В същото време управляващата коалиция на канцлера Ангела Меркел е парализирана от политическите различия между нейната собствена консервативна партия Християндемократически съюз (ХДС) и Социалдемократическата партия (СПД). Бъдещето на коалицията изглежда нестабилно, тъй като двете партии вече трудно намират съгласие по основите на икономическата политика. СПД призовава за прекратяване на политиката на балансираните бюджети и стимулиране на публичните инвестиции в размер на 400 милиарда евро. Междувременно ХДС гордо защитава привързаността си към балансираните бюджети. Ако коалицията се разпадне, новите избори (които ще сигнализират за пенсионирането на Меркел) ще донесат още несигурност. Ако оцелее, най-вероятният сценарий ще е липса на решения по най-важните теми.  ", "date": "2019.12.11", "title": "Европа не знае как да се справи с икономическото забавяне"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/403298-%D0%B3%D0%B5%D0%BE%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D1%8A%D0%B1%D0%B8%D1%82%D0%B8%D1%8F-%D0%BE%D1%81%D0%BA%D1%8A%D0%BF%D0%B8%D1%85%D0%B0-%D0%B7%D0%BB%D0%B0%D1%82%D0%BE%D1%82%D0%BE-%D0%BF%D1%80%D0%B5%D0%B7-2019-%D0%B3-,-%D0%BD%D0%BE-%D0%BF%D0%BE%D0%B4%D1%86%D0%B5%D0%BD%D0%B8%D1%85%D0%B0-%D1%81%D1%80%D0%B5%D0%B1%D1%80%D0%BE%D1%82%D0%BE", "text": "еополитическите събития доведоха до поскъпването на златото през 2019 г. Среброто може да се счита за подценено. Очаква се проблем с доставките и вероятно вдигане на цената му. Отделно, то няма заместител. Централните банки се \"разделиха\" с него и в момента техните покупки или продажби не влияят на цената му. За сметка на това \"обгърнаха\" златото като финансов актив. В този ред на мисли ценовата зависимост между него и среброто се разкъса, коментираКрум Атанасов, управител на Igold.bg, в предаването \"В развитие\" на Bloomberg TV Bulgaria. Под натиск \"2019 г. беше турбулентна както за пазарите, така и за златото. Ръстът в цената му беше знак, че има проблем в световната икономика. Стойността задържа дълго време нива от 1500 долара за тройунция. След лека корекция в момента тя се върти 1460-1470 долара. Предвижданията бяха за доста по-голям спад - от 1370 долара. Най-важните акценти, които повлияваха върху цената във възходяща посока, бяха геополитическите събития\", посочи експертът. Златото и криптоактивите \"Криптовалутите и биткойнът възникнаха на база концепцията за електронно злато, но после се разбра, че това не е така. Сега се говори за налагане на криптовалутите като държавни такива. Към момента обаче не могат да заместят златото като тип убежище от рецесия – първо трябва да намерят своето място в света на финансите. В момента са добри по-скоро за спекулации\", смята управителят на Igold.bg. Накъде се движат цените на суровините  Крум Атанасов прогнозира, че се очаква политически турбулентна 2020 г. за златото на фона на предстоящите избори за президент в САЩ. “Съвсем скоро ще разберем накъде се движи импийчмънтът. Очакват се и избори за Сената и Камарата на представителите\", напомни той. Крум Атанасов пресметна, че около 45% от златото се използва като пари. \"Паладият и платината са индустриални суровини на 95%, основно в автомобилостроенето и двигателите с вътрешно горене. Дългосрочно при тях очакваме с увеличаване влиянието на електромобилите цената им да пада\", прогнозира експертът. Според него част от пазара на паладий може да премине към този на платината.  ", "date": "2019.12.11", "title": "Геополитическите събития оскъпиха златото през 2019 г., но подцениха среброто"}
{"url": "http://www.classa.bg/%D1%81%D0%B2%D1%8F%D1%82/item/403299-%D0%BA%D0%BE%D0%B9-%D0%BF%D0%BE%D1%80%D1%8A%D1%87%D0%B0-%D0%B5%D0%B2%D1%80%D0%BE%D0%BF%D0%B0-%D0%B8-%D1%81%D1%82%D1%80%D1%83%D0%B2%D0%B0-%D0%BB%D0%B8-%D1%81%D0%B8-%D1%80%D1%83%D1%81%D0%B8%D1%8F-%D0%B4%D0%B0-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0-%D0%BE%D1%82-%D1%82%D0%BE%D0%B2%D0%B0", "text": "Наистина вече сме видели този свят. И много неща в него. Но някои неща, които се случват по света, а не се случват тук, ни радват до кучешки възторг. А някои ... А някои започват да се случват в Майка Русия. Нежно и ненатрапчиво. И аз (странно, вероятно) не говоря за гей парадите, въпреки че всички тези нетрадиционни, които уверено стават толкова традиционни, също са тук по пълна програма. Първо, няколко думи за ювеналната система. Ювеналната система е нещо удивително. Удивително и поразително от гледна точка на западните ценности. Съдите ли? Съдете, защото ако не съдите, ще съдят вас! Реално ли смятате, че вашето семейство, вашето дете е ваше? Не, ювеналите са уверени в това, че сте задължени да имате възможност да разгледате всяко семейство и да отнемете детето дори без съдебно решение. Щастливото семейство е това, където има повече от едно дете? Не, растящото количество деца в семейство снижава жизненото равнище на отделно взетото дете, затова не може, а направо трябва да се вземе! Ние сме задължени да възпитаваме децата, да се грижим за тях? Не! Възпитанието е насилие. Ювеналите са уверени, че само те могат ясно да знаят какво трябва да яде детето, как да се облича и като цяло, че са длъжни да диктуват на родителите условията за отглеждане на детето. Конфликти? При всяко несъгласие детето е задължено да се оплаче на психолог от родителите, учителите, съседите, съучениците и т.н. И да, никаква презумпция за невинност, а конкретно у родителите презумпция за виновност. Общо взето съгласно тези ценности, които насаждат в Европа, родителите се превръщат в някакъв, простете, племенен добитък, от който при всеки удобен случай трябва да се отнеме котилото и с него да се разпореждат правилно. Защото самите родители не могат да възпитат правилно своето дете. Това е накратко същността на ювеналното правосъдие. А защо? Ето защо. Добре, намерили са повод. Взели са детето. Какво му е нужно? Трябва да му се намери ново семейство. Да, разбира се, във всяка страна ще се намерят бездетни двойки и… А и кому са интересни те, в края на краищата? Това са просто нещастни хора, на които не им е провървяло със здравето. Но те поне са нормални психически, в крайна сметка. На такива не са им нужни деца? Тогава кому са нужни? Правилно. На ЛГБТ-общността. Ето кой е главният потребител (нямам различен термин) на конфискацията на деца. Именно. Конфискацията на деца в цяла Европа става доста изгоден бизнес. Звучи тъжно, особено като става дума за малки живи хора. Но е факт. ЛГБТ-общността трябва да се множи и расте. Как ще стане, ако монополните просто не са приспособени за това физиологически? Ето как. Ювенално. Така ще се множат. Тоест ще усвояват човешки ресурс, грижливо предоставян от ювеналната юстиция и ще го възпитават по свой образ и подобие. Какво може да възпита една ЛГБТ-двойка? Как момченце може да бъде възпитано от две лесбийки, а момиченце от гейове? О да, в мрежата е пълно с разкази от хомосексуалисти на трепетното отношение към жената, но от гълъб орел няма да порасне. Но от плевелите се раждат изключително плевели. Но общата цел на някои сили е такава. Да се отнеме и предаде. И тук имам предвид реалния план по развитието на ЛГБТ-общността по цяла Европа. Но и при нас не е особено по-добре. Достатъчно е да погледнем екрана или сцената, а още и в Държавната дума и в Съвета на Федерацията. Там такива неща измислят понякога, че най-добре да продължават да реформират пенсионната грабилка. Или данък-пътища. Имам предвид шоуто с название „Закон за домашното насилие“. Не ми е ясно кой го е домъкнал от Европа. Но е ясно, че той е… асимилиран. Или тя. Но нашите, въодушевени западняци , по правилото „не са те хванали-не си гей“, започнаха да творят закона… Един плюс: уж са направили закона за всички. В Европа тези закони защитават единствено правата на жените, съвършено премахвайки от мъжете презумпцията за невинност. Знаете ли, навярно в Щатите сте видели. Там е така до Гражданската война. Негърът е виновен, само защото е негър. Да, нужно е най-малкото недоразумение и негърът бива наказан по пълна програма. Сега в Европа е също така миличко. Мъжете (който е останал) се приклещва в ъгъла, внимателно… За действията си мълча. При нас засега положението не е толкова тъжно. Все още здравият разум не е европеизиран. Засега. Но процесът е стартиран. Работата се води. Не, все пак е смешна цялата тази машина, която е призована да защитава руснаците в европейски стил от сексуално и психологическо насилие. Домашно. А какво защитават в Европа… Добре, с домашното сексуално насилие всичко повече или по-малко е ясно. Случва се. Преди 40 години при нас, а след 40 при тях. Всякаквите му там „уморих се на работа“, „глава ме боли“ и всичко останало. А с психологическото как е положението? Съмнявам се кой се труди там над закона. Що е това „психологическо насилие“. Няма дадено определение. Подозирам, че зная що е то, а и основното мнозинство мъже също знаят. Предполагам и кой в 99% от случаите ще бъде психологично изнасилен. В мозъка. И ще се съглася, че нас трябва да ни защитават. Именно по този член. По принцип. А защо това е толкова непонятно за нашите законотворци е друг въпрос… Впрочем, защо при нас, отново за разлика от Европа, хомосексуалните и лесбийски двойки не са изведени изпод действието на закона. Тоест и те също могат да насилват психологически… партньор 2. Ох… Ето го и почти последният въпрос към тези, които са по-млади: вие не сте ли размислили изобщо да се размножавате? Ако не, как ви се струват настъпващият свят на ювеналното правосъдие и сексуалната демокрация? Ще оцелеете ли? Изобщо става интересно. Ако вземем Русия, тече пълна декомунизация на онова, същото съветско семейство, в което сме възпитани. Всички или почти всички. Но фактически ето към това всички западняците са се ориентирали. А в самата Европа, ще ме прощавате, семейната институция е изобщо зарязана. Кому е изгодно? Кой ще си прибере печалбата от цялата тази вакханалия? ЛГБТ? Те не са толкова много. А и след това ситуацията с ЛГБТ е като във филм с вампири. Не може цялата земя да се покрие с тях. Те се размножават. Може да има хранителна база за вампирите или размножителна за ЛГБТ. Тази база сме ние. Кой поръча всичко това? Честно казано, ми е сложно дори да предположа. Засега остава да наблюдаваме европейската вакханалия и стремителната ислямизация от друга страна. В това има определена логика. Много е дори разумно, ако не искаш над теб да не точат лиги ювеналите или онези… с дъгичките. Защото в Корана (наистина мъдра книга) няма нищо за това, че някой трябва да решава вместо теб нито дали с теб ще са твоите деца, нито за твоето психологическо насилие. Разбира се, говоря за нормалния ислям, а не за уахабитските му тълкувания. Естествено не призовавам към нищо , но… Ето в Европа привържениците на исляма не ги закачат. Те не са християни, могат да се отърват. И да, има и някакво съвършено варварско наследство от миналото. За което ювеналите все пак трябва да се сещат. Като кръвната мъст, например. Впрочем, в Европа още много ще трябва да научат и ще научат… на свой гръб Разбира се, много може да се говори за световната конспирация с цел да се изкорени бялата раса, но… На първо място представителите именно на тази същата раса сами се справят добре с това. Нали не индусите и не африканците са измислили ювеналното правосъдие? А на второ място не южноамериканците създават такива условия за живот в Европа, при които да не ти е дори до мисълта за размножаване. Ако Европа като бастион на бялата раса е решила да мре, като мамут, струва ми се, че наша работа е по-често да си спомняме, че ние сме на границата между Европа и Азия, затова изобщо не трябва да ги взимаме за пример. Не сме чак толкова европейци, не сме чак толкова цивилизовани, че да се блазним от благата на европейската толерантна демокрация, нали? Те могат да правят каквото си искат. За нас е важно да се докарваме до тяхното равнище. Който и да е поръчал печалния финал на израждането на Европа. Русия трябва да върви по своя път. Различен от този на другите.    ", "date": "2019.12.11", "title": "Кой поръча Европа и струва ли си Русия да се страхува от това?"}
{"url": "http://www.classa.bg/%D1%81%D0%B2%D1%8F%D1%82/item/403300-%D0%BA%D0%B0%D0%BA-%D1%81%D0%B0%D0%BC-%D0%B4%D0%B0-%D1%81%D0%B5-%D0%BD%D0%B0%D0%BA%D0%B0%D1%80%D0%B0%D1%88-%D0%B4%D0%B0-%D1%81%D0%B5-%D1%83%D0%B2%D0%B0%D0%B6%D0%B0%D0%B2%D0%B0%D1%88-%D0%BA%D0%B8%D1%82%D0%B0%D0%B9%D1%81%D0%BA%D0%B0-%D1%80%D0%B5%D1%86%D0%B5%D0%BF%D1%82%D0%B0", "text": "Китай, като най-голям потребителски пазар в света, все повече се превръща в политическо минно поле за глобалните корпорации. Докато китайските потребители четат новини за геополитическото напрежение, забавящата се икономика и търговската война със САЩ, те стават все по-чувствителни към всяко пренебрегване на своята страна или култура. И те бързо реагират, като се обръщат към местните марки и застрашават плановете на мултинационалните компании, които правят големи залози на тази нация. И на какво болезнено реагират в Китай? Естествено, това се отнася до суверенитета на Китай, а именно: Хонконг: Тя стана част от Китай, след като британците го върнаха през 1997 г., но се управлява като полуавтономна област. Тази година \"Майданът с китайско лице\" се разглежда в континенталния Китай като сепаратистко движение. Всяка фирма или служител, който подкрепя протестите, се сблъсква с поне язвителна реакция. Тайван: Китай смята острова за откъснала се провинция, въпреки че той се управлява отделно от 1949 г. и всяко говорене за независимост се разглежда като дълбоко враждебно. Да наречеш Тайван страна, както направиха някои модни марки, означава да се самопростреляш в крака и да загубиш пазара на континента. Тибет: През 1959 г. Народноосвободителната армия разпръсна Майдан в този регион. Вдъхновителят на местните протестиращи, Далай Лама, избяга в изгнание. Въпреки че Далай Лама е знаменитост на Запад, Китай го смята за заплаха, а не за вдъхновение за реклама. Си Цзинпин заяви през октомври, че всички външни хора, които се опитват да разделят Китай, бълнуват, а идеологията им ще бъде разбита. Трябва да се отбележи, че не става въпрос само за територии. Китайските потребители също реагираха остро на културните оскърбления. Например, високопоставен ръководител на финансовия холдинг UBS използва фразата „китайско прасе“ през юни, опитвайки се да дебатира грациозно как чумата по свинете влияе на китайския пазар. Ден по-късно той беше изгонен във „ваканция“, тъй като в Китай възникна цяло цунами срещу тази финансова институция и самото присъствие на институцията в Китай увисна на косъм. Друг пример. Тъпа овца и популярен модел на „Инстаграм“ от „Долче и Габана“ направи подигравателно видео през миналата година за това колко е неудобно да ядеш италиански ястия с пръчици. Още на следващата сутрин модните дизайнери Доменико Долче и Стефано Габана избухнаха в сълзи, молейки се да простят и на тях, и на техните модели, и на цяла Италия, заедно с папата, за такова неприлично поведение. Сълзите и сополите не помогнаха особено, от рафтовете трябваше да се премахна всички стоки, пряко или косвено свързани с автора на видеото. В Китай това се случва много, много бързо и най-важното - има доста осезаеми последици. Например, един-единствен туит, подкрепящ протестите в Хонконг от служител на екипа на НБА, доведе до отмяна на всички събития в Китай, спиране на излъчването на мачове и най-важното - до спиране на отношенията със спонсори. Под огъня попадна производителят на спортно облекло Li Ning Co. Китай отдавна е чувствителен към пренебрегването на световната сцена, особено след като астрономическото му икономическо възстановяване не донесе много успех в някои глобални структури като Световната банка. Тази позиция се дължи и на дългия период, известен като \"епоха на унижение\" между 1839 и 1949 г., когато страната е обект на агресия от западните страни и Япония. Китайските лидери често цитират тази болезнена ера, за да напомнят на гражданите защо една държава трябва да отстоява себе си по целия свят. Десетилетията на просперитет направиха китайските потребители по-богати и по-важни за световните потребителски марки, които искат да растат. Това означава, че сега китайските потребители имат право да наказват финансово компании, които според тях са показали неуважение към страната. Търговската война със САЩ също беше поляризираща и много китайци бяха лично обидени от антикитайската реторика, чута в Хонконг и изплашени от насилието, насочено срещу жителите на континенталната част, които живеят там. Най-интересното е, че най-уязвими станаха потребителските стоки в луксозния сегмент. Тоест заможните граждани гласуват с портфейла си. Китайският пазар представлява най-малко една трета от текущите продажби на луксозни стоки и две трети от растежа на индустрията, според консултантската фирма Bain & Co. Ето защо повечето от тях бързо се замислят и се извиняват за грешките си по горните проблеми, включително „Версаче“, „Мерцедес Бенц“ и Кристиан Диор. Проблемите у майдауните възникват и в други сегменти. Под натиск от страна на китайските регулатори, САЩ, европейски и други големи авиолинии преразгледаха своите уебсайтове през 2018 г., за да потвърдят претенциите на Китай към Тайван. Водещият въздушен превозвач на Хонконг, Cathay Pacific Airways Ltd беше принуден да смени цялото си висше ръководство и уволни няколко служители, след като Китай осъди авиокомпанията за подкрепа на протестите в Хонконг. Подобни политики са от голяма полза за местните марки. Гигантският производител за дрехи Anta Sports Products Ltd. и „Ли Нинг“ актуализираха марките си в местен стил, известен като Guochao, включително използването на фолклорни връзки или печата „Китай” с главни букви. Нарастващите продажби на двете фирми показват, че стратегията им работи успешно. Потребителите в Китай активно заменят своите iPhone на Huawei, след като китайският гигант е подложен на натиск от САЩ. Други неамерикански марки не губят време и се възползват от момента, за да промотират активно своите продукти. Проучване, проведено от AlixPartners, разкри, че китайските потребители планират да увеличат покупките си на чуждестранни марки в Lonely Day тази година, но всички те не са американски. Но това не е всичко, изследванията на Mintel показват, че китайските потребители днес вярват, че местните и чуждестранните марки са на едно и също ниво по качество. Превод: В.Сергеев", "date": "2019.12.11", "title": "Как сам да се накараш да се уважаваш. Китайска рецепта"}
{"url": "http://www.classa.bg/%D1%81%D0%B2%D1%8F%D1%82/item/403286-%D1%82%D0%BE%D0%BC-%D1%85%D0%BE%D0%BB%D0%B0%D0%BD%D0%B4-%D0%BD%D0%B8%D0%B5-%D1%81%D0%BC%D0%B5-%D0%B2%D0%B5%D1%87%D0%BD%D0%B8%D1%82%D0%B5-%D0%B4%D0%BB%D1%8A%D0%B6%D0%BD%D0%B8%D1%86%D0%B8-%D0%BD%D0%B0-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D1%82%D0%B2%D0%BE%D1%82%D0%BE", "text": "\"Цялото християнство произтича от небивалата среща между човека, който казва, че е син на Бог, и кръста, като върховен символ на унижението. Разпнат и накрая възтържествувал чрез възкресението си от този, който му е наложил наказанието. Никога нито една религия не си е представяла метаморфозата на роба в господар!\". Том Холанд, автор на много сериозна история за падането на Рим, възхода на Персийската империя и арабския халифат, разсъждава сега над дългата история на християнството и тайната на вечната му младост.             - Според вас всичко започва от края. С това почти невъобразимо събитие, което сме спрели да разбираме: Христос на кръста. Защо? - Имам много лично преживяване по този въпрос по време на снимките на документален филм за йезидите през 2015 година. Бях в Ирак, недалеч от зона, контролирана от “Ислямска държава”. Оказах се в йезидско село, където много деца и възрастни бяха разпънати на кръст от войници на “Ислямска държава”. Мирисът на смърт се усещаше от стотици метри. Този кошмар ми казваше много повече от всичко, което бях чел за ужаса на разпъването на кръст в римската епоха. - Описвате наказанията, прилагани от персийците, гърците, евреите, римляните, но разпъването на кръст, казвате вие, е било най-лошото от всички… - За римляните това е било върховното наказание. Изтощителна агония пред очите на публиката, която можела да се подиграва, да се провиква или просто да гледа как птиците изтръгват тестисите и разкъсват очните ябълки. Така тялото оставало изложено на всички мерзости, като рекламен билборд, провъзгласяващ мощта на Рим. - Казвате, че разпъването на кръст е робско наказание, но двамата мъже, редом до Христос, не са ли били крадци, а не роби? - Няма значение какво сте извършили. Ако сте осъдени да умрете на кръста, сте роб в очите на Рим. - Защо искахте да откриете буквалния и преносния смисъл на това мъченичество? Какво повече научихте, което все още не сме знаели? - Кръстът е изгубил за нас това значение на насилие и позор. Изгубили сме чувствителност от хилядолетните представи на свещеното изкуство. Цялото християнство произтича обаче от небивалата среща между човека, който казва, че е син на Бог, и кръста, като върховен символ на унижението. Разпнат и накрая възтържествувал чрез възкресението си от този, който му е наложил наказанието. Никога нито една религия не си е представяла метаморфозата на роба в господар! - Осъзнавали ли са съвременниците на Христос това? - Най-близките до събитието текстове, написани от ап. Павел десет години по-късно, го казват ясно. “Ще си помислите, че съм полудял, за да повярвам в човек, който се нарича Божи Син, и завършил на кръст”, пише той. А онзи, който по-късно го разбра най-добре, е Ницше, който говореше като пророк срещу тази “религия на роби”. Той прекрасно видя необикновеното напрежение в появяването на един унизен Бог. И аз също смятам, че този момент не само определя веднъж завинаги Запада, но ние далеч не сме изчерпали цялата му духовна енергия. - Всъщност вие признавате преобразяваща сила на християнството, която другите религии нямат… - Не съм осъзнал това веднага. Аз съм историк на Античността и много дълго време бях очарован от римляните, моите братя. Смятах, че са били подобни на нас, което не беше лъжа; във всеки случай това ме интересуваше. Но впоследствие разбрах колко са ни чужди. Защото християнството напълно ни е преобразило. То е разтърсило нашия морал и сексуалност. Днес, след тази книга, вече не се чувствам толкова близък до тях. - Майка ви е била набожна англиканка, но вие сте се отдалечили от вярата. Какво разбрахте изведнъж? - Когато писах за възникването на исляма, исках да погледна зад мита за несътворения Коран. И много мюсюлмани ми казаха: не бихте посмяли да направите това с вашите догми на вярата. Видях предизвикателство в това, като човек, който се смяташе за хуманист, секуларизиран християнин, накрая агностик, и който смяташе, че дължи всичко, което мисли, само на гърците и римляните. Разглеждайки внимателно моите вярвания и съждения за света, видях, че големият разрив не е Просвещението, а преходът от Античността към християнството. Французите например смятат, че всичко е било решено с тяхната революция. Че тогава са били отхвърлени мракобесието и суеверието, т.е. християнството, религията на кралете и аристократите. Но не! Революцията е само едно от многобройните проявления на преобразяващата сила на християнството, чийто най-известен цитат е може би този: “Тъй ще бъдат последните първи, и първите - последни: горко вам, богатите”. - Добре, силата на християнството далеч надхвърля установените култове. Това е, както казва Марсел Гоше, единствената религия на изход от религията. Но през 60-те г. на ХХ век човечеството напълно промени стила си. Новият хедонизъм, консуматорството не са ли истинският разрив с християнската цивилизация? - Да, аз мислех, че това е пречка за моята теза. И особено сексуалната революция. А след това разбрах, че не е. Започвам главата в книгата ми за този период с цитат от песен на “Бийтълс”:   (Всичко, от което се нуждаеш е любов). “Бийтълс” не са измислили сами този лозунг, те са го извлекли от възпитанието си, пропито с християнство. Идеята, че любовта оформя Вселената, е чисто и съвършено християнство. Когато Мартин Лутър Кинг провежда кампанията си за граждански права, той подхваща същия рефрен за всеобщата любов, която трябва да бъде по-силна от цвета на кожата. “Иисус беше екстремист на любовта”, казваше той, призовавайки християните от бялата раса да признаят в расизма грях срещу Евангелията. Дори хомосексуалистите и феминистките се осланят на него, смятайки също, че са били потъпкани и унизени. - Значи не бихте казали, като папа Бенедикт ХVI, че днешна Европа е “станала езическа и християнофобска”? - Когато пишех тази книга, всички говореха за скандала “Харви Уайнстийн”. Възмущаваха се от тези мъже с власт, които злоупотребяват с жените. И си мислех за римляните, които нямаше да намерят за какво да възразят срещу маниерите на Харви Уайнстийн. Какъв е проблемът, биха казали те, да използвате тези, които ви служат, за да изливате в тях телесните си течности? Точно обратното, тяхната роля е била да предложат сексуално облекчение на господаря. Именно това е доказателството, че не сме се върнали в дионисова епоха. Дионис е бил насилник, като всички други гръцки божества. Впрочем св. Павел и християнските проповедници изискват мъжете да контролират своята сексуалност. А днес откриваме същото пуританско послание в движението #MeToo. Така че не сме напът да се върнем към езическите времена. Също поради тази причина либертинската традиция, особено във Франция, се свърза с идеята за аристокрацията (правото на феодала да прекарва първата брачна нощ с жените на крепостните и т.н.), която е много малко християнска и много повече римска по своите нрави. - Значи Европа не е езическа, но е станала християнофобска? - По този въпрос Бенедикт ХVI има право. Защото християнството се бърка с институциите, които го представляват. Често те се смятат за твърде патриархални, реакционни и т.н. Но причината за това отхвърляне остава дълбоко християнска. В нея виждам най-вече самоненавист, а не поява на ново езичество. - В това е целият парадокс на думите ви: успехът на християнството лека-полека се отделя от институциите, които го представляват. А те преминават през трудни времена… - Да, аз говоря за християнство с човешка висота, не за догмата, нито за институциите. Интересувам се от хуманизма, а не от историята на папите. Хуманизмът е наследството на християнството, но католицизмът не е станал спонтанно защитник на хуманистичните идеи. Но и тук също привилегироването на човека, поставянето му в центъра на Сътворението, не е ли това, което вече ни казва Книга Битие?  (Битие 1:27). Впрочем идеята, че човешкото същество има собствени качества, които го отличават от всички живи същества, съвсем не е очевидна - тя дори е немислима идея за много примитивни народи. Теорията за човешките права не е паднала от небето на идеите, а е дошло от монасите от средновековието. А философите на Просвещението са направили хитър трик, който ни кара да вярваме, че човешките права са били изведени само от естествения разум. Но разбира се, че не. Всичко това произтича от християнското послание. - Къде са истинските противници на това християнство, което сякаш всеки път възкръсва по различен начин? - Нацизмът, а не комунизмът скъсва с християнството. Комунизмът е справедлив, както казваше Честъртън, християнска идея, която полудява. Но нацизмът е умишлено антихристиянски. Нацизмът отхвърля двата фундамента на християнството. Първият предполага, че всички животи са ценни пред Бог, че гърците и евреите не са различни, както казва ап. Павел. Вторият е, че слабите имат морално величие, което се налага, включително на силните. Химлер го казва: няма никакъв шанс Третият райх да продължи хиляда години, докато не бъде изкоренено християнството. По същия начин Хитлер бил убеден, че Рим е бил създаден от арийците и припомнял как му се съпротивлявали евреите, но най-вече как християнската секта, наследена от евреите, успяла да промени Рим и да ускори краха му. Той изпитвал ужас от космополитния универсализъм на ап. Павел. Най-тежкото обвинение спрямо евреите било, че се виновни за раждането на християнството. Арийската раса е езическа и нейното светло бъдеще предполага края на християнството. - Но нацизмът беше победен. И въпреки това светът продължи да се дехристиянизира… - Вярно е, че днес нашето позоваване на християнството отслабва. Но никога не сме излизали наистина от християнството, нацистите се опитаха и се провалиха. Днес антинацизмът е секуларизирано християнство. Отвращението от Хитлер ни служи за компас. Да не правим това, което биха направили нацистите, се превърна в източник на нашия морал. - Това отрицание ни прави християни… - Да, но по различен начин. Защо Ангела Меркел отвори границите за мигрантите? Защото нацистите биха ги затворили. Но също така, разбира се, защото е получила протестантско възпитание. - Ап. Павел казва в един известен пасаж, че трябва да приемем временния закон на князете и в същото време да се доверяваме само на съвестта си, на този божествен инстикт. Това ли е ключовият момент? - Това е сърцето на посланието, дало толкова силен тласък на християнството. Кого да следваме тук долу, очаквайки завръщането на Христос? Законът на силните, колкото и несъвършен да е той. Но ап. Павел измисля едновременно идеята за съвест, която носи в себе си Божия закон. Така че нито един политически ред не е оправдан веднъж завинаги. Законите могат постоянно да бъдат пренаписвани, подобрявани, приближавани до божествения модел и т.н. По този начин цялото средновековно общество, за което се смята, че е било вкаменено, е било обзето от постоянен реформизъм. - Всъщност днес все още дебатът се води между християни и секуларизирани… - Ние сме вечните длъжници на християнството. Нашата цивилизация е изградена върху сеизмична пукнатина, която винаги ни кара да поставяме под въпрос състоянието на обществото, в името на идеалите, които достигат до нас от Христос.", "date": "2019.12.11", "title": "Том Холанд: Ние сме вечните длъжници на християнството"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403287-%D0%BA%D1%80%D1%83%D0%BC-%D0%B7%D0%B0%D1%80%D0%BA%D0%BE%D0%B2-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%BE%D1%81%D1%82%D0%B0%D0%B2%D0%B0-%D0%BF%D1%80%D0%BE%D0%B1%D0%BB%D0%B5%D0%BC,-%D0%BA%D0%BE%D0%B9%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BF%D0%BE%D1%81%D0%BE%D1%87%D0%B2%D0%B0%D1%82-%D0%BA%D0%B0%D1%82%D0%BE-%D0%BD%D0%B0%D0%B9-%D0%BE%D1%81%D1%82%D1%8A%D1%80", "text": "„От конституирането на този парламент досега, непрекъснато се занимаваме с корупцията - с прословутата КПКОНПИ\". Това заяви от трибуната на Народното събрание зам.-председателят на ПГ на „БСП за България\" Крум Зарков. Той посочи процедурите в хронология - създаването, поправките в закона, отлагането на текстовете, закон, който „виси\" на първо четене и чака второ, избор на председател, оставка на председател, и така - до днешната процедура. „Резултатите от тази трескава активност се измерват предимно в скандали. Изследванията на общественото мнение напомнят, че корупцията остава проблем, който българите посочват като най-остър пред държавата и обществото. Страхувам се, че и след това ще остане така\", заяви още Зарков. Той изтъкна причините, поради които левицата няма да подкрепи нито една от двете кандидатури: „Причините могат да бъдат политически и институционални, разбира се, доколкото гласуваме личност - и индивидуални. В политически план г-н Цацаров е кандидатура на управляващото мнозинство.      Това е неизбежно следствие от законодателното решение председателят на КПКОНПИ да се избира от парламента. Този прост факт автоматично води до неоспорима връзка между властта и органа, който трябва да следи за нейните корупционни прояви. Проверяваните избират проверяващите\". Зам.-председателят на ПГ на „БСП за България\" припомни, че същото мнозинство може да прекрати предсрочно мандата на председателя, ако прецени, че не си върши работата. Той заяви още, че законът прави състезателността на процедурата напълно илюзорна и констатира, че кандидатът на левицата на предишния избор е бил подкрепен единствено от БСП, въпреки експертизата и опита му.       „Процедурата по избора е с предизвестен край. Последващите изслушвания, препитвания, онлайн излъчвания, дебат - не са толкова процедура, колкото церемония по встъпване в длъжност\", категоричен е Зарков. \"Перфектни решения няма, критики винаги ще има, но това е тежката страна на властта - поемането на отговорност. За да бъде ясна отговорността по избора на такъв тип орган и за да отдалечим органа, борещ корупцията, от правителствената власт, ние предлагаме председателят му да се назначава от президента на Републиката\", отбеляза Зарков. По думите му Цацаров приема обърканата философия на този орган. От левицата смятат, че с който и да е председател, КПКОНПИ ще продължи в същата посока, защото съдбата й е заложена в закона.", "date": "2019.12.11", "title": "Крум Зарков: Корупцията остава проблем, който българите посочват като най-остър"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403288-%D0%B1%D1%8A%D0%BB%D0%B3%D0%B0%D1%80%D0%BA%D0%B0%D1%82%D0%B0,-%D0%BA%D0%BE%D1%8F%D1%82%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D0%B8%D0%BD%D1%82%D0%B5%D1%80%D0%B8%D0%BE%D1%80%D0%B0-%D0%BD%D0%B0-%D0%BD%D0%B0%D0%B9-%D0%BC%D1%8A%D0%B6%D0%BA%D0%B8%D1%8F-mercedes", "text": "От историите на дядо си за първия български автомобил (Balkan 1200) до дизайнерския отдел на най-голямата луксозна марка в света, Лилия Чернаева разказва за пътя на успеха си от обикновено момиче  до водещ автомобилен дизайнер.     Разговарял съм не с един или двама топ дизайнери през годините, като бляскавите сцени на големите автомобилни изложения в Европа са най-удачното място за подобно изживяване. Но то придобива много по-голяма стойност и сила на възприемане, когато срещнеш такива хора тук, в България. Тази възможност ми даде официалният представител на Mercedes-Benz за България „Силвър стар”, по чиято покана преди автомобилния салон в столицата пристигна главният дизайнер на Mercedes-Benz Робърт Лесник. Но този път много по-интересен (и красив, в буквалния смисъл на думата) бе спътникът му, носещ нежното име Лилия Чернаева, дамата, направила дизайна на Mercedes-Benz G-Class. Удачен момент да се запомнаем и уговорим това интервю, изминало дългия път през корпоративните нива на ПР-а в Mercedes. Краткото представяне на Лилия не подсказва за пътя, който е изминала и позицията, която заема в момента.     Казвам се Лилия Чернаева и съм родена в София. След училище следвах „Индустриален дизайн” в Академията по изкуства в София, защото обичам да съм креативна. След това завърших магистратура по „Транспортен дизайн” в Istituto Europeo di Design (IED) Torino, Италия. Това представяне не разкрива много за събеседничката ми, но от интервюто ми с   знам, че такива хора са изминали много дълъг път, напускайки България отдавна.  Да, напуснах България в началото на 2005 г. Първата ми дестинация бе Италия. Там следвах и работех около 4 години. Вълнувах се и изучавах културата в Италия и Европа като цяло. От 20 години съм автомобилен журналист, а започнах като дете с рисунките на коли. Изглежда ми логично, но някак не разбирам как едно момиче може да се вълнува толкова от автомобилите.      Помня, че като дете си играех с колички и се състезавах в парка с електрически детски коли. Смятам, че една от причините за това е, че израснах около много момчета, брат ми и братовчедите ми. Естествено, основното ми вдъхновение идваше от страхотните истории на дядо ми за създаването на първата българска кола – Balkan 1200! Той беше директор в бившия самолетен завод в Ловеч, казващ се „Балкан”, където автомобилът е бил разработен и произведен. Знам, че Лилия е трябвало да извърви определен път на чиракуване в други автомобилни компании, за да стигне до сегашната си позиция.  Опитът ми от работата в различни автомобилни компании и страни, с толкова много дизайн култури и ценности ме доведе в Daimler. Имах шанса да започна в Pininfarina, след което продължих работа за Fiat, Lancia, Renault и накрая Mercedes. Бях поканена на интервю в Зинделфинген, като ми бе поставена задачата да донеса мои скици, представящи визията ми за интериора на следващото поколение Е-клас. Тя бяха толкова футуристични, че накараха бъдещия ми шеф да се засмее и да ме приветства в неговия екип. Част съм от екипа на Daimler от 2011 г. Участвала съм в много проекти, като например A-Class, B-Class, предишния M-Class, G, E-Class и много проекти на Mercedes-Benz Style and Accessories. Направихме един архитектурен проект, наречен Future World, правили сме слушалки Mercedes-Benz, волокоптер, хеликоптер, яхта и много други. Но въпросът, който искам да задам от самото начало, е следният:  В интериора на G-Class най-много харесвам неустоимата комбинация между чисти и геометрични форми. Най-много харесвам алуминиевата лайстна, пресичаща цялото арматурно табло и интегрираща страничните вентилационни отвори. Имам своите симпатии и към 3-измерните високоговорители върху арматурното табло. Вдъхновявам се всеки ден от живота около мен. Може да е хубава музика или страхотен филм, може да е природата или модерната архитектура, новите технологии или модата. Пътуването и опознаването на хора от различни култури също ми дава голяма обратна връзка за разнообразни нужди, визии и разбиране на дизайна.     Целият дизайнерски екип е около 700 човека, включително всички членове от дизайн центровете по света. От тази бройки около 10% са креативните дизайнери. Израснах заобиколена от много момчета, затова не го намирам за проблем. Най-хубавото е, че сме много разнообразен екип, с членове от целия свят. Общо казано, автомобилният дизайн е много предизвикателен, бързоразвиващ се и много визионерски. Трябва да живеем в бъдещето, а съревнованието е част от живота ни. То ни движи напред. В момента работя по различни проекти на Mercedes-Benz Style, които включват индустриални дизайн продукти. Но очаквам да видя кой ще е следващият проект, обичам да бъда изненадвана. Вярвам в цитата: Всеки, който иска, постига целите си! Тайната на успеха се крие в голямото желание и воля да сбъдваме мечтите и целите си. Помня, че преди 15 години исках да стана автомобилен дизайнер. И ето ме тук, сега, пътят ми бе наистина непредвидим, но гледайки назад, бих казала, ей, това бе правилното решение! В този момент искам да изкажа голяма благодарност на семейството ми и тяхната голяма подкрепа! Благодаря за комплимента. Смятам, че аз, като жена, съм склонна да правя по-елегантни и чувствени дизайни, но за G-Class подходът ми бе коренно различен. Трябваше да се адаптирам към уникалното и чисто излъчване на автомобила. То бе голямо предизвикателство, но без значение мъж или жена, ние, дизайнерите трябва да сме гъвкави и приспособими към широкия спектър от проекти и задачи. Без значение дали изглежда като мъжка или дамска кола, целта винаги е да направим най-съвременния, модерен и интелигентен дизайн, следвайки дизайн философията на нашата марка.    ", "date": "2019.12.11", "title": "Българката, която направи интериора на най-мъжкия Mercedes"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403289-%D1%83%D1%87%D0%B8%D1%82%D0%B5%D0%BB%D0%B8%D1%82%D0%B5-%D1%89%D0%B5-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%B3%D0%BE%D0%B4%D0%B8%D1%88%D0%B5%D0%BD-%D0%B1%D0%BE%D0%BD%D1%83%D1%81-%D0%B7%D0%B0-%D0%BF%D0%BE%D1%81%D1%82%D0%B8%D0%B3%D0%BD%D0%B0%D1%82%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8", "text": "Един път годишно учителите ще получават допълнително възнаграждение за постигнати резултати, гласи предложение за изменение на Наредба 4 от 20.04.2017 г. за нормиране и заплащане на труда, внесено от министъра на образованието Красимир Вълчев за обсъждане преди гласуването му от Министерски съвет. Промяната е необходима поради нееднозначното тълкуване на характера на възнаграждението за постигнати резултати от труда и се налага във връзка с определянето на месечния осигурителен доход на лицата - пояснява министърът в мотивите си. Учителите подлежат на оценяване от директора или от комисия, в зависимост от броя на педагозите в образователната институция, като показателите са: планиране, организация и провеждане на образователно-възпитателния процес (14 т.); използване на интерактивни методи, иновации и ИКТ (8 т.); работа в екип за създаване на подходяща образователно-възпитателна среда (комуникация с педагогическия съветник, психолога, участие в комисии и др.) (8 т.); работа с деца и ученици, в т. ч. застрашени от отпадане; в риск; в мултикултурна среда; със специални образователни потребности и/или хронични заболявания и др. (8 т.); работа с деца и ученици за участие и заемане на призови места в общински, областни, регионални, национални и международни състезания, конкурси и олимпиади (7 т.); работа с родителите (6 т.); работа с деца и ученици в занимания по интереси (7 т.); работа в методически обединения и подпомагане на новоназначени учители (7 т.); разработване и реализиране на проекти (5 т.); получени професионални отличия и награди през оценявания период и други избрани от институцията показатели (30 т.). Общият брой точки е 100. Размерът на допълнителното възнаграждение е пропорционален на получения брой точки спрямо общия брой точки на педагогическите специалисти, а конкретните размери определя със заповед директорът.     В проектонаредбата за изменение на Наредба №4 е заложено и увеличението на заплатите на педагозите от 1 януари 2020 г. с не по-малко от 17%, като за целта са необходими 360 млн. лева. От януари минималната основна заплата на учител, възпитател, логопед, психолог, педагогически съветник, корепетитор, хореограф, треньор по вид спорт, рехабилитатор на слуха и говора, ръководител на направление ИКТ се повишава от сегашните 920 лв. на 1085 лв. За старши учителите/възпитателите тя се увеличава от 955 лв. на 1120 лв. Главните учители/възпитатели ще започват с минимално основно възнаграждение 1176 лв. при сегашно 1005 лв. Стартовата заплата за зам.-директорите се повишава от 1065 на 1246 лв., а за директорите - от 1140 на 1334 лв. Увеличенията бяха заложени в анекс към Колективния трудов договор, подписан през ноември от Министерството на образованието и науката и национално представителните синдикални и работодателски организации в системата на предучилищното и училищното образование.  ", "date": "2019.12.11", "title": "Учителите ще получават годишен бонус за постигнати резултати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403290-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%BD%D0%B5%D0%BD%D0%BA%D0%BE%D0%B2-6000-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%B0-%D0%B6%D0%B5%D0%BB%D0%B0%D1%8F%D1%82-%D0%BF%D0%BE%D0%B4%D0%BC%D1%8F%D0%BD%D0%B0-%D0%BD%D0%B0-%D0%B8%D0%BD%D1%81%D1%82%D0%B0%D0%BB%D0%B0%D1%86%D0%B8%D0%B8%D1%82%D0%B5-%D0%B7%D0%B0-%D0%BE%D1%82%D0%BE%D0%BF%D0%BB%D0%B5%D0%BD%D0%B8%D0%B5", "text": "Законодателни промени, които предвиждат по-строги санкции за горене на отпадъци предлагат от ГЕРБ. \"Целта не е да вкарваме хората в затворите, по-скоро това е крайна, превантивна мярка, тъй като положението в момента и очакванията на хората са всички възможни институции да подходят максимално радикално, така че да се подобри качеството на въздуха\". Това заяви в Сутрешния блок на БНТ зам.-председателят на ПГ на ГЕРБ Александър Ненков.  \"Най-общо казано, предлагаме да инкриминираме горенето на отпадъци, в това число се включват всякакви производни на нефтопродукти, отработени масла, каучук, пластмаса и т.н., като санкцията ще бъде до 2 години лишаване от свобода в краен случай и глоба от 2000 до 5000 лв. За маловажни случаи се предвижда 1 година пробация и съответно глоба\", каза още Ненков.     Според него трябва да се търси стимул. В момента в Столична община върви програма за подмяна на инсталациите за отопление на 20 000 домакинства. Александър Ненков, зам.-председател на ПГ на ГЕРБ: Общините търсят да стимулират домакинствата. 20 000 домакинства могат да се възползват, но до този момент са заявили желание за подмяна само 6000 домакинства. Той обясни, че този законопроект всъщност е допълнение към съществуващ текст. \"В предишните алинеи се коментират и инкриминират юридически лица, които не управляват добре горенето на отпадъци за производства, даже има глоби, ако се предизвика авария в някаква сериозна инсталация, даже се предвиждат до 20 години затвор, ако са починали хора. Санкциите ги има и в момента, просто сме допълнили съществуващия текст за физическите лица\", каза зам.-председателят на ГЕРБ. Александър Ненков допълни, че в много държави на Запад е забранено отоплението освен с топлофикация, електричество или газ, и че ситуацията у нас изисква драконовски мерки. Според него този законопроект може би няма да доведе от само себе си до подобряване на качеството на въздуха, но всичките комплексни мерки може да подобрят качеството на живот. Александър Ненков, зам.-председател на ПГ на ГЕРБ: Законът трябва да важи за всички и вярвам, че той ще се прилага, защото нямаме алтернатива. За да живеем по-качествен живот, трябва да дадем повече от себе си. Още преди Нова година вярвам, че ще можем да го гласуваме на първо четене, за да може в началото на следващата година да влезе в сила.", "date": "2019.12.11", "title": "Александър Ненков: 6000 домакинства желаят подмяна на инсталациите за отопление"}
{"url": "http://www.classa.bg/%D1%81%D0%B2%D1%8F%D1%82/item/403281-%D0%BE%D1%82-%D0%BB%D1%8E%D0%B1%D0%BE%D0%B2-%D0%BA%D1%8A%D0%BC-%D0%BF%D1%80%D0%BE%D1%81%D1%82%D0%B8%D1%82%D1%83%D1%86%D0%B8%D1%8F-%D0%BA%D0%B0%D0%BA-%D1%80%D1%83%D0%BC%D1%8A%D0%BD%D0%BA%D0%B8%D1%82%D0%B5-%D0%B2-%D0%B8%D1%82%D0%B0%D0%BB%D0%B8%D1%8F-%D1%81%D0%B5-%D0%BE%D0%BA%D0%B0%D0%B7%D0%B2%D0%B0%D1%82-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D1%82%D1%80%D0%B0%D1%84%D0%B8%D0%BA,-%D0%B1%D0%B5%D0%B7-%D0%B4%D0%B0-%D1%80%D0%B0%D0%B7%D0%B1%D0%B5%D1%80%D0%B0%D1%82", "text": "Корина е на 16 години, когато бива продадена от майка си. По това време тя и семейството й живеят в малък град в Румъния, съвсем скоро след приемането в ЕС. В страната цари настроение на щастие и надежда за по-добро, европейско бъдеще. Семейството на Корина обаче не вярва в надеждата. Майка й прибира 300 евро в джоба си и пуска най-голямата си дъщеря в ръцете на \"любовника\". Въпросният, подобно много други такива като него, е харизматичен, чаровен и способен да омая младо момиче. Такива мъже управляват голяма част от трафика на румънски момичета в Италия с цел проституция. Сега тези \"любовници\" опитват същата стратегия спрямо младите италианки. В случая на Корина тя не осъзнава, че с преминаването на италианската граница (с надлежно пълномощно, че може да пътува с този мъж, подписано от майка й), тя започва своя път през ада. Според нея тя и новият й любим, който е безнадеждно влюбен в нея и иска двамата да създадат семейство, са на път да започнат нов живот в Италия. Как може тя да си представи, че същият този любвеобилен мъж ще се превърне в садистичен похитител, който ще я държи под ключ и ще я кара да проституира? За да живеят обаче, се изискват пари - за наем, за храна, за дрехи. И мъжът на живота й малко по малко започва да я кара да излиза с други мъже за пари, представяйки нещата не като проституция, а като нещо, което тя прави \"от любов\". Затова и в нейната глава се е запечатало така - като акт на любов. Нещо, което впоследствие се превръща в начин на живот, а любимия - в неин тъмничар. За времето, в което проституира, Корина отслабва сериозно, докато теглото й става едва 42 килограма. Всеки ден мъжът й крещи: \"Ти си грозна, не струваш нищо. Ако не останеш с мен, никой друг няма да те вземе.\" И Корина му вярва, оставайки с него и с всички мъже, които я доближават на улицата. Дори и след аборт, след счупена ръка. Всяка нощ тя се прибира у дома и слага изкараните пари на масата, като запазва съвсем малка (а понякога и никаква) част от тях за себе си. Двете по-малки сестри на Корина биват продадени по същия начин и имат идентична съдба - проституират за пари, но дълбоко в себе си вярват, че го правят, само за да помогнат на семействата си. В крайна сметка те дори не разбират кога са били принудени да проституират. \"Да имат дъщери е като злато за румънците\", обяснява Никол Муру. Именно тя разказва историята на Корина и двете сестри - три живота, продадени за по-малко от 1000 евро на румънски \"любовници\" от майка им. Никол говори за съдбата на трите млади жени, защото иска повече хора да обърнат внимание на този начин за склоняване към проституция - тя самата е жертва на подобна измама от \"любовник\". За разлика от трите сестри обаче, нея никой не я продава или принуждава, тя сама попада в капана на сводниците. \"Омъжих се на 20 в Румъния. Беше красива любовна история. Роди се първо дете, после второ. Тогава мъжът ми започна да хвърля всичките си пари по покер машини. Трябваше да си намеря работа и ми предложиха да стана сервитьорка в бар в Монца (точно извън Милано)\", разказва тя.     \"Оставих децата на родителите си и дойдох в Италия. В един момент се оказах без работа, но имах човек до себе си, които изглеждаше много мил. Той ме помоли да проституирам за няколко месеца като начин да се върна в Румъния с малко пари. У дома имаха нужда от парите, имаше толкова много проблеми и почувствах, че е мой дълг да помогна с каквото мога. Направих каквото мъжът искаше и се озовах в доста дълбока дупка. Бях убедена, че никога няма да мога да изляза отново\", разказва Муру. Въпреки това тя успява да се освободи. В един момент разбира в що за капан е попаднала и че любовникът й не е никакъв любовник, а обикновен сводник. Така, в самото начало на 2019 г. тя успява да се върне обратно в Румъния и сега живее с децата си. Парите са малко, но тя работи, каквото има, и може да каже спокойно, че сама е господар на съдбата си. По думите й - не иска и повече от живота. Продадени от техните майки или просто жертви на измама, всяка година хиляди румънски момичета се оказват в капана на любовниците. Цифрите се покачват непрекъснато, като вече сред пострадалите не са само румънки. Според Асоциацията на Общността на папа Йоан XXIII - организация към Католическата църква в Италия, която се занимава и с подкрепа спрямо жертви на трафик на хора и на принудителна проституция, цялостно в Италия има около 120 хил. жени, които предлагат секс срещу пари. Всеки месец те обслужват средно по 3,5 млн. клиенти и припечелват над 90 млн. евро. По думите на отец Алдо Буонайто от службата за борба с трафика на хора към организацията, улиците са до голяма степен \"собственост\" на албанските банди. Те, от своя страна, отдават част от тях на банди от различни държави, които впоследствие им отчитат процент. Всички експерти в случая са единодушни, че най-голяма по размери група сред проституиращите са нигерийките, следвани именно от румъниките. Според изчисленията на неправителствената организация Ebano, която предоставя помощ на жертви на насилие, проституция и трафик, особено на непълнолетни, в момента по улиците на Италия има около 12 хил. румънки, като голяма част от тях са непълнолетни, обяснява шефът на организацията Барба Микеланджела. Те стават жертва на \"любовниците\" до голяма степен заради крехката си възраст и липсата на достатъчно опит, че да разпознаят опасностите. Освен от своите \"любовници\", те често биват следени и от други, по-възрастни жени на улицата, които след това докладват за представянето на съответните момичета и дали някоя прави нещо, което не се очаква от нея. Експертите са на мнение, че единственият начин този процес да бъде спрян, е да се действа по-радикално спрямо трафикантите и сутеньорите. За целта обаче самите власти трябва да бъдат убедени, че тук става въпрос именно за трафик на хора и оказване на принуда и че тези жени са принуждавани да проституират, независимо от използвания начин за принуда. \"Тези, които са зависими от наркотици и търсят помощ, никога не биват питани защо са зависими. По същия начин трябва да освободим жените от тежестта на доказване на принудителната си проституция, в противен случай броят, който има смелостта да излезе и да приеме помощ, ще бъде твърде малък\", коментира Барба Микеланджела.    ", "date": "2019.12.11", "title": "От любов към проституция - как румънките в Италия се оказват жертва на трафик, без да разберат"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403282-%D1%82%D0%B0%D0%B9%D0%BD%D0%B0%D1%82%D0%B0-%D0%BF%D0%B0%D0%B4%D0%BD%D0%B0", "text": "Автомобилът отпреди 100 години принципно не се отличава от съвременния в плана на ергономиката. Същия волан, същите кресла, капак, багажник, врати на панти, педали ръчна спирачка, фарове, огледала и така нататък.  И принципни промени не трябва да се очакват, докато колата все още се управлява от шофьор. Но всичко може да се промени  в най-близкото бъдеще, с оглед на внедряването на автопилотите Безопасността като крайъгълен камък на прогреса Автомобилите, които могат да управляват сами себе си, съществуват още днес. Засега те са малко на брой, но технологията на автоматично движение с всяка година се усъвършенства.      Подобни проекти имат компаниите Tesla, Volvo, Uber, Google Waymo, General Motors. В момента проблемите с безопасността по отношение на автономните автомобили все още са доста актуални. В новините периодично се появява информация, как поредната кола с автопилот е участвала в катастрофа заради несъвършенството на сензорите и изкуствения интелект, попаднал в доста сложни атмосферни и други условия.  Предполага се обаче, че благодарение на големия брой появяващи се постоянно модерни технологии автономното транспортно средство в крайна сметка може да се окаже по-безопасно от транспортното средство, управлявано от човек.  Бъдещето е днес  Общата идея се свежда до това, че автономната кабина на транспортното средство може да стане мобилна гостна. Прозорците на транспортните средства, предното стъкло и покрива - да са дисплеи.  Ще се използват триизмерни холограми за изобразяването на динамичен визуален режим. Например, предупреждения за ремонти на пътя, ями, хлъзгави участъци.  Проектирането на допълнителната реалност може да изобразява интерактивни игри или туристическа информация за забележителностите, около които върви колата, историята на региона и така нататък.    Максимален комфорт     Днес дългите пътувания изискват от шофьора сериозна концентрация, физическа издържливост. В бъдеще всичко ще има опознавателно-развлекателен характер.  В допълнение към интерактивните стъкла кабината може да бъде изпълнена с естествен камък или дърво с вграден интерфейс, сензори за управление и приглушено осветление.  Пътниците, което няма да се нуждаят от таблото с приборите за шофьора, ще могат да пътешестват чрез достъпа до развлекателните системи.  Задължително сочещите напред седалки вече няма да са необходими. те ще се превърнат в удобни кресла, които ще се въртят около себе си, ще се движат по желание.  Искаш да си сам, завърташ се на 180 градуса. Искаш да си говориш или да си поиграеш с останалите, връщаш креслото в изходната му позиция.  Любопитна технология на бъдещето ще стане \"звуковият мехур\". Това е своеобразен непроницаем от звука пашкул, в който човек без притеснения ще може да разговаря по телефона. При желание салонът може пък да бъде запълнен със силна музика и да се спретне дискотека.  Естествено, вече няма да е необходимо шофьорът да следи за пътя - за това ще отговаря изкуствен интелект.", "date": "2019.12.11", "title": "Тайната падна..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403283-%D0%B4%D0%B0-%D0%B8%D0%B7%D1%8F%D0%B4%D0%B5%D1%88-%D0%B1%D0%B0%D0%BD%D0%B0%D0%BD-%D0%B7%D0%B0-120-000-%D0%B4%D0%BE%D0%BB%D0%B0%D1%80%D0%B0", "text": "Пред очите на поклонници на изкуството и инфлуенсъри, един мъж отлепи от стената на галерия в Маями инсталация на италианския художник Маурицио Кателан… и я изяде. Инсталацията, озаглавена \"Комикът\", беше представена по време на културното събитие „Маями Арт Базел“ и представлява банан, залепен с тиксо. Артефактът беше оценен на около 120 000 долара, а от дни въпросът какво ще се случи, когато започне да се разваля, се разискваше в културните среди. Трима души поискаха да купят произведението, плащайки по между 120 000 и 150 000 долара за да го притежават. Всеки от тях получи вариант на произведението със сертификат за автентичност и инструкции за замяна на банана. Малко преди 2 следобед в събота обаче, грузински пърформанс артист, който живее в Ню Йорк, отлепи банана от стената и го погълна, като всичко това е заснето на видео в Instagram. Актът на Дейвид Датуна беше представен като \"пърформанс\", наречен \"Гладният художник\". Друго видео показва артистът извеждан от галерия \"Перотин\" под изумените лица на посетителите. Говорител на галерията, който представлява Кателан обаче, заяви в интервю, че институцията не планира да предприема правни действия срещу Датуна. Служителите на галерията са заменили банана с друг, посочвайки, че инсталацията не е унищожена, а бананът е само „идея“. В публикацията си в Instagram Датуна пише: \"Арт пърформанс, изпълнен от мен. Обичам работата на Маурицио Кателан, наистина обичам тази инсталация. Беше много вкусна“. Това не е първият случай на посегателство над творба на Кателан. През септември 18-каратовата му златна тоалетна, озаглавена „Америка“, беше открадната от изложба в двореца Бленъм, родното място на Уинстън Чърчил. Случката припомни и друг куриоз с произведение на изкуството – картината на британския графити артист Банкси в \"Сотбис“ в Лондон, която беше оценена на над 1 милион долара и се самоунищожи през 2018 година. Бананът на Кателан провокира сравнения и с писоара на Марсел Дюшан, като мнозина зададоха и въпроса долколко това всъщност е изкуство.", "date": "2019.12.11", "title": "Да изядеш банан за 120 000 долара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403284-%D0%BC%D0%B0%D0%B9%D0%BA%D0%B0-%D0%BD%D0%B0-%D0%BF%D0%B5%D1%82-%D0%B4%D0%B5%D1%86%D0%B0-%D1%81%D0%B5-%D0%BE%D0%BA%D0%B0%D0%B7%D0%B0-%D0%BD%D0%B5%D0%B6%D0%B5%D0%BB%D0%B0%D0%BD%D0%B0-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0", "text": "Българка по призвание, но не и по гражданство. Това е историята на Мария Качарава, която живее, работи и създава семейство у нас. Въпреки това, тя получава отказ за придобиване на българско гражданство. Жената живее в България от 2002 година. Омъжена е за българин от почти десетилетие. Имат 5 деца - всички български граждани. Всъщност тя е единствената от семейството, която не е българка по документи. През 2015 година Мария подава молба за придобиване на българско гражданство. Процедурата отнема близо 5 г., а резултатът е негативен. От Дирекция „Българско гражданство\" към Министерството на правосъдието са доста лаконични. „Съгласно резолюция на вицепрезидента на Република България е отказано издаването на указ за придобиване на българско гражданство\", пише в решението.     При опит да разбере каква е причината, от дирекцията посочват, че след предложение за одобрение от министъра на правосъдието, вицепрезидентът е отказал да подпише указ, но мотиви за отказа - не са посочени. В официален отговор до bTV, от кабинета на вицепрезидента заявиха: „Конституцията на Република България не задължава вицепрезидентът да мотивира своето решение. Наличието на неизяснени факти и обстоятелства е предпоставка за отказ за издаване на указ. Настоящият отказ не ограничава правото на лицето да кандидатства отново\", пише в отговора. „За мен това е като един плесник, един шамар, защото аз мисля, че не е лесно да гледаш деца в България, а още повече да са ти 5. Отговарям на абсолютно всички изисквания, които са посочени там. Работя, плащам си данъци, плащам си осигуровки, поне искам като човешко същество да ми отговорят, а не да ми казват подавайте наново\", каза Мария. „Процедурата по придобиване на българско гражданство се оказа, че е една от най-тъмните процедури при досег с държавната администрация, за нея не ти дават обяснения, нито можеш да направиш адекватна проверка, поне да получиш така наставления нещо ви куца, отстранете това\", коментира съпругът й Бисер Смиленски. Въпреки отказа, младото семейство е избрало да се развива в България. Независимо от трудностите те се справят като екип, разчитат безрезервно един на друг и споделят, че семейството е истинското им богатство.", "date": "2019.12.11", "title": "Майка на пет деца се оказа нежелана от държавата"}
{"url": "http://www.classa.bg/%D1%81%D0%B2%D1%8F%D1%82/item/403285-%D1%83%D0%BD%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%81%D0%B5-%D0%B8%D0%B7%D0%B3%D0%B0%D0%B2%D1%80%D0%B8-%D1%81-%D0%B1%D1%80%D1%8E%D0%BA%D1%81%D0%B5%D0%BB-%D0%B8-%D1%81%D0%BE%D1%80%D0%BE%D1%81", "text": "Доста хлапашки скандал беляза вчера изслушването, посветено на върховенството на закона в Унгария, по време на Съвет „Общи въпроси“ в Брюксел. Нелепицата бе предизвикана от унгарския държавен секретар по международните комуникации и връзки Золтан Ковач. Макар заседанието да бе при закрити врата, той постоянно пускаше \"забавни\" туитове в мрежата.   Един от тях принуди финландската министърка по европейските въпроси Тюти Тупурайнен да превърти от гаврите и да поиска писмено пояснение от унгарската делегация, присъствала на срещата. Тя води изслушването, тъй като Хелзинки в момента е ротационен председател на ЕС. „Както отбелязах, така работи оркестър „Сорос“ и ако някой е склонен да се съмнява…“, написа Ковач. И публикува снимка към коментара си. На нея Вера Йоурова - зам.-председател на Еврокомисията за европейските ценности и прозрачността, е застанала до родения в Унгария Джордж Сорос.     Милиардерът е заклет враг на премиера Виктор Орбан, който го обвинява, че финансира кампанията срещу него. Йоурова отговаря и за върховенството на закона в новата Комисия. Някои хора дори изтълкуваха този туит като антисемитски. По никакъв начин обаче не е засегнат еврейският произход на Сорос.       Золтан Ковач на няколко пъти писал в туитър по време на изслушването и нарекъл зададените към унгарската страна въпроси „смешни“. По време на изслушването са били задавани въпроси за академичната свобода в Унгария, за съдебната реформа и по други теми, неудобни за правителството на Виктор Орбан. Заради Ковач люксембургският външен министър Жан Аселборн заплашил, че ще напусне изслушването. След приключването на Съвета Тюти Тупурайнен заяви, че такива заседания са при закрити врата и са конфиденциални. По време на провеждането им не може да се изнася информация. По тази причина тя се обърнала към юридическата служба на Съвета. И оттам й показали договор, според който унгарската делегация извършва нарушение. И затова Тупурайнен е поискала писмено пояснение. Финландската министърка бе категорично, че не е искала извинение. Всичко това се случи ден, след като правителството на унгарския премиер Виктор Орбан внесе в парламента закон, предвиждащ по-централизиран контрол над театрите и сценичната дейност в страната. В резултат хиляди хора излязоха на протест.", "date": "2019.12.11", "title": "Унгарският външен министър се изгаври с Брюксел и Сорос"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403271-%D0%BA%D0%B0%D0%BD%D0%B8%D0%B1%D0%B0%D0%BB%D1%81%D0%BA%D0%BE-%D0%BF%D0%BB%D0%B5%D0%BC%D0%B5-%D1%80%D0%B0%D0%B7%D0%BA%D1%80%D0%B8-%D1%80%D0%B8%D1%82%D1%83%D0%B0%D0%BB%D0%B8%D1%82%D0%B5-%D1%81%D0%B8", "text": "Италиански фотограф се натъкна в Индонезия на хората от племето дани, които все още готвят мумифицираните останки на своите предци и режат пръстите на жените, загубили някой близък.   Джанлука Чодини разказва, че много дни търсил изолираното планинско племе. След като ги открил, той бил посрещнат любезно, но се отвратил, щом видял мумифицираните останки на двама техни предци.     250-годишното тяло на бивш племенен вожд и на възрастна жена с отрязани пръсти били предците, които племето използвало все още за готвене. Те обяснили, че така духовете им пазят всички в племето.     Жена,която е изгубила шест свои близки и следователно шест пръста Според фотографа племето пази общо седем мумии, но само две от тях могат да бъдат показвани на хора извън тяхната общност. За да ги запазят, човекоядците всеки ден ги мажели със свинска мас и ги държали над огъня, за да се опушат добре.     Освен мумифицирането, другата ужасяваща традиция е рязането на пръстите на жените, които са загубили някой близък човек. Така мъжете в племето вярват, че жените ще страдат истински и винаги ще помнят любимия човек.     Старейшините на племето разказват, че последния случай на канибализъм е бил в края на 80-те години на миналия век. Днес хората от племето Дани отглеждат и се хранят с прасета.     Превод от в. \"Сън\"", "date": "2019.12.11", "title": "Канибалско племе разкри ритуалите си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403272-%D0%B1%D0%BE%D0%BB%D0%BD%D0%B8%D1%86%D0%B8%D1%82%D0%B5-%D1%81%D0%B8-%D0%B8%D0%B7%D0%BC%D0%B8%D1%81%D0%BB%D1%8F%D1%82-%D0%BD%D0%BE%D0%B2%D0%B8-%D0%B8-%D0%BD%D0%BE%D0%B2%D0%B8-%D1%82%D0%B0%D0%BA%D1%81%D0%B8,-%D0%B7%D0%B0-%D0%B4%D0%B0-%D0%B4%D0%B5%D1%80%D0%B0%D1%82-%D0%BF%D0%B0%D1%86%D0%B8%D0%B5%D0%BD%D1%82%D0%B8%D1%82%D0%B5", "text": "Болници измислят и искат от осигурените пациенти все по-абсурдни доплащания, алармираха частни здравни фондове, които в последствие получават сметката за въпросните \"услуги\". Такси за избор на няколко екипа в рамките на една хоспитализация, хонорар за лекар, който не работи с НЗОК, но е извършил операцията в болница, която работи с НЗОК, такса за мерене на кръвно,такса за ползване на зарядно за мобилен телефон и много други са само част от \"творчеството\" на лечебните заведения, с което събират пари над задължителната здравна осигуровка.   \"Когато работиш с обществени средства правилата трябва да са общовалидни, независимо от собствеността на лечебното заведение. Какво означава болницата да има клинична пътека, но лекарят Х да не работи с НЗОК?! Т.е. това лечебно заведение какво е – част от обществената система или е получобществено-получастно\", коментира д-р Мими Виткова, която е председател на една от двете асоциации на дружества, занимаващи се със здравно застраховане.     \"Всяко лечебно заведение започна да изисква доплащане, което ние не можем да следим като процес, за да можем да адаптираме продуктите си така, че да покриваме доплащанията на застрахованите лица. Почти всички имаме в общите си условия, че когато се констатират незаконно взети пари, не бихме могли да възстановим тези разходи. Това пречи в нашата дейност, натоварва болния човек и в определени моменти обезсмисля нашата работа\", каза Виткова, която бе министър на здравеопазването в правителството на Жан Виденов. Тя даде пример, че в болница \"Света Екатерина\", в чийто борд има представител на Министерството на здравеопазването, преглед при професор струва 400 лева и постави въпроса дали това е пазарна цена. \"Наскоро плевенска болница е взела на онкологично болна жена освен 150 лева за преглед, още 50 лева административна такса за \"медицински индикации за спешност\", без да е ясно какво означава това. Имаме при едно и също пролежаване в болница два избора на екип на един и същи лекар\", посочи Виткова. В една от частните софийски болници пък всяко мерене на кръвно се таксувало по 7 лева. В друга искали \"само\" по 6.     Мими Виткова посочи още, че за една и съща операция болниците искат понякога по два избора на екип – хирургичен и анестезиологичен. По тази логика при раждане можело да се искат пари за неонатологичен екип или при операция за патохистологичен екип, защото хирургът работи с патохистолог. Раждането пък си остава медицинската услуга с най-голямо доплащане от пациентите. В болница \"Токуда\" за нормално раждане, платено от НЗОК, се фактурира доплащане от 2435 лева, в което се включва 900 лева избор на екип и 600 лева за адаптация на семейството. В клиниката на д-р Щерев за нормално раждане платено от НЗОК, се иска доплащане от 2190 лева, от които 900 лева за избор на екип е 1290 лева за пакет \"Комфорт лукс по програма \"Кредо престиж\" - пакетът включва самостоятелен санитарен възел, климатик, телевизор, интернет и козметични принадлежности като шапка за душ, шампоан, сапун, паста и четка за зъби, клечки за зъби и спално бельо. Здравните застрахователи настояват за ясни правила какво се покрива със здравните вноски и за какви услуги следва да плащат пациентите, респективно частните фондове. Въпреки, че МЗ има указания по въпроса - че допълнителни такси могат да се събират за избор на екип, подобрени битови условия, самостоятелен сестрински пост и др. реално болниците измислят нови и нови такси, за които да се доплаща. Здравният министър Кирил Ананиев коментира по-късно във вторник, че ще засили контрола над парите, които се събират от пациентите. \"Ние сме подготвили вече в проекта на закон за лечебните заведения, мерки, с които да регламентираме кои дейности могат да бъдат заплащани от пациентите, от гражданите, като това ще намери отражение в наредбата за достъпа. Работим плътно с прокуратурата по отношение на всички недопустими практики\", каза Ананиев. Здравният министър коментира пред медиите, че дори и той се е изненадвал, когато е видял искане за плащане от пациент заради ползване на операционно легло и изрази недоумение как се извършва операция без операционно легло", "date": "2019.12.11", "title": "Болниците си измислят нови и нови такси, за да \"дерат\" пациентите"}
{"url": "http://www.classa.bg/%D1%81%D0%B2%D1%8F%D1%82/item/403273-%D0%BF%D1%80%D0%B5%D1%85%D0%BE%D0%B4%D1%8A%D1%82-%D0%B2%D0%B5%D1%87%D0%B5-%D0%B5-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0,-%D0%BD%D0%BE-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%B5-%D0%BD%D0%B5%D1%83%D1%82%D1%80%D0%B0%D0%BB%D0%BD%D0%B0-%D0%BD%D0%B0%D1%83%D0%BA%D0%B0", "text": "    30 години след 10 ноември 1989-a: къде свършва митологията и започва историята?   Като историк много съм си задавала въпроса: къде започва историята? Тъй като станаха 30 години преход. И преходът е едно явление, при което не е ясно от какво към какво се движиш, това е една несигурност. И чак сега, след 30 години, реших, че можем да говорим за 1989 г. като история, защото 30 години маркират началото на едно ново поколение. В историята обикновено 30 години е хронологията на едно ново поколение. Вече имаме едно израснало поколение, което е родено след 1989-а, тази година вече е история и можем да мислим исторически.   Тоест колко поколения маркира преходът - едно?   Има със сигурност едно поколение, което е родено след 89-а, и няма спомен от тази година. Това поколение са хора в цветуща възраст, в разгара на своите професионални кариери и лични животи, те нямат спомен и личен опит от 1989 г. За тях това вече е история. Но може би са две генерации, защото сега хората, които са родени след 2000 г. и вече са тийнейджъри, представляват едно второ ново поколение, израснало след 1989 г.   Според Вас възможно ли е периодът на комунизма, а след него и преходът да влязат в учебниците по история? Това лято имаше дебат, че в един от учебниците периодът на комунизма е представен твърде манипулативно.   Комунистическият период трябва да влезе в учебниците, защото учениците трябва да имат представа каква е била историята на България след Втората световна война. Но трябва много ясно да се обясни, че има различни интерпретации на тази история, че това е въпрос на дебат все още и в историческата наука. В САЩ, когато преподавам този период на моите студенти, аз винаги им давам две мнения, които те да дискутират. С факти да докажат защо заемат една или друга страна, да обяснят, да се аргументират. Когато преподавам на моите студенти периода след Втората световна война и периода, в който комунистическите партии стават ръководните партии във всички страни от Източна Европа, аз им обяснявам, че от една страна е много важна ролята на Червената армия и на Съветския съюз, който иска да създаде свой блок в Източна Европа. И ние не можем да не мислим за този важен контекст. Но от друга страна: историческата наука е доказала, че през 1944-1945 г. в много от източноевропейските общества вече има политически тенденции, при които всички традиционни политически партии са компрометирани и населението няма желание да избира тези традиционни партии, а иска нещо ново. Иска нови политически актьори и нови политически сили. И тъй като в Източна Европа някои от страните все пак са освободени от Червената армия и врагът е нацистка Германия, за много хора там комунизмът е бил реална алтернатива. Това е вярно - през 1944, през 1945 г. Но разочарованието настъпва много бързо - това също трябва да го разберем. На някои места, разбира се, има чистки. Но реално има и подкрепа сред населението за една нова политическа сила, която да замени традиционните партии. На моите студенти им давам пример и с моя дядо. Той е бил един от тези ентусиасти през 1944 г., които са вярвали в комунистическата идея, а след това два пъти е чистен от БКП. Нещата действително са по-сложни и те не трябва да се представят в черно-бели краски. Тук трябва да се види нюансът, което може би е трудно в учебниците по история. И хората, които пишат тези учебници, на тях им е по-лесно да представят своите собствени политически възгледи.   Но това е недопустимо.   Ако сметнем, че историята е обективна наука, да, недопустимо е. Но историята не е обективна наука. Историята е една от онези науки, в които политическата и идеологическата ориентация на изследователя е на централно място. Историята никога не е неутрална наука. Историята винаги е политическо, дори селективно, четене и интерпретация на събитията. Преподаването на история винаги е било политически процес, защото то формира мисленето на новото поколение граждани на всяка държава.   Тогава можем да приемем българската история за публицистика със задна дата.   В българската история има един консенсус - по националния въпрос. Там се получава лесен консенсус, защото някак си националният въпрос обединява. Има много добри български историци, които критикуват тази националистическа трактовка на българската история, но техните мнения не са в учебниците по история. Ние все още говорим за Първа, Втора и Трета национална катастрофа в България. Сега, с годишнината от Ньойския договор, има много коментари за катастрофалните ефекти от него, но също като че ли се забравя факта, че България е била на страната на тези, които губят войната. Имала е свои цели, които не се осъществяват. И когато загубиш война, и когато си победен, договорите, които се пишат, наказват тези, които са победени и помогат на победителите. Така работи дипломацията. Нашата страна не е единствената, която е претърпяла катастрофи – нека помислим за Унгария, дори Гърция. Но в нашата история процесите се коментират като уникални, единствени едва ли не в исторически контекст.   Сред Вашите студенти има ли крайнолеви младежи? И допускат ли грешката да идеализират социалистическия блок, социалистическа България?   Последния семестър имах един студент, който се определи като троцкист. Това ми беше странно - защо американец в XXI век ще се определя като троцкист. Това е едно идеализирано представяне на реалността, което е изкривено, защото пак минава през идеологията. Не достигат до изводите чрез анализиране на фактите, ами изводът е предопределен. Това, което се опитвам да направя, е да задам фактите, да дам различните интерпретации и да накарам студентите чрез факти и документи да преценят коя от тези интерпретации е вярна. Защото моя роля като професор не е да ги уча на факти и моите интерпретации, а да ги накарам да мислят. И когато четат новини, когато гледат телевизия, да могат да преценят каква е идеологическата настройка на хората, които говорят. Това е моята отговорност като преподавател. Да ги уча да мислят и да могат да интерпретират, да разпознават кой от каква гледна точка разказва и преразказва историята, защото историята никога не е фиксирана. \"Историята е писана от победителите\". Точно така е. Историята е писана от победителите, но ние винаги трябва да знаем, че има и друга гледна точка и трябва да я търсим.   Национализмът замени комунизма по един особено взривоопасен начин в Югославия. В България това беше пробвано по ужасен начин при \"Възродителния процес\". Успяхме ли обаче през 90-те в България национализмът да не се превърне в последното убежище на комунизма?   Аз разглеждам национализма от две гледни точки. От гледна точка на политическата идеология - това, което политическите елити и държавите се опитват да представят като националната линия на държавата, националния интерес на държавата. От друга страна - национализмът като настроенията сред населението. Повечето от нас имат национална идентичност. Ние се идентифицираме по един или друг начин национално и много често националната принадлежност е възможно да бъде повод за гордост. И тогава аз я интерпретирам като патриотизъм. Но е възможно тези настроения много лесно да бъдат манипулирани от политическите елити, както в Югославия. И патриотизмът може да се прояви като национален шовинизъм. Това е историческата отговорност на политическите елити навсякъде: дали те ще играят на националистическата карта, дали ще се съблазнят в името на политически причини да тръгнат по тази линия, която е наистина много тънка, която може много бързо и много непредсказуемо да се изроди в нещо много грозно. Както в Югославия – нека помислим за просръбските тенденции и Милошевич, никой не е вярвал, че той ще може да мобилизира по този начин една държава, която все пак толкова години е съществувала върху основите на братство и единство. Милошевич много успешно мобилизира населението под мантрата, че \"ние сме жертви, че ние сме тези, които сме онеправдани\". В рамките на прехода, в рамките на тази политическа несигурност, той успя да играе на тази карта. В България е много по-сложен въпросът. Аз смятам, че българското общество все още не е провело този важен разговор за отговорността, която би трябвало да поемем по въпроса за \"Възродителния процес\". Обикновено чуждите изследователи говорят за етническо прочистване, когато става дума за \"Възродителния процес\" и за \"Голямата екскурзия\". Като българи, този термин звучи много тежко. 350 хиляди души, изселени в рамките на два месеца. Какво е това, ако не е етническо прочистване? Ние трябва да поемем отговорност - като българско общество. В България този разговор все още не е проведен, въпреки че имаме декларацията на парламента, която обявява \"Възродителният процес\" за престъпление. Една друга интерпретация, която четох за 1989 г., е че фактически преходът в България започва през месец май, при изселването на българските турци, защото много от протестите срещу режима на Живков започват от българските турци. Това също би променило нашата интерпретация за прехода. Ако ние приемем, че протестите на турското население срещу \"Възродителния процес\" са част от историческия наратив на целия български народ, тогава нашата интерпретация за тази година също ще се промени. А национализмът никога не е изчезвал от комунистическата партия. Той е бил притъпен, може би в началните години, но много бързо, в края на 50-те, се възражда. През 60-те и 70-те наблюдаваме един културен национализъм. Ако разгледаме културната политика, която е водена по време на комунистическия период, в много отношения това е национална културна политика, която има за цел да създаде един патриотичен заряд сред българското население.   Говорите за Людмила Живкова.   Да. В момента пиша книга за културната политика на българската държава през 70-те и началото на 80-те години. Какво са честванията като \"1300 години България\"? Това е една проява на културен национализъм, чиято цел е да мобилизира населението и да създаде легитимност на комунистическия режим чрез организирането на културни мероприятия, които са заредени с национална енергия. Това са едни патриотични тържества, но отстрани погледнато може да се каже, че има и националистически подбуди.   Таблоидният медиен разказ в България представя Людмила Живкова като модернизатор в рамките на системата.   Дори някои казват: тя е \"първият дисидент\", което е абсурдно. Какъв дисидент, когато тя е продукт на този комунистически елит? Модернизатор - може би. Но за мен това също е спорно. Тя има своите лични амбиции и използва държавния апарат и финансите на държавата, за да ги реализира.   Да се върнем на прехода. Много от нашите читатели често питат защо чехите, поляците, унгарците се справиха, а ние не успяхме.   Преди 10 години всички мислехме, че поляците, унгарците и чехите са се справили. Но през 2019 г., когато говорим за Полша и Унгария, не е много сигурно дали са се справили. Вижте популизма в двете държави. Дори сега, по време на 30-годишнината, там нямаше големи тържества, тъй като новите политически елити имат много комплицирано отношение към промените от 89-та година. 30-годишнината ни дава възможност да видим нещата дългосрочно. Аз много се тревожа за европейската идея. За нас преходът означаваше, че имахме шанса да бъдем европейци. В България няма такива силни евроскептични настроения, но в Полша и Унгария има. И ако началото на прехода беше началото на приобщаването към Европа, сега виждаме, че в тези две държави има настроения срещу Европейския съюз и Европа. 4 години след началото на прехода в Полша има забрана за абортите и започва тази консервативна реакция срещу либералните настроения в държавата. Антилибералният дискурс се появява много рано в някои от тези държави. Но тъй като тогава техният стремеж да се присъединят към Европейския съюз е задал много точни параметри какво означава това, тези антилиберални настроения се потискат. Но сега отново се появяват в Полша. Антилибералният дискурс е много силен в католическите среди, в образованието, в социалните политики. За момента, слава Богу, в България нагласите са малко по-прогресивни. Но не е толкова оптимистично, ако го гледаш отвън: нека погледнем дискусиите срещу Истанбулската конвенция. Освен това - ролята на Българската православна църква, това е една много консервативна църква, нея можеш да я оприличиш с най-крайните евангелистки прослойки в американски контекст. Какво означава \"традиционни семейни ценности\"? Това са антилиберални позиции. Това не са позиции, които защитават правата на човека, те са изкривени от някакво разбиране за традиционност, което е дълбоко консервативно.   Имаше ли сделка през 1989 г. между елитите на Запада и СССР - стискат си ръцете и оставят бившите комунисти да управляват в Източна Европа? Това е много популярна версия в българската преса.   Не мога да отговоря конкретно на този въпрос. Това, което се вижда много ясно след 1989 г., е че има консенсус на Запад - в Източна Европа ще се прилагат неолиберални реформи, с които е експериментирано частично в Западна Европа, но Източна Европа става лаборатория за неолиберални реформи. За част от източноевропейския елит това е нещо много удобно, тъй като им помага да приложат политика на приватизация след 1989. Помага им държавната собственост много бързо да премине в частни ръце и тъй като това е новият консенсус, който идва от Запад, улеснява олигарсите много бързо да успеят да консолидират икономическата си власт. Получава се неолибералният консенсус. Но колко е консенсус? Той идва отвън, той е наложен на българските елити, но някои от тях се възползват много успешно. Ролята на Съветския съюз е много важна през 1989 г., когато Горбачов поощрява реформите на „реформаторите“ и решава да не се намеси пряко в страните от бившата „Съветска сфера“. Но нещата бързо се променят. Аз не виждам някаква основна роля на Съветския съюз след 1989 г., те си имат своите проблеми от 1990 - 1991 г. насам. По време на прехода доминираща е ролята на Запада, който диктува условията.   И ги оставиха да крадат?   Да. Мултинационалните компании също дойдоха тук, изкупиха техника и я дадоха на вторични суровини. Вместо да разработят заводите, след като ги приватизираха. Те не искаха да имат местна конкуренция и ги ликвидираха. И започнаха да внасят стоки. Западни, по-добри. Това беше историята на началото на 90-те години. Но тази история предстои да се пише, след като се отворят архивите и се публикуват спомените на основните исторически фигури.      ", "date": "2019.12.11", "title": "Преходът вече е в историята, но историята никога не е неутрална наука"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403274-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BD%D1%8F%D0%BC%D0%B0-%D0%BD%D0%B8%D1%89%D0%BE-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%B4%D0%B0%D0%BD%D1%8A%D1%86%D0%B8%D1%82%D0%B5-%D1%89%D0%B5-%D1%81%D0%B5-%D0%B2%D0%B4%D0%B8%D0%B3%D0%BD%D0%B0%D1%82-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0", "text": "Имаме мобилна станция, която, особено при прогноза за по-сериозни превишения, изпращаме на Орлов мост. Доста често имаме данни от там. Те не се различават много от останалите пет. Това заяви в ефира на предаването „Здравей, България“ по Нова телевизия кметът на София Йорданка Фандъкова. „Аз лично следя и гражданските станции. Гражданските станции по-скоро са сензори. Официалните решения се взимат от официалните станции“, продължи Фандъкова. “Най-сериозното замърсяване през зимата е от битовото отопление. Предприемаме действия. В няколко района на София имаме сериозен проблем с нерегламентираното изгаряне на отпадъците. По желание на гражданите това се криминализира”, каза още столичният кмет. “Още миналата година беше променен закона за стандарт на дървата и въглищата. Наред с рестриктивните мерки имаме и насърчителни. Работим по набирането на заявления, за да бъдат подменени отоплителните инсталации на 1/3 от домакинствата”, коментира тя. “Трябва да ограничим трафика. За това и ще въведем мерки, които да ограничат замърсителите. Общината е направила градския транспорт достъпен и удобен – 40 км нови метролинии”, допълни Фандъкова. „Автомобилите с Евро 5 и 6 ще са на долната граница, останалите категории ще са в горната граница за замърсители. Нормално е замърсяващите автомобили да плащат повече. Градът се задъхва от автомобили“, изтъква тя. „В няколко района на София имаме проблеми с изгарянето на отпадъци. Това крие риск за здравето на хората. Живеещите в тези квартали буквално виждат горенето през прозореца. Понякога е трудно да се диша. Ние сме в контакт с гражданите, по тяхно предложение поисках и промяна на законодателството, за да може да се криминализира“, обясни столичният кмет. С дейността си трябва да направим така, че да намаляваме дните със замърсяването. София е в котловина. Географията на града не можем да променим, но навиците си – да“, категорична бе Йорданка Фандъкова. „Вчера инспектори влязоха в 900 апартамента за една вечер. Съставени са 8 акта заради нарушения при горене. Екипите ни ходят при семействата, за да ги подкрепят за подмяна на отоплителни станции или филтри на комините“, коментира кметът на София. „Предложението за вдигането на данъците изисква анализ и обсъждане. Длъжни сме да променим данъците до края на календарната година. Никога не съм лъгала относно цените на данъците. Не си позволих да кажа, че ще има нещо безплатно, защото такова нещо няма. 20 млн. лв. ще се дадат за ремонт на вътрешнокварталните улици и тротоари. Увеличението на данъците за колите ще е между 7-40 лв. на година“, завърши Йорданка Фандъкова.      ", "date": "2019.12.11", "title": "Фандъкова: Няма нищо безплатно. Данъците ще се вдигнат до края на годината"}
{"url": "http://www.classa.bg/%D1%81%D0%B2%D1%8F%D1%82/item/403275-%D0%BA%D1%80%D0%B0%D0%B9-%D0%BD%D0%B0-%D0%BD%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BF%D1%83%D0%BA%D0%BE%D1%82%D0%B5%D0%B2%D0%B8%D1%86%D0%B0", "text": "Цели 4 500 тона фин прах ще замъглят новогодишното небе само в Германия. Причината: милионите фойерверки. Любителите на новогодишната пукотевица бранят на живот и смърт това развлечение,  но дните му изглеждат преброени.       Бум, бум, бум! С наближаването на празниците наближава и голямата пукотевица. Стотици милиони евро ще бъдат похарчени за фойерверки, десетки хиляди тона фини прахови частици и въглероден двуокис ще замъглят новогодишното небе. Точните числа за Германия: тази година от продажбата на фойерверки се очаква оборот от 130 милиона евро, а според Службата за опазване на околната среда, в атмосферата ще попаднат 4 500 тона фин прах. Ако екстраполираме тези числа поне за европейските държави, картината става още по-потискаща. \"Вече няма да продаваме фойерверки\" Любителите на новогодишната пукотевица бранят на живот и смърт това свое традиционно развлечение, но неговите дни (по-скоро години) са преброени. Фирми, общини, защитници на животните, граждански инициативи все по-масово обявяват война на фойерверките. Тези дни екипът на супермаркета „Майерс-Едека“ в германския град Ноймюнстер оповести във Фейсбук следното: „Животните, наши приятели в „Майерс-Едека“, решиха единодушно - тази година при нас НЯМА да се продават фойерверки. Ние решихме да изплатим един свой дълг към тези влажни нослета и към цялата природа. И затова вече няма да даваме принос за огромното замърсяване с фин прах и за тежките страхове на животните\". Магазини на „Едека“ в още два германски града ще последват този пример.     Голямата верига строителни хипермаркети „Хорнбах“ също реши да не продава повече фойерверки. Говорител на фирмата заяви: „Дълго обсъждахме въпроса и накрая решихме да извадим фойерверките от асортимента си през 2020 година\". Друга верига строителни супермаркети, „Веркерс Велт“, спира продажбата на фойерверки в град Мьолн. Същото решение още миналата година взе голямата верига супермаркети Rewe в Райнланд-Пфалц. Мерки вече взимат и редица германски градове. В Хамбург през Новогодишната нощ фойерверките са забранени в част от центъра на града. В Мюнхен забраната важи за целия Стар град и пешеходната зона. В Кьолн, Щутгарт и Хановер също ще има „зони, свободни от фойерверки\".     Дали наистина си имаме работа с трайна тенденция в търговския бранш? От Съюза на търговците HDE са предпазливи: „Нямаме сведения“. В Съюза на пиротехническата индустрия също нямат информация колко големи вериги са решили да не продават фойерверки, но се надяват продажбите да се задържат на миналогодишното равнище. Обрат? Хилядите тонове фини прахови частици и въглероден двуокис, които се отделят в резултат от фойерверките, сериозно развалят въздуха, който дишаме. Ето защо германската организация „Екопомощ“ предлага фойерверките да бъдат забранени в онези 98 града, където редовно се преминава горната допустима граница. В същия дух са и редица местни петиции. Но срещу фойерверките водят битка не само еколозите. Защитниците на животните непрекъснато напомнят, че новогодишната пукотевица причинява страх и панически състояния не само у домашните, но и у дивите животни. Изпълнителният директор на Съюза на пиротехническата индустрия Клаус Готцен смята, че забраните са неправилна мярка, защото еко-дебатът се водел несериозно. Според него, замърсяването с фин прах и въглероден двуокис е минимално в сравнение с други причинители. Колкото до нараняванията, Готцен твърди, че те се дължат главно на злоупотреба с алкохол и сбивания, а не на легално закупени фойерверки. За сведение: жертвите на терористични покушения в Германия през 2018 бяха по-малко от жертвите на фойерверки.             България Шоплук Германия Шварцвалд Испания Швейцария Русия Италия Бразилия Китай Япония", "date": "2019.12.11", "title": "Край на новогодишната пукотевица?"}
{"url": "http://www.classa.bg/%D1%81%D0%B2%D1%8F%D1%82/item/403276-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0-%D0%B5%D0%BD%D0%B5%D1%80%D0%B3%D0%B8%D0%B5%D0%BD-%D0%B7%D0%B0%D0%B2%D0%BE%D0%B9-%D0%BD%D0%B0-%D0%B8%D0%B7%D1%82%D0%BE%D0%BA,-%D0%BA%D0%BE%D0%B9%D1%82%D0%BE-%D1%8F-%D0%BF%D1%80%D0%B0%D0%B2%D0%B8-%D1%83%D1%8F%D0%B7%D0%B2%D0%B8%D0%BC%D0%B0", "text": "Енергийната политика на Москва рязко смени курса с две събития миналата седмица. Новият газопровод „Силата на Сибир“, който доставя газ от Русия към Китай, бе открит миналия понеделник от президентите Владимир Путин и Си Дзинпин и бележи завой на Москва към изтока. В края на миналата седмица пък руски министри присъстваха на срещата на ОПЕК във Виена и приеха руското петролно производство да бъде намалено допълнително като част от опита на картела да стабилизира цените. Този ангажимент означава, че Русия - десетилетия наред провеждала твърдо независима петролна политика - сега е 15-тата държава-членка на ОПЕК, пише Ник Бaтлър за Financial Times. Русия остава основен играч на международния енергиен пазар - през 2018 г. тя е нетен износител на повече от 9 милиона барела петрол на ден и почти 250 милиарда кубически метра природен газ. Сега страната се оказва в пазар на купувачите, който не може да контролира. Този месец се навършват 20 години от номинирането на Путин за президент и за енергийния сектор на страната тези две десетилетия са период на успех след кризата в петролната индустрия през 90-те години. Добрите времена, обаче, направиха Русия още по-зависима от приходите от нефт и газ и, следователно, по-уязвима от развитията на световния пазар. Москва не се превърна в „енергийната суперсила“, която някои прогнозираха, а по-скоро в придатък на западащия картел OПЕК.     Първият голям успех бе ръстът на производството и износа. Добивът на петрол нарасна от 6 млн. барела на ден през 1999 г. до над 11 млн. барела на ден през миналата година, а производството на газ - от 52 млрд. кубически фута на ден до 65 млрд. куб. фута. Износът и на двете суровини се е увеличил, като количеството на търгувания нефт би било още по-високо, ако не беше системата за квоти на OПЕК, в която Русия неохотно участва. Този растеж се основаваше на стратегическото отваряне към международните инвестиции, насърчавани от олигарсите, които притежават ресурсите на страната, след като изкупиха значителни държавни активи на безценица в годините преди Путин да дойде на власт. Руските компании Роснефт, Лукойл и Газпром бяха укрепени, за да станат истински сили в международната индустрия. За инвеститорите ангажирането с Русия никога не е било лесно, но малцина - водени от BP - просперираха и успяха да запазят позициите си в страната, въпреки политическите премеждия. Путин устоя на изкушението за ренационализация, дори когато напрежението със западните правителства беше в разгара си. Сега, въпреки санкциите, наложени от Европа и САЩ, много международни компании разглеждат Русия като потенциална зона за инвестиции поради огромната й неразвита ресурсна база. В сравнение с Близкия изток Русия е безопасно място за бизнес, защото компаниите се нуждаят от ресурсите й, а тя - от техните технологии и приходи. Вторият голям руски успех е Росатом, държавната ядрена компания, която продължава да разработва реактори и е сключила сделки за изграждане на ядрени централи със страни като Китай, Египет, Унгария и Иран. Реакторите ВВЕР на компанията можеха да спечелят значителен дял от европейския пазар, предлагайки евтина и надеждна алтернатива, но повечето от сделките на ЕС с Москва - особено за нещо толкова чувствително като ядрената енергия - са политически неприемливи. Нарастващият износ на нефт и газ донесе значителни приходи през десетилетията на власт на Путин. Създаденото богатство, обаче, не бе използвано добре, като икономиката не беше диверсифицирана. Нефтът и газът все още представляват 60 на сто от износа и осигуряват половината от целия федерален бюджет. По всички стандарти Русия е петроикономика и - като много други такива държави - голяма част от богатството, създадено от сектора, намери своя път към западните банки и лондонските имоти. Когато цените на петрола и газа падат, както през последните пет години, очевидната сила да бъдеш един от основните доставчици в света се превръща в белег на слабост. Русия е отличен пример за прехвърлянето на доминацията в енергийния пазар от производители към купувачи. Историята на \"Северен поток 2\" - новият газовпровод под Балтийско море до Германия - се състои в желанието на Москва да си осигури още по-голям дял от европейския пазар на газ. Но този пазар се сви с повече от 10 на сто през последното десетилетие и може да намалее още повече, тъй като климатичните политики ускоряват възприемането на възобновяемите енергийни източници. Това обяснява уклонът на изток. За Москва нямаше алтернатива. Газопроводът „Силата на Сибир“, който пренася газ за китайския пазар, ще увеличи износа, но ще направи Русия уязвима на колебанията в политическите й отношения с Пекин. По отношение на цената и обема на търгувания газ Китай - с много алтернативни източници на доставка в Азия и Близкия Изток - държи картите. Подобно на всички останали петроикономики, Русия е в плен на обстоятелства извън своя контрол и е силно изложена на всяко по-нататъшно понижение на глобалните цени на енергията.  ", "date": "2019.12.11", "title": "Русия предприема енергиен завой на изток, който я прави уязвима"}
{"url": "http://www.classa.bg/%D1%81%D0%B2%D1%8F%D1%82/item/403277-%D0%B0%D1%84%D1%80%D0%B8%D0%BA%D0%B0-%D0%B7%D0%B0%D1%82%D1%8A%D0%B2%D0%B0-%D0%B2-%D0%B4%D1%8A%D0%BB%D0%B3%D0%BE%D0%B2%D0%B5", "text": "Рекордните цени на суровините и ниските лихвени проценти насърчиха африканските страни да вземат заеми, както през 90-те години на миналия век. Сега някои от тях се борят с дълговете на фона на свиването на доходите в следствие на забавянето на икономическия растеж, . Държавният дълг като процент от брутния вътрешен продукт в африканските страни на юг от Сахара се е удвоил през последното десетилетие, доближавайки се до нивото от началото на века. Управляващият директор на Международния валутен фонд Кристалина Георгиева заяви през ноември, че това е причина за безпокойство. Според фонда от 54 страни на континента 20 се доближават или вече са изпаднали в затруднено положение, което значи, че срещат трудности в изпълнението на задълженията си.     Африканските правителства набраха около 26 млрд. долара от международните пазари тази година, което е близо до 30-те млрд. долара през 2018 г., възползвайки се от предимствата си на фона на инвеститорската жажда за доходност в свят на отрицателна доходност. Волатилните валути на континента обаче увеличават риска от заемането в стабилни такива, а растящата цена на обслужването на дълга може да се случи за сметка на други разходи в региона, който е дом на повече от половината бедни хора в света. „Условията са узрели за много по-високо ниво на държавния дълг“, посочи Соня Гибс, Институт по международни финанси. По нейни думи каквото и да предизвика следващата криза, когато това се случи, вероятно рискът от разпространението ѝ ще е по-висок, защото инвеститорите се насочват към по-доходоносни активи. Допълнителни опасения от нова криза създава ръстът на преките кредити от Китай. Правителството, банките и предприемачите от азиатската страна са предоставили заеми на стойност 143 млрд. долара на африкански държавни компании в периода между 2000 и 2017 г., сочат данни на Китайско-африканска изследователска инициатива (SAIS-CARI) към университета „Джон Хопкинс”. „Африка все още е далече от дългова криза“, твърди нейният най-голям кредитор. „Някои отделни държави имат по-високо ниво на дълга спрямо брутния вътрешен продукт, което е проблем“, заяви ръководителят на Африканската банка за развитие. Според него съотношението на дълга към БВП на Африка все още е „в рамките на приемливите граници“. Плащанията по външния дълг сега изяждат средно около 13% от приходите на африканските правителства спрямо 4,7% през 2010 г., сочат данните, събрани от британска компания. Прекаленото харчене и срива на цените на стоките през 90-те години доведе до дългова криза, която подтикна кредитори и богатите държави да отпишат задълженията на десетки африкански страни през 2005 г. Този път опрощаването на дълговете може да не е толкова лесно.", "date": "2019.12.11", "title": "Африка затъва в дългове"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403278-%D0%B1%D0%B0%D0%B1%D1%85-%D0%B7%D0%B0%D0%BF%D0%BE%D1%87%D0%B2%D0%B0-%D0%B7%D0%B0%D1%81%D0%B8%D0%BB%D0%B5%D0%BD%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F%D1%82%D0%B0-%D0%BF%D1%80%D0%B5%D0%B4%D0%B8-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5", "text": "Агенцията по безопасност на храните в Благоевград започва засилени проверки на заведенията и временните търговски обекти в зимния курорт Банско във връзка с откриването на зимния сезон. Освен заведенията в курорта ще се проверяват и местата за хранене в останалите градове преди коледните и новогодишните. Всички обекти, които предлагат изхранване на своите клиенти ще бъдат проверени от БАБХ. С всяка изминала година търговците, които правят компромис с качеството на храните, са все по-малко. По-малко са и тези, които допускат нередности, при етикитирането на храните, които използват.     Д-р Калина Милушева от Агенцията по безопасност на храните - Благоевград коментира, че ще има и дежурни инспектори в празничните дни. Така беше и миналата седмица във връзка с Никулден, така беше и събота и неделя във връзка със студентския празник. Следи се за документите, с които са приети произхода на храните и суровините. Следи се за срока на годност и режимите на съхранение. Този, който решава да направи компромис с нещо, си понася последствията след това, каза още д-р Милушева. Сашка Десподова, която е готвач, коментира, че готвят гарантирано с пресни продукти, защото им доставят всеки ден доставчиците на месо със специални превози, с карти. Не правим предварителна заготовка. Правим всичко за деня. Гаранцията е голяма, каза още Десподова.", "date": "2019.12.11", "title": "БАБХ започва засилени проверки на заведенията преди празниците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403279-%D1%81%D0%BE%D1%84%D0%B8%D1%8F-%D0%BD%D0%B0-%D0%BA%D0%BE%D1%81%D1%8A%D0%BC-%D0%BE%D1%82-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D1%85%D0%B8%D1%82%D1%80%D0%B8%D0%BD%D0%BE", "text": "В момента няма опасност за населението, няма създадена концентрация за взрив. Това заяви пред БНР комисар Тошко Бързилов от Главна дирекция „Пожарна безопасност и защита на населението“, след като вчера кола се вряза в резервоар за газ на столична бензиностанция.   „Цяла нощ имаше 4 пожарни екипа и 1 химически автомобил за замерване на концентрацията на газ, 2 екипа на Столична община и 4 екипа на полицията. Създадена е организация за пропускане на движението и за окончателно ликвидиране на произшествието. Ще бъдат предприети действия за пълното обезопасяване на мястото. И при най-малката опасност за възникване на взрив от изпускане на газ нашите екипи ще останат на място и ще обезопасяват района“, обясни той в интервю за предаването „Преди всички“. Комисар Бързилов смята, че в късния следобед окончателно да бъде отстранен рискът. По думите му не е имало техническа възможност да се източи резервоарът с пропан-бутан, а изпускането на газа в атмосферата е било единствената възможност. Количествата на изпускане бяха така регулирани, че да не се допусне взривоопасна концентрация, добави той.      ", "date": "2019.12.11", "title": "София на косъм от трагедията \"Хитрино\"?"}
{"url": "http://www.classa.bg/%D1%81%D0%B2%D1%8F%D1%82/item/403280-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BA%D0%BE%D1%88%D0%BC%D0%B0%D1%80-%D0%BF%D1%80%D0%B5%D0%B4%D0%B8-%D0%BA%D0%BE%D0%BB%D0%B5%D0%B4%D0%B0", "text": "Ако преди 105 години британците спират огъня с германците по Коледа за един ден спокойствие и футбол, днес независимо от идващите празници престрелките във Великобритания - този път само словесни - нямат спирка. Не и дни преди \"Коледните избори\". Коледният елемент се засили от поредната реклама на британския премиер Борис Джонсън, който разиграва сцена от популярния филм Love Actually. Подобно на един от героите във филма, Джонсън звъни на вратата на едно семейство с касетофон в ръка, от които свири коледна музика, а той предава посланието си, написано на големи картони. Рекламата е нестандартна и забавна и акцентира на това колко много торите се нуждаят от още 10 места в парламента, които най-сетне да сложат край на цялата история с Брекзит и Великобритания да излезе от ЕС.       Британските избиратели продължават да бъдат призовавани към урните - и всеки път възможностите пред тях са по-лоши. Консерваторите (торите) и Лейбъристите - някога дясноцентристката и лявоцентристката партии на Великобритания - сега се отдалечават все повече от центъра, предоставяйки на гласоподавателите избора между твърд брекзит в леко комичен Борис Джонсън стил, или Джереми Корбин, който обещава да пренапише икономиката на страната, връщайки социализма от 70-те обратно на мода. И ако Джонсън управлява най-непопулярното правителство от десетилетия насам, то Корбин е най-непопулярният опозиционен лидер от десетилетия насам. И на фаталния петък 13-и британците ще се събудят с един от двамата начело на държавата. На последните избори преди 2 години, когато Тереза Мей реши да свика предсрочен вот, за да си осигури свобода за действие около излизането на страната от ЕС, анализаторите изразяваха съжалението си, че политическите платформи се отклоняват към крайности. Днешните манифести отиват много по-далеч. През 2017 г. лейбъристите бяха вече вляво от европейския мейнстрийм. Днес те вече настояват за изземане на 10% от капитала на големите компании, за да бъде държан във фондове. Това постепенно ще прерасне във въвеждане на 4-дневна работна седмица, в която обаче хората няма да загубят от заплатите си.       В програмата им също така нараства списъкът с отрасли за национализиране, а това, естествено, ще стане чрез вдигане на данъците върху богатите, като данъчната тежест ще стане от една от най-ниските в най-високата в Г-7. И да - това е опит за справяне с проблемите на XXI век с помощта на политики, които не успяха през XX-и. Същевременно Корбин не прави нищо, за да опровергае или поне да смекчи съмненията спрямо по-широкия му светоглед. И не, тук не говорим за обвиненията срещу него и хора от екипа му в антисемитизъм. Критик на западната външна политика и симпатизант на режимите в Иран и Венецуела, които й се противопоставят, през 2014 г. лидерът на лейбъристите обвини НАТО за инвазията на Русия в Украйна. Миналата година той се изказа публично в посока на това проби от използвания невропаралитичен агент при отравянето на Сергей Скрипал в Солсбъри да бъдат пратени на Москва, за да може Кремъл да каже дали са от техните запаси на \"Новичок\". При условие, че НАТО все още гледа на Русия като основната заплаха за сигурността на държавите членки (особено на фона на мащабната хибридна война, която свързани с Кремъл групи извършват), идеята за премиер Корбин не дава особена сигурност за стабилност вътре в НАТО, камо ли за сериозно сътрудничество. Неговата надежда обаче пада върху онези гласоподаватели, които все още не са се примирили с Брекзит и се надяват на обещания от лейбъристкия лидер втори референдум, който да определи дали ще се излезе със сделка, или въобще няма да се излиза от ЕС. За много обаче това не е достатъчно висока цена, че да рискуват да изпратят \"социалистическия дядо\" на Номер 10. Добавете към това и неговите надежди, че може да управлява в коалиция с Шотландската национална партия, която ще подкрепя политиките от платформата му в замяна на одобрение за втори референдум за независимост, за да се запълни съвсем картинката от притеснения спрямо идеята за Корбин на власт. И ако лейбъристите изглеждат страшно и неприятно по един начин, консерваторите се стараят да не изостават. За последните две години опцията да гласуваш за торите стана не по-малко стресираща, откакто Борис Джонсън захвърли постигнатото от Тереза Мей споразумение за Брекзит и го замени със свое - според мнозина значително по-лошо споразумение. На новата сделка може да се гледа като на фактическо отказване от Северна Ирландия, за да може останалата част от страната да напусне ЕС спокойно. На широката общественост в Обединеното кралство отдавна й е писнало от цялата олелия около Брекзит и затова обещанията на премиера \"да приключи с цялата тази работа\" всъщност звучат примамливо и той печели подкрепа.     Но след като страната евентуално напусне ЕС, ще започне трескавата работа по ново търговско споразумение с общността. Джонсън казва, че би направил това до края на 2020 г. или би повел Великобритания към изхода и без такова. По този начин опцията за Брекзит без сделка все още остава на масата за преговори и е истинска перспектива, тъй като получаването на търговска сделка за по-малко от година изглежда на експертите като наистина трудна задача. Най-оптимистичните оценки предполагат, че без търговска сделка средните доходи във Великобритания за 10 години ще паднат с 8%. И не, Брекзит не е единственият проблемен момент в този нов образ на торите, водени от Джонсън. Той проведе чистка в партията, очиствайки я от всички по-умерени или социално-либерално настроени лица, като зададе един интервенционистки и културно-консервативен облик на проповядваната политика. Флиртувайки с настроените в подкрепа на Брекзит работници от северните части на Англия, той предложи да се вкарат допълнителни държавни помощи, целенасочени обществени поръчки за региона и схематичен план за данъци и разходи, който малко не отговаря на реалността. Допълнително с това Джонсън изглежда е усвоил уроците за кампанията за Брекзит - колкото и да лъжеш и да преиначаваш истината, ще ти се размине. Той обеща, че няма да суспендира парламента, а след това го направи. Обеща да не удължава преговорите за Брекзит, а след това ги удължи. Твърдеше, че не иска нови избори и в крайна сметка ги свика след няколко неуспешни опита. Тези увъртания разяждат доверието в демокрацията. Подобно на Корбин, Борис Джонсън нормализира предразсъдъците, като демонстрира своите собствени и се проваля в това да разследва прояви на ксенофобия в собствената си партия. Затова около 30% от избирателите смятат и двамата партийни лидери за расисти. Това оставя чиста писта пред Либералните демократи за натрупване на гласове. Те обаче също решиха да не изостанат от тенденцията за изтласкване в крайностите. При новия си лидер Джо Суинсън те излязоха извън идеята за втори референдум и се насочиха към смелото обещание едностранно да спрат Брекзит - нещо, което логично предизвика скандал.     И все пак техният икономически подход - умерено увеличение на разходите, плащани от широко увеличени данъци - е най-разумният от тези на основните страни и е единственият, който е честен за разходите на застаряващото общество. По отношение на климатичните промени и социалната политика те постигат най-добрия баланс между амбиция и реализъм. Както и през 2017 г., те остават единствената твърда опция, която да е алтернатива на твърдия Брекзит на консерваторите и на плановете на левицата да направи социализма отново велик. И все пак техните шансове за победа са по-малки от тези на България за спечелване на Евро 2020. Това обаче не означава, че вота за тях ще е похабен. Надеждите на техните поддръжници са, че при липса на ясно мнозинство в парламента, те може да се окажат партията, която да държи ключа към мнозинството. Този сценарий също не е от най-вероятните, но представлява спасителен пояс за всички онези, които смятат, че Великобритания е изпаднала в крайности между левите амбиции на Корбин, твърдия и строго консервативен подход на Джонсън и амбициите за независимост на Никола Стръджън и Шотландската национална партия. Последните социологически данни обаче показват спад в подкрепата за ЛибДем. Което ни изпраща на север, където действително се подготвят не толкова за избори, колкото за втори дубъл на референдума за независимост от... Великобритания. Сепаратистките амбиции на Никола Стърджън и партията й бяха попарени през 2014 г., но само две години по-късно с вота за Брекзит те бяха възобновени. Сега първият министър на Шотландия работи с пълни сили за свикване на нов референдум, който да реши дали Шотландия да стане отделна и независима държава.     За целта тя трябва да получи одобрение от правителството в Лондон за извършване на допитването - нещо, което с торите на власт няма как да се случи. Затова надеждите на шотландските националисти са за съвместно управление с лейбъристите, което да им осигури така желаното мотивиращо \"да\" за нов плебесцит. Оттам нататък силите вече са доста изравнени и кампанията за оставане или за излизане ще е доста оспорвана. Преди да се стигне дотам обаче в северните избирателни райони трябва да изберат кого да подкрепят. Досега доминация имат кандидатите на ШНП (които са по-скоро леви като виждания) и Лейбъристите, като торите се представят значително по-зле в региона. Очакванията от социологическите изследвания са, че ШНП ще вземе значителната част от общо 59-те депутатски места от Шотландия. Британската Камара на общините има общо 650 депутатски места, като необходимото мнозинство е 325+1 народни представители. По данни на EuropeElect торите получават около 43% подкрепа, лейбъристите - 36%, Либералните демократи - 12%, Шотландската национална партия - 4%, Партията за Брекзит на Найджъл Фараж - 3%, а Зелените - 2%. Заради специфичната мажоритарна избирателна система обаче избирателите гласуват за конкретни кандидати и тази подкрепа не се разпределя равномерно. Използвайки обаче метода на многостепенна регресия и постстратификация социолозите предвиждат около 342 места за торите, 207 места за лейбъристите, 47 места за ШНП, 31 за ЛибДем, 9 за северноирландската Демократична юнионистка партия и още по няколко депутати за други фракции.     UK: With three days to go until this Thursday's General Election, the Conservatives (ECR) look poised to win a majority in the lower chamber of the national parliament. What's at stake and who are the key players? Our own   provides an overview:    Социолозите напомнят, че въпреки сложната методология, която използват, тя не може да се приема на 100% като прогноза за резултат и изненади са възможни дори и дни преди изборите. Дали обаче ще видим такива?        ", "date": "2019.12.11", "title": "Британският кошмар преди Коледа"}
{"url": "http://www.classa.bg/%D1%81%D0%B2%D1%8F%D1%82/item/403261-%D0%BF%D0%BE%D0%BC%D0%BF%D0%B5%D0%BE-%D0%B8%D1%81%D0%BA%D0%B0%D0%BC%D0%B5-%D0%B4%D0%B0-%D0%B7%D0%B0%D0%B4%D1%8A%D0%BB%D0%B1%D0%BE%D1%87%D0%B8%D0%BC-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE-%D1%81%D0%B8-%D1%81-%D1%80%D1%83%D1%81%D0%B8%D1%8F-%D1%81%D1%80%D0%B5%D1%89%D1%83-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0-%D0%B8-%D0%BD%D0%B0%D1%80%D0%BA%D0%BE%D1%82%D1%80%D0%B0%D1%84%D0%B8%D0%BA%D0%B0", "text": "Властите на САЩ възнамеряват да задълбочат сътрудничеството си с Русия в борбата с тероризма и наркотрафика, заяви американският държавен секретар Майк Помпео на съвместна пресконференция с руския външен министър Сергей Лавров във Вашингтон, предаде ТАСС. \"Обсъдихме темата за борбата с тероризма и търговията на наркотици. Специалните служби на двете ни страни поддържат редовно сътрудничество в тези области. Ще продължим да го правим. Смятаме да направим това сътрудничество още по-качествено и по-добро\", каза Помпейо.     Русия и САЩ са готови да водят диалог за нормализиране на отношенията, заяви Сергей Лавров. \"Ситуация, в която се натрупват разногласия между двете най-големи ядрени държави не е приемлива. Това не е от полза нито за нашите страни, нито за международната общност, то създава допълнително напрежение на международната сцена и в света като цяло. Затова ще продължим диалога. И в двете страни има такава готовност и заедно ще търсим възможности за нормализиране на двустранните отношения\", каза Лавров. Той добави, че би било наивно да се допуска, че незабавно ще се постигне взаимно разбирателство по ключови въпроси и че никога няма да има 100-процентово съвпадане на позициите. САЩ и Русия са готови да окажат съдействие на Северна Корея за постигане на пълната й денуклеаризация, заяви Помпео. \"И аз, и външният министър Лавров сме изпълнени с решимост да помогнем на Северна Корея да постигне пълна денуклеаризация\", каза Помпейо и добави, че САЩ разчитат Русия да спазва изцяло санкциите на ООН срещу КНДР. Тръмп скастри шефа на ФБР за разследването за руската намеса, окачестви обвиненията като „смехотворни\" Помпео заяви още, че администрацията на Тръмп силно се надява, че Северна Корея ще продължи да изпълнява ангажиментите си да работи за денуклеаризация и няма да провежда повече изпитания на ракети с голям обсег, предаде Ройтерс. Лавров заяви, че Русия е готова да направи публично достояние водени със САЩ поверителни комуникации от периода 2016-2017 г., които според него ще опровергаят всякакви твърдения, че Москва се е месила в политиката на САЩ. \"Предложихме на колегите си да се съгласят да публикуваме тези комуникации по поверителни канали в периода между октомври 2016 и ноември 2017 г., за да може нещата да станат напълно ясни за много хора. За жалост тази администрация отказва това\", каза Лавров. Съединените щати се надяват на нарастване на двустранния стокообмен с Русия, въпреки санкциите, заяви Помпео, цитиран от ТАСС.", "date": "2019.12.11", "title": "Помпео: Искаме да задълбочим сътрудничеството си с Русия срещу тероризма и наркотрафика"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403262-%D0%BF%D0%B5%D1%82%D1%8A%D1%80-%D0%BC%D0%BB%D0%B0%D0%B4%D0%B5%D0%BD%D0%BE%D0%B2,-1989-%D0%BF%D1%80%D0%BE%D0%B2%D0%B0%D0%BB%D0%B8%D1%85%D0%BC%D0%B5-%D1%81%D0%B5-%D0%B6%D0%B8%D0%B2%D0%BA%D0%BE%D0%B2-%D0%BD%D0%B0%D0%BB%D0%BE%D0%B6%D0%B8-%D0%BA%D0%BB%D0%B0%D0%BD%D0%BE%D0%B2%D0%B0-%D0%B4%D0%B8%D0%BA%D1%82%D0%B0%D1%82%D1%83%D1%80%D0%B0,-%D1%81%D1%8A%D0%B7%D0%B4%D0%B0%D0%B4%D0%B5-%D1%83%D1%81%D0%BB%D0%BE%D0%B2%D0%B8%D1%8F-%D0%B7%D0%B0-%D0%BC%D0%B0%D1%84%D0%B8%D0%B8", "text": "Признанието на БКП за състоянието на икономиката на България, изнесено на пленум на ЦК на БКП на 11 декември 1989 г. Нашето чистилище може да бъде само оповестяването на истината, на цялата истина. \r\n     30 години от началото на Прехода. \r\n На този ден преди 30 години ръководството на БКП признава: \"Провалихме се!     \r\n На 11 декември 1989 година, месец след преврата, който сваля Тодор Живков, се провежда Пленум на Централния комитет на Българската комунистическа партия.  \r\n На него новият генерален секретар на ЦК на БКП  Петър Младенов изнася доклад  \r\n \r\n \r\n \r\n \r\n \"Освен членовете и кандидат-членовете на Централния комитет на партията в пленума участвуват секретарят на БЗНС, членовете на Постоянното присъствие на БЗНС, първият секретар на ЦК на ДКМС, ветерани на партията, изявени дейци на стопанската и духовната сфера\", отбелязва официозът \"Работническо дело\". Той публикува и пълния текст на доклада на Петър Младенов. \r\n Публикуваме този доклад със съкращения.  \r\n   ЗА СЪСТОЯНИЕТО НА СТРАНАТА, ПАРТИЯТА И НЕПОСРЕДСТВЕНИТЕ ЗАДАЧИ Измина един месец от Ноемврийския пле­нум на ЦК на Българската комунистическа партия.  Неговите решения се посрещнаха със спонтанно одобрение от българския народ. Той изрази категоричната си подкрепа за нов курс на партията, за преодоляване на допус­натите дълбоки деформации, за изграждане на съвременна социалистическа и правова държава със силите на целия народ, на цялата българска нация.  И така поставено бе началото на коренен поврат в положението на страната.  Едва ли има съмнение, че е необходимо да започнем дълбок и честен анализ, за да осъзнаем  съ­щината на причините, които доведоха партия са и държавата до настоящата криза,  за да намерим верния изход от създалата се си­туация.  У нас намира израз отдавна натрупалото се недоволство. \r\n И тази реакция е напълно обяснима. Изминаха няколко десетилетия от победата на социалистическата революция, която откри пред България широк простор за обществен, икономически и духовен про­грес, за истинска народна власт и човешки свободи. \r\n Страната преодоля наследената изостаналост и създаде голям икономически потенциал. Осъществен бе бърз напредък в културното развитие, ликвидирани бяха теж­ки социални язви. Народна република Бъл­гария получи най-сетне истинска международна сигурност. Тези постижения са безспорни и всеки опит за тяхното подценяване би вля­зъл в противоречие с историческата истина.  \r\n   Ние обаче няма да се окажем на висотата на своята отговорност пред народа като уп­равляваща партия и като Централен коми­тет, ако не видим, че през последните годи­ни страната навлезе в период на сериозна криза, на нарастващо социално напрежение и стагнация в своето цялостно развитие.  Когато говорим за сериозна кризисна си­туация ние имаме предвид следните явления и тенденции,  оказващи силно социално, икономическо, политическо и морално влияние върху общото състояние на нашето общество:  – дълбоки деформации в обществото и системата на управление, – стагнация в икономическото ни развитие , застрашително изоставане в структурно­то и технологичното обновяване на икономиката вследствие на груби грешки в стопан­ската и инвестиционната политика, застрашително нарастване на външния дълг,  – увеличаване на инфлацията,  тежки трудности на вътрешния пазар и в крайна сметка влошаване на жизненото равнище, наличие на широко разпространена корупция,  – сериозни поражения в духовния и интелектуалния живот  на нацията и упадък на основни морални принципи и ценности,  –  достигане на уродлива стенен в развитието на режима на лична власт на Тодор Живков  – и като резултат от всичко това сериозно намаляване на доверието към пар­тията.  Затова първият главен въпрос, на който трябва да отговорим, е:  КАК СЕ СТИГНА ДО ТОВА ПОЛОЖЕНИЕ И КОЙ Е ВИНОВЕН? Преди да се опитаме да отговорим като партийно ръководство, би следвало да се напра­ви едно уточнение. \r\n Очевидно на сегашния етап ние не можем да дадем подробен и ар­гументиран отговор относно всички многоброй­ни обективни и субективни причини за създа­лото се положение. \r\n Това може да стане само след внимателно и безпристрастно изучаване, за което трябва повече време. Окончателно­то заключение тепърва предстои. \r\n Но ние днес поставяме решително начало на една всест­ранна преоценка на досегашните години на българския социализъм. \r\n Ние започваме остър завой в нова посока. И въпреки това относно главните, принципните причини за създаде­ното трудно положение в България сред на­шето общество има пълно единодушие.  Става дума за сталинския модел, който в нашите условия придоби специфично български национални черти. Що се отнася до осмислянето, до възприя­тието на този извод, смятам, че и в партия­та, и в обществото е нормално да има диску­сии, различия и нюанси. Всеки бе по своему съпричастен към системата, по своему тър­сеше в нея своето място, имаше своето отношение към произтичащите в нея процеси.  За всички нас тук влошаването на положе­нието в страната не бе гръм от ясно небе.  Това се виждаше много преди да стигнем до сегашния кризисен етап. Бившето ръководст­во формираше екипи, създаваше \"концепции\". От тях се очакваше чудо, което да доведе до преодоляване на тежките проблеми и да започне едно щастливо развитие. В ход бе непрекъсната смяна на кадрите, трескави ре­организации следваха една след друга.  Някои твърдяха, че така се трупа положителен опит, но от практическа гледна точка резултатът бе неизменно нулев, направо вреден. И така  главната причина за създалото се положение бе неизживяната сталинска административно-командна система, монополът на властта, фактическият тотален контрол вър­ху производството и разпределението, нами­ращ се в ръцете на бюрократичната вър­хушка . А нейна основна грижа бе не преодо­ляването на кризисните явления, а запазва­нето на господствуващите позиции във всеки сектор на обществения живот.  В сферата на държавното и общественото устройство бе създадена обстановка, сходна с феодалното управление. Оформи се малка група начело с Тодор Живков, която узур­пира властта.  Около тази група, която много бързо придоби семейно-землячески характер, се наслоиха властолюбци и кариеристи от различен калибър.  Те получаваха от върхов­ния ръководител ключови постове и облаги, които им позволяваха от негово име и от името на партията и държавата да вършат произвол, да манипулират основни обществе­ни институции. Това бе дълбоко обидно за нашия народ, който със самоотвержен труд положи осно­вите на един обществен строй, свободен от експлоатацията на човек от човека.  Върху базата на съграденото от него режимът дегенерира в диктатура на клан, при която реално действуващите лица бяха личният кръг на генералния секретар и неговият про­паганден и репресивен антураж. \"Научните кадри\" на предишното ръковод­ство се опитваха да оправдаят проблемите с \"грешките\" на класиците на марксизма-ленинизма, с изостаналостта на българското об­щество, което не било дорасло за социали­стическа революция, с интригите на империализма или с дефектите на субективния фак­тор.  Това се правеше с явната цел да се оправдае Тодор Живков и неговата камарила.  Но тук е и гвоздеят на въпроса. \r\n  Сред ръко­водството, по чието време се допускаха раз­личните неуспехи, а ако трябва да бъдем честни, нека ги наречем провали, бяхме и ние, сега тук присъствуващите, или по-голяма част от нас.  Това ръководство бе едино­душно избирано на редица партийни конгреси, получаваше от тях одобрение за своята политика.  Нашето чистилище може да бъде само оповестяването на истината, на цялата истина. Много са въпросите, които чакат отговор. \r\n Навярно първият е, как можа да се случи така, че четиридесет и пет години след со­циалистическата революция ние да изпаднем в днешната обществена стагнация? \r\n Без да навлизам в по-обстоятелен социологически и политически анализ, който неизбежно ще се наложи ако не днес, то утре, ще споделя с вас някои съображения, които, щем-не щем, трябва да имаме предвид, ако истински тър­сим отговор на въпросите и решения за ста­билизация в политически и икономически план.  Направените дотук тежки констатации и обвинения ще \"увиснат във въздуха\", ще станат повод за политически спекулации и ново напрежение,  ако ние не разкрием реа­листична и правдива картина за състоянието на икономиката, държавата и партията. Обективната оценка на социално-икономическото състояние на страната трябва да за­почнем с извода, че предишното ръководство ни оставя в наследство един прогресиращ икономически спад.  Първо. Очертава се силно спадане на тем­повете на икономическия растеж. Като имаме предвид, че това спадане протича паралелно с бързо увеличаване на вът­решния и външния дълг на страната и на инфлацията, може да се направи изводът, че по същество през последните години не само че няма никакъв икономически ръст, а напротив, има рязко връщане назад.  Второ. Появиха се и се задълбочават ня­кои остри диспропорции в икономиката. Влоши се материалната и суровинната осигуреност на производството. Прогресивно се увеличава делът на амортизираните про­изводствени фондове, който в края на 80-те години достигна 40–45 на сто. Нарушиха се основни народностопански баланси.  Засили се тенденцията на изоставане на количеството и качеството на произведените стоки от изискванията на потребителите. Про­изводството на редица стоки през последни­те няколко години е по-малко в сравнение с 1980 година. Това се отразява преди всич­ко върху жизненото равнище на хората и върху състоянието на вътрешния пазар.  Особено опасна за цялостното развитие на страната е нарастващата \"пропаст\" между па­ричните средства на населението и налични­те стоки и услуги.  Така например за пери­ода след 1980 г. паричните доходи на насе­лението са нараснали с 54 на сто, а обемът на стоковите фондове — с 39 на сто. Сега населението разполага с 25 млрд. лева в спестовни влогове, а има малко стоки, които може да купи. Само през 1989 г. се очаква свободните парични средства да се уве­личат с още 1,8 млрд. лева!  Трето. Изключително сериозни проблеми се натрупаха във финансовата сфера. Дър­жавният бюджет е поел непоносими за нашите мащаби разходи. Много от тях прикри­ват некадърност в управлението, неефектив­ни инвестиции, нискокачествен и лошо орга­низиран труд. \r\n ПРЕКОМЕРНИТЕ РАЗХОДИ НА ДЪРЖАВАТА И СЪЗДАДЕНАТА СЛОЖНА СИСТЕМА ОТ ДЪРЖАВНИ ГАРАНЦИИ НАПРАВИХА ГОДИШНИЯ РАЗМЕР НА СУБСИДИИТЕ, НАДБАВКИТЕ И ПРЕМИИТЕ ОКОЛО 7 МЛРД. ЛВ, КОЕТО ПРЕДСТАВЛЯВА НАД 1/4 ОТ ОБЩИЯ РАЗМЕР НА БЪДЖЕТНИТЕ РАЗХОДИ. КАТО РЕЗУЛТАТ ОТ ТОВА МНОГО ГОДИНИ НАРЕД БЮДЖЕТЪТ ПРИКЛЮЧВА С ГОЛЯМ ДЕФИЦИТ.  ДЪЛГЪТ НА ДЪРЖАВАТА КЪМ БАНКИТЕ НАДХВЪРЛИ 10 МЛРД. ЛВ ПРИ ГОДИШЕН РАЗМЕР НА БЮДЖЕТНИ ПРИХОДИ ЗА 1988 Г. 26 МИЛИАРДА ЛВ.. Всички тези проблеми намират краен из­раз в задълбочаването на инфлационните тенденции. Непризнаването на инфлацията досега, а оттук и отсъствието на надеждни лостове за нейното управление ускоряват обезценяването на българския лев, намаляват неговата вътрешна и външна покупателна способност.  ИЗКЛЮЧИТЕЛНА ТРЕВОГА БУДИ СТРЕМИТЕЛНОТО НАРАСТВАНЕ НА ЗАДЪЛЖЕНИЯТА НИ В СВОБОДНО КОНВЕРТИРУЕМА ВАЛУТА. \r\n БРУТНИЯТ ДЪЛГ НА ДЪРЖАВАТА В КОНВЕРТИРУЕМА ВАЛУТА НАДХВЪРЛИ 10 МИЛИАРДА ДОЛАРА. \r\n ПРИТЕЖАВАМЕ ЗЛАТНИ ВАЛУТНИ РЕЗЕРВИ В РАЗМЕР НА ОКОЛО 1,3 МИЛИАРДА ДОЛАРА. ОТ ПРЕДОСТАВЕНИТЕ КРЕДИТИ НА ДРУГИ СТРАНИ ЩЕ ПОЛУЧИМ В БЛИЗКИТЕ ГОДИНИ ОКОЛО 1,8 МИЛИАРДА ДОЛАРА. \r\n ПРИ ТОВА ПОЛОЖЕНИЕ  ЧИСТИЯТ ДЪЛГ НА СТРАНАТА В КОНВЕРТИРУЕМА ВАЛУТА НАБЛИЖАВА 8 МИЛИАРДА ДОЛАРА, КОЕТО ТРЯБВА ДА ОЦЕНЯВАМЕ КАТО КРИТИЧНА ГРАНИЦА. Особено неблагоприятно е, че нарастване­то на задълженията става на фона на намаляваване на постъпленията в конвертируема валута и при съхраняване на зависимостта на икономиката и на социалната сфера от вноса по второ направление. Сега брутните ни задължения неколкократно надвишават годишните постъпления в свободно конвертируема валута. \r\n САМО ЛИХВИТЕ, КОИТО ТРЯБВА ДА ПЛАЩАМЕ ЗА ТЯХ, ЩЕ ВЪЗЛЯЗАТ ПРЕЗ СЛЕДВАЩИТЕ ШЕСТ ГОДИНИ НА 4-4,5 МИЛИАРДА ДОЛАРА. Ако не променим нещата, над половината от го­дишните ни валутни постъпления ще бъдат изразходвани за погасяване на дълга. Погашенията ще погълнат и значителна част от прираста на националния доход.  Същевременно трябва да отбележим, че в последно време страната изплати задълже­нията си към социалистическите страни и в момента нашият платежен баланс с тях е уравновесен.  Четвърто. Като цяло можем да говорим за относително, а в някои случаи и за абсолютно намаляване на ефективността и конкурентоспособността на българската иконо­мика.  В основата на тази заплашителна тенденция лежат сериозни инвестиционни греш­ки през последните две десетилетия. Същевременно трябва да отбележим, че ние се­риозно изостанахме в технологичната област, в качеството на стоките и тяхната надежд­ност.  Казаното потвърждава извода, че народното стопанство се намира в период на прогресиращ икономически спад.  Големият въпрос е: \r\n КАКВИ СА ПРИЧИНИТЕ ЗА НАТРУПАНИТЕ НЕГАТИВНИ ЯВЛЕНИЯ? Преди всичко трябва да напомним, че на­чалото на сегашните трудности на страната датира още отпреди 15–20 години, но те особено се изостриха през последните две пе­тилетки. \r\n През целия този период независи­мо от решенията на партийните конгреси и конференции страната продължи да се раз­вива на екстензивна основа при непрекъс­нато увеличаващ се недостиг на трудови и суровинни ресурси.  Икономиката започна все по-често да боледува, което намираше израз в моралното и физическо изхабяване на ос­новните фондове, в увеличаването на разме­ра на незавършеното строителство, в нама­ляването на общата ефективност на произ­водството.  Благодарение на специфичната икономиче­ска ситуация, създала се след суровинно-енергийната криза през 1973-1975 г., страната успя да привлече допълнителни външни източници на растеж, което тогава позволи временно да се даде нов тласък в развити­ето на икономиката. Ние не използвахме оба­че пълноценно тези възможности.  Направените през същия период погрешни инвестиции не доведоха и не можеха да до­ведат до позитивно развитие на икономиката. \r\n Именно през тези години бяха изградени мощности, които днес не дават нито печалба, нито валута, но затова пък тежат като во­деничен камък на шията на националната икономика. Става дума за обекти, които из­държа цялото общество. \r\n Само Заводът за тежко машиностроене в Радомир, който е силно нерентабилен, струва на бюджета над 1,2 млрд. лева.  Сериозни са последиците от строителството на някои мощности в Русе, на леярните заводи в град Раковски и дори от толкова рекламиралото обновление на хими­ческите заводи в Девня. \r\n Допуснатата диспропорция между развитието на финалните производства и производството на материали и комплектацията за тях доведе до прекомер­на зависимост на изградените през 70-те и 80-те години мощности на електрониката, химикофармацевтичната промишленост, леката индустрия, машиностроенето и други, а от­тук и на народното стопанство като цяло, от вноса срещу конвертируема валута.  Когато говорим за трудности в икономиката, трябва да имаме предвид и факта, че  през последните няколко години ние не ус­пяхме да се адаптираме към световното сто­панство,  въпреки че конюнктурата беше, общо взето, благоприятна за нас. Върху проблеми­те на българската икономика се отразяват и трудностите на нашите партньори, страните – членки на СИВ.  И така, не можем да не си дадем ясна сметка, че основната причина за  натрупали­те се деформации и кризисни явления се корени в самата същност и механизмите на командно-административната система за уп­равление. Не е случайно, че практически всички социалистически странисе изправи­ха пред еднакви или сходни проблеми в икономическата и в социалната област.  Същевременно трябва да отбележим фак­та, че в нашите условия  с особена сила се прояви деформиращото въздействие на ре­жима на личната власт, който доведе волунтаризма и субективизма  в икономическата политика до рядко срещано в другите социа­листически страни равнище.  За дълъг период от време и особено през последните години  решенията по всички ос­новни въпроси в икономиката се вземаха от Тодор Живков, често по силата на случайни подбуди и на базата на импровизирани съж­дения . Суперцентрализацията на икономи­ческата власт доведе до необосновани инвес­тиционни решения, до произволно определяне на плановите темпове на растеж, до неп­рекъснат административен натиск върху всички елементи на икономическата система и създаването на послушен апарат от ръковод­ни стопански кадри. \r\n Без да омаловажаваме отговорността на други лица и органи, особено искаме да посочим голямата лична отго­ворност на другарите Гриша Филипов, Огнян Дойнов, Стоян Овчаров и Петко Данчев. \r\n Тези деформации се задълбочиха през последните няколко години, когато преднамерено се провеждаше линия на замазване на съществуващото положение и отсрочване на решаването на наболелите проблеми по пъ­тя на увеличаването на външните и вътреш­ните задължения на страната. \r\n Тази полити­ка с основание може да бъде наречена \"след мен - потоп\". По такъв начин българският народ получава в наследство от досегашния режим една тежка ипотека. Волунтаризмът в сферата на икономика­та се прояви особено силно по отношение на правителството. През последните няколко го дини то беше обезсилено чрез изземване на неговите функции, чрез непрекъснати и не­обосновани структурни и кадрови промени.  Той намери израз и в постоянните и необ­мислени реорганизации, в абсурдната прак­тика на безкрайни промени на регулиращи­те стопанската дейност нормативни докумен­ти. Напълно бе пренебрегната ролята на На­родното събрание при обсъждането и решаването на народностопанските проблеми и особено при изграждането на нашето стопанско законодателство.  Не може да оценим иначе освен като израз на най-грубо недомислие и безотговор­ност одържавяването на кооперативния сектор и унищожаването на трудово-кооперативните земеделски стопанства – акт, който в много отношения има необратими последици.  Създаването на аграрно-промишлените комплекси в началото на 70-те години фактически доведе по административен път до ликвидиране на кооперативния строй на се­ло Това в голяма степен отслаби връзките на селяните със земята. Ликвидирани бяха много села, обявени за безперспективни и със \"затихващи функции\".  Главният показател за оценка на работа­та беше т. нар. \"среден добив от единица обработваема площ\". Цената на постигнатите успехи нямаше никакво значение. \r\n Замразиха се и се унищожиха милиони декари земя. Обезлюдяването на цели райони на страната и административното закрепостяване  на аг­рарно-промишлените и промишлено-аграрните комплекси към съответен вид продукция стесни номенклатурата на селскостопанското производство. От традиционен износител  България стана ежегоден вносител на карто­фи, фасул, зеле, лук,  фураж и други сел­скостопански стоки за стотици милиони долари. Интензивната миграция от селото към града създаде големи социални проблеми и най-важното — откъсна структурата на бъл­гарската икономика от естествените й при­родно-климатични условия, унищожи тради­ции и култура, създавани с векове. \r\n Гигантоманията и премахването на малки и средни производствени звена засегна най-чувствител­но производството на хранителни стоки,  тър­говията и общественото хранене, създаде се­риозни проблеми в бита и начина на живот на хората.  Не дадоха очакваните резултати и много­то опити в страната през последните десе­тилетия за икономически реформи.  Не можем да не отбележим, че в тях се съдържаха не­малко правилни замисли и начинания, че има­ше стремеж към демократизиране на иконо­мическия живот. Тези опити за стопански реформи през втората половина на 60-те и в края на 70-те години не засегнаха на­растващото одържавяване на икономиката и режима на лична власт. Ето защо произтичащите от тях практически промени се ока­заха крайно ограничени и недостатъчни. Бю­рократичната върхушка се боеше да не на­вредят на нейния монопол върху властта и фактически ги бойкотира. Половинчатите преобразования бяха проведени по административно-силов път. Новообразуваните иконо­мически единици, кълнове на новото, линеят в условията на съществуващата и досега командно-административна система.  Всички тези подходи в своята съвкупност свидетелствуват за една главна особеност на икономическата политика на системата. То­ва не бе политика, обърната към човека. Тя не служеше за задоволяване на човешките потребности, нея я движеха други пружини и мотиви. Дълбоко вредоносен бе користният интерес на \"началниците\" на икономиката да се докарат пред висшето ръководство с из­пълнение и преизпълнение на плана, с \"про­бивни\" идеи и стратегии. Създадоха се усло­вия за подкопаването на традиционните за българина трудови добродетели. \"Нагоре\" вървеше лъжлива информация, надолу — зави­шени възнаграждения за мълчание и съуча­стие, един общ заговор срещу благополу­чието на народа.  Държейки с желязна ръка крана на раз­пределението, административно-командната система откри път за различни извращения. Създадоха се привилегии в социално, профе­сионално, йерархично и класово отношение. Произволът с механизма на разпределение­то доведе до противопоставяне и съзнателно разпалване на антагонизъм между различни групи като работници и селяни, работници и интелигенция. Тези извращения убиваха вя­рата у много хора, пораждаха у тях безве­рие и цинизъм. Живият интерес към труда чувството за дълг отстъпваше място на по­требителско отношение към живота.  Създа­доха се условия за корупция, за разгръща­не на \"икономика в сянка\", за най-различни мафии. Свръхцентрализираният механизъм за планиране опорочаваше естествените връзки ме­жду социалните групи. Контактите между производители и потребители се контролира­ха от центъра и не благоприятствуваха здра­вословното развитие на стопанството и тър­говията.  Спъваше се създаването на кори­гиращи механизми, на механизми за саморегулация, затрудняваше се формирането на самоуправляващо се гражданско общество. Лишеният от стоки потребителски пазар повишава с всеки изминат ден градуса на социалното напрежение. Липсват или трудно се намират продукти от първа необходимост. Свой дял имат и трудностите в придобиване на по-трайни и ценни стоки като телевизори, перални, хладилници, автомобили. Като при­бавим редица други липси на стоки за ши­роко потребление и послушаме какво се го­вори по многолюдните опашки, можем ясно да си представим тежката психологическа ат­мосфера.  Дори в последно време, когато бяха ут­върдени радикални виждания за създаване­то на социалистическа пазарна икономика и на фирмена организация, носителите на ко­мандно-административната система не сложи­ха оръжие. Независимо от мнението на правителството и на редица специалисти ново­образуваните фирми бяха изградени по ад­министративен начин — кампанийно и без необходимите проучвания. При формирането на техните ръководства се подходи по тради­ционния път. Създаването на фирмите се из­ползва за ликвидиране на производствената демокрация и на самоуправлението на тру­довите колективи. За сметка на това се за­силиха технократичните тенденции. Няма да е пресилено, ако се каже, че една част от апарата, включително на най-високо равни­ще, се уплаши от демократичните промени и побърза да сведе техните последствия до ми­нимум.  И нещо много важно: икономиката на ко­мандите \"от горе\", гигантските проекти, лип­сата на достатъчно демокрация и гласност, невежеството и егоистичните интереси на административно-бюрократичния апарат бяха на път да унищожат прекрасната българска при­рода. \r\n Нашите плодородни полета са напоени с химикали, нашите бистри води са отрове­ни и черни от замърсяване, въздухът в ре­дица градове направо е опасен за здравето. Разбира се, за редица от острите екологич­ни проблеми на страната има и външни при­чини. Но главното е, че у нас е налице еко­логическа криза, борбата с която не търпи отлагане нито ден, нито час. \r\n Това не беше политика, обърната към човека. Тя не служеше за задоволяване на човешките потребности . Създадоха се условия за подкопаването на традиционните за българина трудови добродетели.  Разклати се вярата на населението към закона, защото той постоянно се нарушаваше. Намесата в дейността на правозащитните органи стана постоянно явление. \r\n Ето такава е в най-общи линии социално-икономическата ситуация в България в края на 80-те години, която образно можем да ха­рактеризираме като прединфарктно състоя­ние.\" \r\n Припомняме, че месец по -рано, на 17 ноември 1989 г. Народното събрание по предложение на пленума от 10 ноември 1989 г. освобождава Тодор Живков и като председател на Държавния съвет и на негово място избира отново Петър Младенов.  Петър Младенов излиза на трибуната, благодари на Живков и го праща на \"заслужен отдих\": \r\n Пленумът, който развенчава Тодор Живков, продължава три дни - до 13 декември 1989 г.  \r\n На него ЦК на БКП приема решение страната да поема курс към парламентарна демокрация. Пленумът решава още да се свика извънреден конгрес.  Ден след завършване на пленума,  на 14 декември е организирана жива верига около Народното събрание с искане да се отмени чл. 1 от конституцията. Петър Младенов се опитва да успокои протестиращите, но те го освиркват. В този момент, според заснети кадри от оператора и привърженик на СДС Евгений Михайлов,  Младенов е произнесъл фразата: „По-добре е танковете да дойдат!“ \r\n      ", "date": "2019.12.11", "title": "Петър Младенов, 1989: Провалихме се! Живков наложи кланова диктатура, създаде условия за мафии"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403263-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%BD%D0%BE%D0%B2%D0%B0-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%86%D0%B8%D1%8F-%D0%BE%D0%BA%D0%BE%D0%BB%D0%BE-%D0%B0%D0%B5%D1%86-%E2%80%9C%D0%B1%D0%B5%D0%BB%D0%B5%D0%BD%D0%B5%E2%80%9D", "text": "За пореден път ставаме свидетели на драстично разминаване между думи, ангажименти и дела от страна на премиера на България, във връзка с най-големия грабеж, който се провежда последните години у нас. \r\n   \r\n   На заглавната снимка е кадър от най-новото видео, провокирано от днешното осветяване на вече пристигналите и поработили американски “експерти” в България. Можете да го водите по-долу, то е първото. А каква е целта на конспирацията може да ви помогне да се ориентирате второто видео. \r\n     \r\n \r\n \r\n \r\n   \r\n", "date": "2019.12.11", "title": "Бойко Борисов с нова конспирация около АЕЦ “Белене”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403264-%D0%B7%D0%B0%D1%82%D0%B2%D0%BE%D1%80%D0%B8%D1%82%D0%B5-%D0%BF%D1%8A%D0%BB%D0%BD%D0%B8-%D1%81-%D0%BF%D0%B8%D1%8F%D0%BD%D0%B8-%D1%88%D0%BE%D1%84%D1%8C%D0%BE%D1%80%D0%B8,-%D0%B0%D0%BD%D0%BE%D0%BD%D0%B8%D0%BC%D0%BD%D0%B8-%D0%B0%D0%BB%D0%BA%D0%BE%D1%85%D0%BE%D0%BB%D0%B8%D1%86%D0%B8-%D1%81%D0%B5-%D0%B7%D0%B0%D0%B5%D1%85%D0%B0-%D0%B4%D0%B0-%D0%B3%D0%B8-%D1%81%D0%BF%D0%B0%D1%81%D1%8F%D0%B2%D0%B0%D1%82", "text": "След промени в Наказателния кодекс отпреди няколко години , които предвиждат наказание „лишаване от свобода“ при шофиране с над 1,2 промила алкохол в кръвта, затворите и затворническите общежития в страната са препълнени с пияници, много от които не са осъзнавали, че всъщност са алкохолици. Анонимни Алкохолици вече провежда сбирки в затворите, в помощ на такива шофьори. Според статистика на Главна дирекция „Изпълнение на наказанията“ след приемането на промените през 2015 г. само за първата година от изменението, зад решетките са попаднали около 500 нови затворници – всичките осъдени за това, че са шофирали с над 1,2 промила или след употреба на психоактивни вещества.     През 2018 г. с алкохол са заловени над 13 хил. шофьори, а с алкохол в кръвта над 1,2 промила са 5 хил. от тях. Точна статистика за шофьори в затвора няма, защото съдилищата първоначално дават условна присъда, обикновено 5-6 месеца затвор за 1,2-1,5 промила, на при около 2 промила – 1 година. Максималният срок е 3 години затвор, в зависимост от концентрацията и дали нарушението е повторно. Отделно се отнема книжката и има глоба, както е добре известно. Проблемът е, че много от шофьорите влизат в затвора при повторно нарушение. Тогава вече присъдата е ефективна, излежава се и предишната, и втората. Шофирането след употреба на алкохол, след като вече веднъж шофьорът е бил санкциониран за това, е характерно за алкохолиците. В 4 затвора и 4 затворнически общежития вече се провеждат сбирки на Анонимни Алкохолици, целта е да помогнат на лишените от свобода с алкохолен проблем да осъзнаят заболяването си, да променят мирогледа си и да се социализират по-успешно след изтърпяване на наказанията си, за да живеят нормален трезвен живот.  Те трябва да бъдат информирани за тежестта на алкохолната зависимост, за нейната нелечимост и за единствената възможност за влизане в дълготрайна ремисия – доживотна трезвост. Другото важно условие за възстановяване е алкохоликът да иска да спре да пие. Той се нуждае от мотивация, нови житейски парадигми и нагласи към реалността, ново поведение и личностна промяна. Точно това се случва на сбирките на Анонимни Алкохолици (АА). За инициативата на АА в затворите стана ясно неотдавна на международен семинар за работата им в условията на затвори, организиран от Главна Дирекция „Изпълнение на наказанията“ към Министерство на правосъдието, Анонимни Алкохолици – България и Затвора в Стара Загора.     Според Иван Карушков, директор на затвора в Стара Загора, АА успешно помагат за ресоциализация на лишените от свобода, затова ще продължат сътрудничеството с тях. Идеята е сбирките на АА да се разпрострат и в други места за лишаване от свобода. Болестта алкохолизъм е хронична и прогресираща, възстановяването от нея е дълъг процес, който не може да се случи за краткото време на пребиваване в болнично заведение, нито да се излекува с медикаменти, обяснява д-р Иван Добринов от психиатричната болница в Раднево, където се лекуват и алкохолно зависими. Там се провеждат сбирки и на АА. „Много от нашите пациенти след изписването продължават да посещават сбирки на АА през годините до пълното си възстановяване в трезвост“, казва д-р Добринов. Повечето държавни болници правят само детокс при прием на алкохолик в остро състояние. След няколкодневен престой той е изписан и се напива още преди да е стигнал до дома си. Единственото, което работи, са групите за взаимопомощ, уточнява психиатърът. В 68% от затворите във Великобритания се провеждат от години сбирки на Анонимни Алкохолици, съобщиха на семинара представители на АА-Великобритания. В останалите места за лишаване от свобода управата е разрешила затворниците да си кореспондират с трезви членове на АА и да се възстановяват по 12-стъпковата програма дистанционно. На 5 декември се навършиха     Тя се провежда в психиатричната болница на 4-и километър в София. През лятото на 1989 г. доц. Соня Тотева и д-р Тома Томов разказват на своите пациенти за общността на Анонимни Алкохолици в САЩ, където са били на специализация. Пациентите научават, че има начин да останат трезви за дълъг период от време само като променят отношението си към света, обстоятелствата и хората, като осъзнаят сериозността на заболяването и поемат отговорността за своето възстановяване. Днес, сбирки на Анонимни Алкохолици се провеждат редовно в 17 български града. Започват сбирки за български емигранти с проблеми с алкохола и в Лондон. Добра практика в световната общност на АА е сбирки на родния език на алкохолика да има и в държавите, където има по-голяма диаспора от съответната националност. Идеята е, че споделянето на родния език действа оздравително на психиката и така възстановяването на алкохолика се облекчава. „Ние сме мъже и жени, които споделят помежду си своя опит, сила и надежда, за да разрешат общия си проблем и да помогнат на други да се възстановят от алкохолизъм. Единственото изискване за членство е желанието да се спре пиенето. Няма такси или вноски за членуване в АА. Ние се издържаме сами чрез собствените си волни дарения.“ Това казват за себе си Анонимните Алкохолици по цял свят. АА не е свързано с каквато и да е секта, политика, организация или институция. Не подкрепя и не се противопоставя на каквито и да е каузи, не участва в обществени спорове. Главната ни цел е да останем трезви и да помогнем на други алкохолици да достигнат до трезвост, казват членовете на АА. Общността на АА е основана през 1935 г. в САЩ от един бивш борсов посредник Бил Уилсън и от един лекар в Охайо – д-р Робърт Холбурк Смит. Днес в световната общност на АА членуват над 2 000 000 трезви алкохолици от 180 държави. Групите, които правят сбирки са повече от 118 000.", "date": "2019.12.11", "title": "Затворите пълни с пияни шофьори, Анонимни Алкохолици се заеха да ги спасяват"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403265-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B8%D0%B7%D0%B1%D0%B8%D1%80%D0%B0%D1%82-%D1%81%D0%BE%D1%82%D0%B8%D1%80-%D1%86%D0%B0%D1%86%D0%B0%D1%80%D0%BE%D0%B2-%D0%B7%D0%B0-%D1%88%D0%B5%D1%84-%D0%BD%D0%B0-%D0%BA%D0%BF%D0%BA%D0%BE%D0%BD%D0%BF%D0%B8", "text": "  Депутатът Диана Саватева напуска парламента, след като стана заместник-кмет на Бургас по културата Народните представители ще започнат работа в сряда, 11 декември, с гласуване на оставката на народен представител от групата на ГЕРБ, предаде репортер на БГНЕС.  Депутатът Диана Саватева напуска парламента, след като стана заместник-кмет на Бургас по културата.  Втора точка в дневния ред на депутатите е изборът на председател на Комисията за противодействие на корупцията и за отнемане на незаконно придобитото имущество (КПКОНПИ). Кандидати за антикорупционен шеф са двама – настоящият главен прокурор Сотир Цацаров и депутатът от „Воля” Симеон Найденов. Двамата бяха изслушани от Комисията за борба с корупцията, конфликт на интереси и парламентарна етика в открито заседание на 3 декември. Тогава двамата кандидати представиха концепциите си и отговаряха на въпроси от членовете на парламентарната комисия. Симеон Найденов има подкрепата само на своята партия \"Воля\", Сотир Цацаров се ползва с подкрепата на парламентарно мнозинство.   Симеон Найденов предложи антикорупционната култура да залегне в програмата на училищата и университетите, а Сотир Цацаров отново каза, че КПКОНПИ не се нуждае от каквито и да е нови правомощия, а тези, които има сега да бъдат развити. Той настоява дирекция Антикорупцията да бъде подсилена за сметка на администрацията и да има изнесени работни места в страната. Депутатите ще продължат работа с второто четене на Законопроекта за изменение и допълнение на Гражданския процесуален кодекс.      ", "date": "2019.12.11", "title": "Депутатите избират Сотир Цацаров за шеф на КПКОНПИ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/403266-%D0%B0%D0%BF%D0%BB%D0%BE%D0%B4%D0%B8%D1%80%D0%B0%D1%82-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82", "text": "Елена Йончева, евродепутат от Групата на Социалистите и Демократите в Европейския парламент, зададе въпрос, отнасящ се до страните, които се явяват външна граница на ЕС. Тези страни, каза Йончева, привикват да бъдат под натиск и в известна степен са оставени сами.           На редовно заседание на Комисията по граждански свободи, правосъдие и вътрешни работи в Европейския парламент бе изслушан Комисаря по вътрешни работи и миграция, Илва Йохенсон. Основно бяха обсъждани въпросите, свързани с Пакта за миграция и как да се защитят външните граници на ВС. Елена Йончева, евродепутат от Групата на Социалистите и Демократите в Европейския парламент, зададе въпрос, отнасящ се до страните, които се явяват външна граница на ЕС. Тези страни, каза Йончева, привикват да бъдат под натиск и в известна степен са оставени сами. На това заседание бе обсъдено и убийството на малтийската журналистка Дафне Галиция. По този повод Йончева каза, че корупцията не само убива, но и подрива устоите на демокрацията, като даде за пример България. Не трябва да има двойни стандарти сред държавите-членки, където „корупцията разрушава свободата на медиите и даже е трудно да се направи професионално разследване за трафика на хора“, добави тя. Неочаквано за подобно събитие в ЕП, изказването на Елена Йончева бе изпратено с аплодисменти от залата.", "date": "2019.12.11", "title": "Аплодират Елена Йончева в Европейския парламент"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403267-%D1%80%D1%83%D0%BC%D0%B5%D0%BD-%D0%BE%D0%B2%D1%87%D0%B0%D1%80%D0%BE%D0%B2-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B8-%D0%B7%D0%B0%D0%BE%D0%B1%D0%B8%D0%BA%D0%BE%D0%BB%D0%B8", "text": "  Овчаров коментира пред водещия Явор Дачков думите на руския президент Владимир Путин, че България бави строителството на „Турски поток“ през своя територия, както и отговора на премиера Бойко Борисов, че това не е вярно. Напротив – строим по 5 км на ден от него. \r\n Бившият министър на енергетиката каза, че и двамата – и Путин, и Борисов, са прави. Но обърна внимание, че изграждането на „Турски поток“ е започнало вместо в началото на годината, през есента. \r\n Румен Овчаров припомни, че страната ни вече е загубила това през нейна територия да минат два газопровода. \r\n „Ние сме специалисти в тази област, може да кажем – рецидивисти в това да губим. И „Набуко“, и „Южен поток“ трябваше да минат през България, но сега има „Турски поток“ и ТАП, които заобикалят България“, каза той. И добави: „Загубихме от некомпетентност, лакомия и слугинаж, защото част от забавянията станаха директно под външен натиск.“ \r\n Според него сега ядем шамари и от американска, и от руска страна. Но в резултат, вместо „да сме център на енергетиката, сме център на на кръгово движение и всички ни заобикалят.“ \r\n   \r\n По повод на проекта АЕЦ „Белене“, заради който у нас идват енергийни специалисти от САЩ, Овчаров подчерта, че в енергетиката решаваща е последователността в действията, защото това е отрасъл с тежки инвестиционни разходи. \r\n „Не става днес така, утре – по друг начин. Ето „Белене“ - едва ли има друга държава, която три пъти да си сменя становището“, каза той. \r\n „Преди проектът беше за 3,9 млрд. лв. и беше много „корупционен и много лош“. Сега за 12 милиард, от които три са вече платени, той вече е много хубав“, каза бившият енергиен министър. \r\n САЩ има експерти, но те не са технолози, защото САЩ още през 1979 г. спряха да развиват ядрената си енергетика, обърна внимание Румен Овчаров. \r\n Критикува и руската позиция, като каза, че Русия загуби 100 млн. долара само в Българя само заради липсата на гъвкавост в преговорите по газовите доставки. \r\n           „Кой и кога доказа, че газът, който ще дойде по ТАП ще бъде по-евтин? Този газ идва от Азербайджан, а Азербайджан го купува от „Газпром““, каза още Румен Овчаров. Според него, ако ни заобиколи, „Турски поток“ ще мине през Гърция, какъвто бе и вариантът преди година и половина. \r\n Той анализира положението със строителството на „Турски поток“, като подчерта, че „със забавянето на строителството на „Турски поток“ на наша територия България предотвратява отцията за спиране на транзита на газ през Украйна.“ \r\n „Не ми е много ясно какво се случва с транзитните такси по договора, който подписахме през 2006 г. До 2030 г. България трябваше да получава, независимо от това дали Русия ползва или не тръбопровода, 90% от капацитета му като транзитна такса. Със стратегията, която правителството набързо внесе м.г., този договор трябваше да се предоговори. Въпросът е какъв е ангажимента на България сега? Ще плащаме ли вместо да получаваме пари по стария транзитен договор?“, попита риторично в предаването на БСТВ Румен Овчаров. \r\n Източници: БСТВ, \"Епицентър\" \r\n", "date": "2019.12.11", "title": "Румен Овчаров: „Турски поток“ може да ни заобиколи"}
{"url": "http://www.classa.bg/%D1%81%D0%B2%D1%8F%D1%82/item/403268-%D0%BA%D0%B8%D1%82%D0%B0%D0%B9-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D1%81%D0%B0%D1%89-%D0%B7%D0%B0-%D0%BD%D0%B0%D1%80%D1%83%D1%88%D0%B0%D0%B2%D0%B0%D0%BD%D0%B5-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D0%BA%D0%B0", "text": "МВнР на Китай разкритикува САЩ за нарушения на правата на човека, съобщава CGTN. Външнополитическото ведомство на Китай също призова Вашингтон да спре да използва тази тема, за да се намесва във вътрешните работи на други държави. Министерството на външните работи на Китай разкритикува нарушенията на човешките права в САЩ. Официалният говорител призова Вашингтон да спре използването на правата на човека като оправдание за намеса в делата на други държави и да започне конкретни стъпки за изпълнение на собствените си задължения. ХУА ЧУНИН, официален представител на МВнР на Китай:        ", "date": "2019.12.11", "title": "Китай разкритикува САЩ за нарушаване правата на човека"}
{"url": "http://www.classa.bg/%D1%81%D0%B2%D1%8F%D1%82/item/403269-cnn-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%BB%D0%B0%D0%BD-%D0%BD%D0%B0-%D0%BF%D1%83%D1%82%D0%B8%D0%BD-%D1%81%D1%80%D0%B0%D0%B1%D0%BE%D1%82%D0%B8-%D0%B4%D0%BE%D1%80%D0%B8-%D0%BF%D0%BE-%D0%B4%D0%BE%D0%B1%D1%80%D0%B5,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BE%D1%87%D0%B0%D0%BA%D0%B2%D0%B0%D1%88%D0%B5", "text": "Чрез операцията за намеса в президентските избори през 2016 г. Русия планира да засее враждебност в страната, като настрои американците един срещу друг и подкопава доверието в американската демокрация, заяви колумнистът на CNN Стивън Колинсън. Според автора този план на Путин проработи и дори по-добре, отколкото можеше да се надява. \"  \", пише Стивън Колинсън в статията си за Си Ен Ен. В САЩ се разпространява вирус за дезинформация и недоверие. В понеделник бе публикуван независим доклад, който опроверга твърденията на Доналд Тръмп, че ФБР е предубедена в разследването си за възможни връзки между Републиканския избирателен щаб и Москва през 2016 г. Американският лидер обаче, както авторът посочва, изкривил фактите, казвайки, че подозренията му са оправдани. А генералният прокурор Уилям Бар, който на теория трябва да действа като независим юридически арбитър, а не като личен адвокат, остро критикува ФБР. Междувременно днешното изслушване за импийчмънт на ръководителя на Белия дом - скандал, частично предизвикан от желанието на Тръмп да докаже, че Украйна преди три години действително се намеси в президентските избори в САЩ, се превръща в ожесточена конфронтация. На Капитолийския хълм републиканците, които някога са били най-войнствените защитници от Студената война, сега използват аргументите на Кремъл, за да защитят президента, на когото Москва иска да помогне да се кандидатира за президент.     „   “, смята авторът. В американската столица няма съгласие между политически противници, което прави невъзможно да се направи честна оценка на действията на Тръмп. Това също означава, че Америка никога не може да се излекува от обвиненията и   съмнения, които омаловажиха последните президентски избори и вече заплашват следващия вот. „   “, пише колонистът на Си Ен Ен Стивън Колинсън.    ", "date": "2019.12.11", "title": "CNN: Американският план на Путин сработи дори по-добре, отколкото очакваше"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403270-%D1%88%D0%BE%D0%BA-%D0%B7%D0%B0-%D0%B0%D0%BD%D0%B4%D1%80%D0%B5%D0%B0-%D0%BF%D0%B5%D0%B2%D0%B8%D1%86%D0%B0%D1%82%D0%B0-%D0%B2%D0%BB%D0%B5%D0%B7%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0", "text": "Фолк певицата Андреа, която е бивша половинка на боксьора Кубрат Пулев, преживя истински ужас. Блондинката влезе в болница и бе поставена на системи, но няма яснота каква точно е причината за това. Андреа пусна стори в социалната мрежа Инстаграм, на което показа абокат на ръката си. Тя прие посещението в лечебното заведение с чувство за хумор и сподели с последователите си, че нещо се е случило по време на \"луда фотосесия\".   Малко по-късно фолкпевицата пусна и снимки, на които свири на пиано по оскъдно облекло. Към снимките има и видео, с което тя показа уменията си пред своите над 300 000 последователи. Разбира се, в коментарите отново бе подхваната темата с фотошопа на бившата любима на Кобрата.    ", "date": "2019.12.11", "title": "Шок за Андреа! Певицата влезе в болница"}
{"url": "http://www.classa.bg/%D1%81%D0%B2%D1%8F%D1%82/item/403251-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D1%81%D0%B0%D1%89-%D1%81-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D1%81-%D0%B2%D0%BF%D0%B3-%D0%B2-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2", "text": "Санкциите на САЩ срещу \"Северен поток 2\" могат да поставят под въпрос доставките на ВПГ в Берлин, се казва в изявление на Източния комитет на германската икономика. „Американците искат да продадат втечнен природен газ в Европа, изграждането на съответните терминали се предвижда и в Германия. Ако натискът, насочен към конкурентите на пазара, се засили, ентусиазмът за съвместни проекти със САЩ може да изчезне “, заяви ръководителят на комитета Оливър Хермес, съобщава ТАСС . В изявлението се отбелязва, че санкциите на Вашингтон срещу „Северен поток 2“ се приемат без консултации „и против волеизявлението на най-важните европейски съюзници“. Тези действия са пагубни за имиджа на САЩ в Европа, добавиха индустриалците. Във вторник бе съобщено , че Конгресът на САЩ е предвидил санкции за газопровода „Северен поток 2“ и „Турски поток“ в бюджета за отбрана за следващата година.      ", "date": "2019.12.11", "title": "Германия заплашва САЩ с проблеми с ВПГ в случай на санкции срещу \"Северен поток 2\""}
{"url": "http://www.classa.bg/%D1%81%D0%B2%D1%8F%D1%82/item/403252-%D0%BC%D0%BE%D0%B6%D0%B5-%D0%BB%D0%B8-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D0%B1%D0%B5%D0%B7-%D0%BF%D1%80%D0%B0%D0%B2%D0%B8%D0%BB%D0%B0", "text": "Световната търговия ще загуби последния си арбитър днес, оставяйки страните без възможност за постигане на окончателно решение по спорове в Световната търговска организация (СТО), посочва Асошиейтед прес в свой материал, цитиран от БТА. Вместо това тя ще се сблъска с така наречения от критиците закон на джунглата. САЩ,чиито президент е привърженик на едностранния подход в икономиката и дипломацията, изглежда предпочитат да действат по този начин. Мандатите на двама от последните трима съдии в Органа за решаване на спорове - апелативния орган на СТО - изтичат днес в полунощ. Тяхното напускане на практика ще лиши Висшия съд на световната търговия от възможността да издава решения.     ред нерешените спорове са седем случая, които са внесени срещу решението на президента на САЩ Доналд Тръмп миналата година да обяви внасяните в страната стомана и алуминий за заплаха за националната сигурност и да ги обложи с данъци. В по-нисшата инстанция на Органа за решаване на спорове на СТО могат да бъдат изслушвани случаите, но решенията няма да имат никакъв резултат, ако губещата страна обжалва в апелативния орган, който вече не функционира. Така страните могат да използват митата и други санкции, за да ограничат вноса без да се безпокоят, че СТО може да ги упрекне за това. Подобен нарастващ протекционизъм може да създаде несигурност и да обезсърчи търговията. Според Стефани Мърфи от подкомитета по данъчните въпроси към постоянния търговски представител на САЩ, спирането на работа на апелативния орган наистина ще е опасно за американския бизнес. Предполага се, че апелативният орган на СТО трябва да има седем съдии, но редиците им оредяха, тъй като САЩ при президентите Джордж Буш, Барак Обама и Доналд Тръмп блокираха нови назначения, за да протестират срещу начина, по който СТО работи. Тръмп и американският постоянен търговски представител Робърт Лайтайзър са особено гласовити критици на СТО. Те изтъкват, че търговската организация ограничава възможността на Вашингтон да се противопоставя на нелоялните търговски практики от Китай и не само. Други страни същи се оплакаха от системата на СТО за решаване на спорове. Според критиците разглеждането на случаите отнема твърде дълго време, съдиите често вземат прекалено строги решения. Освен това организацията с централа в Женева няма достатъчно здрави механизми да се справи с предизвикателството, каквото представлява китайската икономика - необикновена смесица от капитализъм и държавен контрол.  Реформирането на СТО е трудно, тъй като изисква консенсус от 164-те страни членки. Тръмп иска да използва американската икономическа и политическа мощ и влиянието на страната, за да наложи промени, които по-малките страни не биха могли. Евентуалното спиране на работа на апелативния орган на СТО беше посрещнато с тревога от някои страни членки на организацията. Посланикът на Китай в СТО Чжан Сянчън заяви в комюнике, че по този повод е сложил черна вратовръзка, която жена му дава за погребения. Според него това без съмнение е най-тежкият удар за многостранната търговска система от основаването й. Посланикът на ЕС в СТО Жоао Агиар Мачадо обяви, че ЕС няма да подкрепя и няма да приема система, която се „плъзга“ към икономически отношения, основаващи се на силата, отбелязва БТА.    ", "date": "2019.12.11", "title": "Може ли да остане световната търговия без правила?"}
{"url": "http://www.classa.bg/%D1%81%D0%B2%D1%8F%D1%82/item/403253-kathimerini-%D0%B1%D0%B5%D0%B6%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%BE%D0%B1%D0%BB%D0%B5%D0%BC-%D1%80%D0%B0%D0%B7%D1%86%D0%B5%D0%BF%D0%B8-%D0%B5%D0%B2%D1%80%D0%BE%D0%BF%D0%B0", "text": "Новият германски посланик в Гърция Ернст Райхел подчерта по време на интервю, че Берлин споделя мнението на Атина относно бежанския проблем. Той отбеляза, че Германия подкрепя създаването на блок от държави от ЕС, който да отговаря за преселването на бежанци. Според него ЕС не е успял да постигне споразумение по този въпрос. Ернс Райхел: Нашето правителство до голяма степен е в съгласие с основните точки, изложени от Гърция по този въпрос. Убедени сме, че е необходимо да се преразгледа Дъблинската система, така че да отчита специфичните нужди и трудности на страните от периферията на ЕС. Ние напълно разбираме и знаем от собствения си опит, че бежанците, които стигат до гръцките острови или други райони на Южна Европа, са склонни в крайна сметка да стигнат до Германия. Следователно е очевидно, че е необходимо да се вземат някои решителни мерки още в първия момент на преминаването им през границата на ЕС. Презаселването на бежанцитe и имигрантитe все още е спорен въпрос в ЕС.     Германия все още е защитник на бежанците, но ние, за съжаление, не успяхме в това и не съм толкова голям оптимист, че да се надявам да постигна пълно разбиране в рамките на целия ЕС по отношение на единната система за преселване на имигранти.     В период, когато сме заобиколени от кризи, когато ценностите, които бяха признати от абсолютно всички за много дълго време, са поставени под въпрос и са обезценени, в период на вътрешна нестабилност и заплахи за всичко, което държи и обединява нашето общество, в този период, според мен, нямаме няма друг изход — а сега още повече, отколкото в миналото — освен да се обединим с останалите европейци. Да покажем как европейците проявяват солидарност един към друг. Да не позволяваме външни причини да ни разделят. В какъв дух си сътрудничим? Имаме ли общо разбиране на понятието „солидарност“? Нямаме. С други думи, трябва да сме солидарни помежду си, а не с външни фактори, които се опитват да ни разделят и по-специално водят информационна война срещу нас…    ", "date": "2019.12.11", "title": "Kathimerini: Бежанският проблем разцепи Европа"}
{"url": "http://www.classa.bg/%D1%81%D0%B2%D1%8F%D1%82/item/403254-%E2%80%9E%D0%B5%D0%BF%D1%89%D0%B0%D0%B9%D0%BD-%D0%BD%D0%B5-%D1%81%D0%B5-%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%BB%E2%80%9C-%D0%BD%D0%B0%D0%B4%D0%BF%D0%B8%D1%81%D0%B0%D1%85%D0%B0-%D1%81-%D1%87%D0%B5%D1%80%D0%B2%D0%B8%D0%BB%D0%BE-%D0%B3%D0%B0%D0%BB%D0%B5%D1%80%D0%B8%D1%8F%D1%82%D0%B0-%D1%81-%D0%B1%D0%B0%D0%BD%D0%B0%D0%BD%D0%B0-%D0%B2-%D0%BC%D0%B0%D1%8F%D0%BC%D0%B8", "text": "Художествената изложба в Маями, която наскоро беше дом на трио банани на високи цени (и „пърформанс\", в който единият бе изяден), бе избрана от художник, който използва червило, за да постави под съмнение предполагаемото самоубийство на известния педофил Джефри Епщайн . Пустото пространство, останало след като гладен артист, изяде скулптурата „Комедиан\" на на Маурицио Кателан – един банан, прикрепен към стената с лепенка - осъмна със съобщение с ярко червило, поставящо под съмнение официалната версия около загадъчната смърт на сексуалния престъпник. „EPSTIEN DIDN'T KILL HIMSELF\", надраска 46-годишният местен жител на Масачузетс Родерик Уебър с ярко червило на празната стена, като изписа грешно името на починалия финансист. Впоследствие Уебър бе арестуван от полицията в Маями Бийч за „престъпна злоупотреба\", оплаквайки се, докато го отвеждаха. Той поиска да знае, беше ли разрешено на артиста на Дейвид Датуна да събори една от скъпите скулптури на банан, без да бъде арестуван, а на него - Уебър, да е забранено просто да пише на стената? Докато някои зрители сметнаха грешката „EPSTIEN\" за поредното произведение на изкуството в изпълнение на Каталан, написаното скандализира галерията достатъчно, за да прикрие червените думи с бял картон. Две издания на „Комедиан\" бяха продадени за по 120 000 долара на двама френски колекционери, преди Датуна и Уебър да направят произведението свое. Стойността на скулптурите изобщо не бе намалена от малкия факт, че един банан бе изяден, това даже повиши цената на третото издание до 150 000 долара. Произведенията бяха придружени от сертификати за автентичност, които съветват собствениците на произведенията, че плодовете могат да бъдат заменени при нужда. Преди да бъде изядена, скулптурата се оказа едно от най-популярните произведения на панаира на изкуствата, принуждавайки галерията да разположи въжени бариери, за да държи търсачите на селфита търпеливо на опашка. Твърди се, че Епщайн се самоубил на 10 август, в Ню Йоркски затвор. Обаче обстоятелствата около смъртта му, заедно с предполагаемите му връзки с разузнавателната агенция и отчетеното съществуване на редици материали за изнудване на многобройните му мощни приятели, подкладоха спекулациите, че осъденият сексуален престъпник е бил убит.", "date": "2019.12.11", "title": "„Епщайн не се е самоубил“: надписаха с червило галерията с банана  в Маями"}
{"url": "http://www.classa.bg/%D1%81%D0%B2%D1%8F%D1%82/item/403255-%D1%80%D1%83%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%B4%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%BF%D1%8A%D1%80%D0%B2%D0%B0-%D1%85%D1%83%D0%BC%D0%B0%D0%BD%D0%B8%D1%82%D0%B0%D1%80%D0%BD%D0%B0-%D0%BF%D0%BE%D0%BC%D0%BE%D1%89-%D0%BD%D0%B0-%D1%80%D0%B0%D0%BA%D0%BA%D0%B0,-%D0%BE%D1%81%D1%82%D0%B0%D0%B2%D0%B5%D0%BD%D0%B0-%D0%B2-%D1%80%D1%83%D0%B8%D0%BD%D0%B8-%D0%BE%D1%82-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89", "text": "Руските военни сили доставиха храна и оказаха медицинска помощ на жителите на Рака в първата подобна хуманитарна мисия, насочена към подпомагане на цивилните, които се борят за оцеляване в града, белязан от войната. Първата колона от руски военни камиони, натоварени с храни и медицински консумативи, влезе в столицата на северната провинция на Сирия в понеделник. След като беше определена като неофициална столица на прословутата Ислямска държава (ИД), през 2017 г. градът беше възстановен от подкрепяните от САЩ сирийски демократични сили, ръководени от САЩ, след като прекара три години под екстремистка власт. Обаче това, което беше приветствано като \"освобождение\" на Запад, се превърна в мизерия за местните жители, тъй като две трети от Ракка на практика бяха унищожени в мащабната бомбардировъчна кампания, започната от ръководената от САЩ коалиция по време на четиримесечна битка за града, с трупове, оставени да гният по улиците. \"През 2017 г. социалната и икономическата инфраструктура на Ракка беше напълно унищожена при операция на ръководената от САЩ коалиция, насочена към нейното освобождаване\", заяви пред журналисти Владимир Варнавски, офицер от Руския център за помирение, който пристигна в Ракка с конвоя. \"Въздушните удари доведоха до смъртта на хиляди цивилни.\" Той обърна внимание и на факта, че дейностите по разчистване на отпадъци и разминиране все още не са завършени в града повече от две години след освобождаването му от терористи. Липсват храна, чиста вода и медицински консумативи. Пристигането на руския конвой, показа камионите, които се движат по прашни пътища, някога улиците на града, а сега - заобиколени от руини. Цели участъци от града изглежда са изравнени със земята, други са сериозно повредени. Въпреки това животът бавно се връща дори към тези руини. На кадрите се виждат десетки деца, посрещащи камионите размахвайки ръце за поздрав. Русия планира да координира усилията си със сирийското правителство за възстановяване на инфраструктурата в този град, както вече се случи в Дамаск и Алепо. Засега руските военни са създали пост в Ракка, за да доставят хуманитарна помощ на местните жители. Според Варнавски военните са разпределили няколко хиляди хранителни дажби сред местните жители в понеделник, докато руските медици са им предоставяли медицинска помощ.", "date": "2019.12.11", "title": "Руските военни доставиха първа хуманитарна помощ на Ракка, оставена в руини от коалицията на  САЩ"}
{"url": "http://www.classa.bg/%D1%81%D0%B2%D1%8F%D1%82/item/403256-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D0%B5%D1%81-%D1%89%D0%B5-%D1%83%D0%B4%D1%8A%D0%BB%D0%B6%D0%B0%D1%82-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B7%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": "Лидерите на Европейския съюз ще подновят икономическите санкции срещу Русия заради Украйна, когато се срещнат на върха тази седмица, заяви германският външен министър Хайко Маас.   \"В момента за мен няма причина да променяме каквото и да било в политиката за санкции на ЕС спрямо Русия\", цитира АФП министърът в Брюксел.   Изявлението идва, когато Франция бе домакин на четиристранна среща на върха с Украйна, Русия и Германия в понеделник. Срещата в Париж бе първата от три години среща на върха в Нормандския формат за конфликта в източна Украйна.   Тя се стреми да приложи споразуменията, подписани в Минск през 2015 г., които призовават за изтегляне на тежкото оръжие, възстановяване на контрола на Украйна над нейните граници, по-широка автономия за Донецк и Луганск и провеждане на местни избори.", "date": "2019.12.11", "title": "Лидерите на ЕС ще удължат санкциите срещу Русия за Украйна"}
{"url": "http://www.classa.bg/%D1%81%D0%B2%D1%8F%D1%82/item/403257-%D0%BF%D1%83%D1%82%D0%B8%D0%BD-%D0%B4%D0%BE%D0%B2%D0%BE%D0%BB%D0%B5%D0%BD-%D0%BE%D1%82-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%B2-%D0%BF%D0%B0%D1%80%D0%B8%D0%B6-%D0%B8-%D1%81%D1%80%D0%B5%D1%89%D0%B0%D1%82%D0%B0-%D1%81%D1%8A%D1%81-%D0%B7%D0%B5%D0%BB%D0%B5%D0%BD%D1%81%D0%BA%D0%B8", "text": "В кратък коментар пред медиите руският президент Владимир Путин заяви, че е „доволен\" от това как е минала срещата на върха на Нормандската четворка в Париж и първата му среща „на четири очи\" с украинския президент Владимир Зеленски.   Путин направи коментара след разговора със Зеленски, като тази двустранна среща започна след по-продължителна кръгла маса, съвместно с френския и германския лидери. След това четиримата лидери се събраха на вечеря, считана за част от разговорите, преди да направят съвместно изявление пред медиите.   Парижката среща на върха бе първото събитие на ниво президент на Нормандската четворка на ниво 2016 г., като се възлагат големи надежди тя да стане повратна точка в разрешаването на конфликта в източна Украйна.", "date": "2019.12.11", "title": "Путин \"доволен\" от резултатите в Париж и срещата със Зеленски"}
{"url": "http://www.classa.bg/%D1%81%D0%B2%D1%8F%D1%82/item/403258-%D1%82%D1%80%D1%8A%D0%BC%D0%BF-%E2%80%9E%D0%BD%D0%B0%D0%B1%D0%BB%D1%8E%D0%B4%D0%B5%D0%BD%D0%B8%D0%B5%D1%82%D0%BE-%D0%BE%D1%82-%D1%84%D0%B1%D1%80-%D1%81%D0%BC%D1%83%D1%89%D0%B0%D0%B2%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B8%E2%80%9C", "text": "Президентът Доналд Тръмп разкритикува операцията за наблюдение на ФБР срещу него, наричайки я „позор и смут за страната ни\", след като докладът на Министерството на правосъдието установи „грешки\" в поведението на агенцията. „Това беше опит за сваляне, много хора се включиха в него и те бяха хванати\", каза Тръмп пред репортери в Белия дом, часове след като Генералният инспектор на Министерството на правосъдието пусна доклад за произхода на контраразузнавателното проучване на ФБР срещу кампанията на Тръмп през 2016 г.. „Позор е... невероятно е, много по-лошо, отколкото предполагах, че е възможно. Това е смущаващо за нашата страна и е нечестно. Това е всичко, което много хора си мислеха, че е, но далеч по-лошо\", продължи той. Въпреки силните думи на Тръмп, авторите на доклада казват само, че са установили, че ФБР е направило „грешки\" в работата си и не е действало с политически пристрастия. Тръмп и неговите привърженици имат право да не са съгласни. Докладът отбелязва, че дискредитираното вече „Досие Стийл\" играе „централна и съществена роля\" в подкрепа на заявлението на валидността на искането на ФБР за проучване на сътрудника на кампанията на Тръмп, Картър Пейдж. ФБР не е съобщило на Министерството на правосъдието, че информацията на Стийл е невярна и агенцията е продължила да шпионира Пейдж дори след избирането на Тръмп. Федералният прокурор Джон Дърам, който е натоварен от Бар да проведе собствено разследване на поведението на ФБР , заяви в понеделник, че „не е съгласен\" с някои от заключенията на доклада и намекна, че неговият собствен доклад ще бъде още по-ужасен за ФБР.ь", "date": "2019.12.11", "title": "Тръмп: „Наблюдението от ФБР смущава страната ни“"}
{"url": "http://www.classa.bg/%D1%81%D0%B2%D1%8F%D1%82/item/403259-%D0%B1%D1%83%D1%80%D1%8F-%D0%B2-%D1%87%D0%B0%D1%88%D0%B0-%D0%B2%D0%BE%D0%B4%D0%B0-%D0%BF%D1%80%D0%BE%D0%BF%D0%B0%D1%81%D1%82-%D0%BC%D0%B5%D0%B6%D0%B4%D1%83-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%B8%D1%8F%D0%B3%D0%B5%D0%B9%D1%82-%D0%B8-%D1%80%D0%B5%D0%B0%D0%BB%D0%BD%D0%BE%D1%81%D1%82%D1%82%D0%B0", "text": "Дългоочакваният доклад за произхода на Русиягейт показва, че разузнавателната общност си е играла бързо и разтегливо с истината, за да изгради своето дело срещу Доналд Тръмп и да надуе призракът на руската намеса в изборите. Докладът на генералния инспектор на Министерството на правосъдието (IG) ясно показва, че „ФБР е започнало натрапчиво разследване на президентската кампания в САЩ, с най-тънките подозрения, които според мен са недостатъчни за оправдаване на предприетите стъпки\". Това каза прокурор Уилям Бар в изявление след публикуването на доклада в понеделник. „Въпреки ясните усилия на шепа злонамерени служители на ФБР да заблудят съда по Закона за наблюдение на чуждестранното разузнаване (FISA), доказателствата, представени от разследването, бяха постоянно оправдателни\" продължи той. Докато хвали работата на генералния инспектор Майкъл Хоровиц, Бар даде да се разбере, че не е съгласен с нейното съществено заключение - че са изпълнени правилно всички предпоставки, за да се започне разследването на контраразузнаването през юли 2016 г. за предполагаемата руска намеса в изборите, наречена „Ураган от кръстосан огън\". Докладът на Хоровиц анализира старта на урагана „Crossfire\" чрез наблюдение на четири фигури в кампанията на Тръмп - Картър Пейдж, Джордж Пападопулос, Пол Манафорт и Майкъл Флин - „за да се определи дали отделни лица, свързани с кампанията на Тръмп, са свидетели на и / или координирали дейности с правителството на Русия. \" Цялото разследване се основава на нищо повече от съвет на „приятелско чуждестранно правителство\" за Пападопулос, който твърди, че е чувал от Русия за сочна информация за Хилари Клинтън. Това твърдение, плюс „продължаващото разследване на ФБР за хакването през юли 2016 г. на Демократичния национален комитет\", е предоставило всички оправдания, необходими за проучване на кампанията на Тръмп, въпреки че ФБР призна, че има малко вероятна причина за предположението, че Пейдж действа като чуждестранен агент. Седемнайсет общи грешки и пропуски бяха открити в документацията на FISA само за Пейдж и за готовността на ФБР да приеме доклада на британския шпионин Кристофър Стийл по номинална стойност, за да предостави оправдание за проучване на Пейдж - при пълното отсъствие на всякаква потвърждаваща информация.   Докладът подчертава вътрешен конфликт за централното място на необоснованото досие на Стийл, което изигра главна роля в Русиягейт, въпреки съмнителния си произход. Той дори беше включен в оценката на общността на разузнаването (ICA), използвана за информиране на тогавашния президент Барак Обама и кандидата Тръмп, дори след като бившият директор на ЦРУ Джон Бренан категорично отрече да се е позовавал на досието „по какъвто и да е начин\" в съдебни дела, молби или други процедури. Бившият директор на ФБР Джеймс Коми призна пред разследващите от IG, че - противно на отричанията на Бренан - досието всъщност е част от „корпуса на разузнавателната информация \", въпреки„ само ограниченото (в най-добрия случай) потвърждение на доклада на източника \"и знания от страна на специалистите от разузнаването, че докладът на Стийл вероятно е политически мотивиран\". Ръководителят на отдела за разузнаване на ФБР твърди, че ЦРУ разглежда досието като само „интернет слух\", а собственият отдел за управление на валидирането на ФБР оцени Стийл в началото на 2017 г., подчертавайки широките несъответствия. в текущия материал. Очевидно това не беше достатъчно важна информация, за да се предаде тя на екипа на урагана Crossfire. Ако ФБР изслуша целия разговор, който записваше, нямаше да е в състояние да поддържа твърдението за Пейдж като руски агент, а купчината ярки грешки, които IG намери в документацията за неговото наблюдение на FISA, показва, че това преднамерен модел на невярно представяне.   Въпреки че разкри многобройни грешки както при пускането на урагана „Crossfire\", така и при обработката на процедурите на FISA със заповед, докладът на IG бе приет от Коми като напълно обоснован да заяви, че „не е имало шпиониране на Педж.\" Но „записване на разговори и използване на най-чувствителните и натрапчиви техники за разследване\" е (както изтъкна дори сатиричният уебсайт Вавилон Бее) определението по учебник за шпиониране. Прессекретарят на Белия дом Стефани Гришам отчете доклада като предупредителна приказка за това, което се случва, когато на идеологическата ревност е разрешено да се разраства във Вашингтон. \"Американският народ трябва да бъде възмутен и ужасен от тази злоупотреба с власт. Това не бива да се случва никога на друг кандидат за президент, нито на някой американец никога повече\", каза тя пред журналисти.", "date": "2019.12.11", "title": "Буря в чаша вода? Пропаст между разследването на Русиягейт и реалността"}
{"url": "http://www.classa.bg/%D1%81%D0%B2%D1%8F%D1%82/item/403260-%D0%BF%D1%83%D1%82%D0%B8%D0%BD-%D1%81%D0%B5-%D0%BE%D0%BF%D0%B0%D1%81%D1%8F%D0%B2%D0%B0-%D0%BE%D1%82-%D0%B2%D1%82%D0%BE%D1%80%D0%B0-%D1%81%D1%80%D0%B5%D0%B1%D1%80%D0%B5%D0%BD%D0%B8%D1%86%D0%B0-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0", "text": "Руският президент Владимир Путин каза днес, че жителите на контролираните от сепаратистите райони в Източна Украйна може да станат мишена за правителствените сили, ако Киев получи пълен контрол над границата между тях и Русия, предаде Ройтерс, на която се позова БТА. Говорейки ден след първата си лична среща с украинския президент Володимир Зеленски, Путин напомни за клането в Сребреница през 1995 г. по време на Босненската война. Според него всяко предаване на контрола на украинците трябва да бъде предхождано от амнистия за жителите на Донецк и Луганск. \"Законът за амнистията все още не е приет (от парламента в Киев). Украинската страна настоява: дайте ни възможност да затворим границата с наши войски. Но аз мога да си представя какво би се случило след това\", каза Путин, говорейки пред руския Съвет за правата на човека.     \"Ще има нова Сребреница, толкова е просто\", добави той, напомняйки за трагедията на босненския град, където местните сърби избиха над 8000 мюсюлмани - най-масовото клане в Европа след Втората световна война. \"Та нали ние видяхме, как президентът Зеленски водеше дискусия с националистите. Вижда се кой там е по-силен. И какво ще се случи там? И кой ще ръководи тези националисти, когато те влязат на тези територии без гаранции за (безопасността) на хората?\", запита риторично руският президент, цитиран от ТАСС. Путин отбеляза, че вчера в Париж дълго време е обсъждал с украинския президент опасността от преследване на хората, живеещи в Луганска и Донецка област. Междувременно сепаратистите в Източна Украйна заявиха, че са готови за размяна на затворници с Киев, предаде Асошиейтед прес. Владимир Путин и Володимир Зеленски се споразумяха да съживят мирния процес и всяка страна да върне на другата всички затворници. След разговорите им в Париж украинският президент каза пред журналисти, че 72-ма украински затворници може да са си у дома до края на годината. Представители на сепаратистите заявиха днес, че са готови да разменят 53-ма украинци за 88 бунтовници до края на годината. Предишната значителна размяна на затворници между сепаратистките бунтовници и украинските сили се състоя през декември 2017 г. Тогава Киев размени 233-ма бунтовници за 73-ма украинци, припомня АП.", "date": "2019.12.11", "title": "Путин се опасява от втора Сребреница в Източна Украйна"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403241-%D0%BA%D0%B7%D0%BA-%D1%81%D0%B0%D0%BD%D0%BA%D1%86%D0%B8%D0%BE%D0%BD%D0%B8%D1%80%D0%B0-24-%D1%84%D0%B8%D1%80%D0%BC%D0%B8-%D0%B7%D0%B0-%D0%BA%D0%B0%D1%80%D1%82%D0%B5%D0%BB%D0%B8-%D0%B2-%D1%81%D0%B0%D0%BD%D0%B8%D1%80%D0%B0%D0%BD%D0%B5%D1%82%D0%BE", "text": "Комисията за защита на конкуренцията (КЗК) е установила извършени нарушения по чл. 15, ал. 1 от ЗЗК и налага имуществени санкции на дружества, участници в обществени поръчки по Националната програма за енергийна ефективност на многофамилни жилищни сгради. С решение от 5 декември 2019г. Комисията постановява извършено нарушение на чл. 15, ал. 1 от ЗЗК и налага имуществени санкции на фирмите: „Мултиплекс инженеринг“ ЕООД, „ВМЛ – консулт“ ЕООД, „Димитров и син“ ЕООД, „Адапт“ ЕООД, „Архкон Проект“ ООД, „Евиданс инженеринг“ ЕООД, „Тобо инвест“ ЕООД, „Фрибул“ ООД, „Корект“ ЕООД, „Инфрам“ ЕООД, „Интконс“ ЕООД, „Ен Екип“ ООД и „Протико Ил“ ООД.     С друго решение от същата дата КЗК налага имуществени санкции на „ВМЛ – консулт“ ЕООД, „Архкон Проект“ ООД, „Евиданс инженеринг“ ЕООД, „Протико Ил“ ООД, „Консултантска Инженерна група“ ООД, „Кимтекс – ЛС“ ООД, „Експрес Консулт“ ЕООД, „Соларват“ ЕООД, „БОАЛ“ ООД, „Пешев“ ЕООД, „Джи Ер Ен Пауър България“ ООД, „Пловдивинвест“ АД, „Стройконтрол“ ООД, „Си Енд Би Енерджиконсулт“ ЕООД и „Енерджи Про Дм“ ЕООД. Установените нарушения представляват картели (забранено споразумение и/или съгласувана практика) за манипулиране на обществени поръчки по Националната програма за енергийна ефективност на общините Търговище и Гоце Делчев, посочват от антимонополната комисия.  Обществените поръчки са с предмет извършване на обследвания за установяване на техническите характеристики и на технически паспорти на сгради и за енергийна ефективност и предписване на необходимите енергоспестяващи мерки. В рамките на проучването КЗК е установила, че участниците по всяка една от двете обществени поръчки са се споразумели относно разпределянето на обектите, възлагани в процедурата, както и относно цените, които да предложат на възложителите. Споразуменията имат за цел пълно предотвратяване на конкуренцията при подаването на оферти в процедурите за възлагане на обществени поръчки като определят печелившия участник по всяка обособена позиция и така предопределят избора на възложителите. Изводите на Комисията се основават на събрана електронна кореспонденция между участниците, информация и доказателства от възложителите, както и от самите участници. От КЗК посочват, че за първи път в антитръстовата практика на Комисията предприятия, участници в картели, са се възползвали от Програмата за освобождаване от санкция/намаляване на санкции в случай на участие на предприятие в таен картел, като подадали искания и представили доказателства, които са подпомогнали доказването на нарушенията. Заради сътрудничеството им в производството, Комисията предостави пълно освобождаване от санкция на едно дружество и намаляване на санкциите на две други дружества. Общият размер на наложените санкции е 398 174 лв., от които 147 761 лв. е общият размер на санкциите на участниците в обществената поръчка на община Търговище, а 250 413 лв. е общият размер на санкциите на участниците в обществената поръчка на община Гоце Делчев. Предстои Комисията да се произнесе и относно предявени твърдения за манипулиране на обществена поръчка по Националната програма за енергийна ефективност на община Пловдив от участващите в нея 33 предприятия. Припомняме, че   на сгради и образува производство по сигнал на кмета на Община Търговище в края на юни. В края на миналата година   в картел при санирането на сгради в Община Гоце Делчев, а малко преди това откри договаряне между 13 фирми отново по сигнал на кмета на Търговище. По Националната програма за енергийна правителството е отпуснало над два милиарда лева за санирането на над 2022 сгради в цялата страна.   ", "date": "2019.12.11", "title": "КЗК санкционира 24 фирми за картели в санирането"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403242-%D0%B0%D0%BC%D0%BF%D1%83%D1%82%D0%B0%D1%86%D0%B8%D1%8F%D1%82%D0%B0-%D0%BD%D0%B0-%E2%80%9E%D0%BF%D0%BE%D0%B4-%D0%B8%D0%B3%D0%BE%D1%82%D0%BE%E2%80%9D", "text": "„ Това е първото и единствено издание на „Под игото”, което ще ви позволи   да прочетете и  тази книга!”   Така пише на титулната страница на „превода” на „Под игото”. Демек - сега е моментът, читателю драги! Туй ти е късметят! Книгата те чака на рафта „Учебни помагала”. „Преводачката” е Нели Стефанова, вкратце – Н.Ст. Издателството е „Византия”, чиято палитра е леко странна – детски приказки, йога, маски за коса, диети, торти, съвети как да забогатеем, разговорници, помагала (английски идиоми, руски падежи) и т.н. Само съновници липсват. Прочетох „превода”. От едното любопитство. То се не чете, любезни! Както си четеш Вазова и потъваш в неговия омаен, звънлив и дъхав език, и – о, ужас! Неожидано премеждие! Посред изречението – скоби! В скобите – обяснения непотребни и несмислени! Уж за просвещение народно! Какво ти просвещение! Сущи словесний башибозук! То е все едно да вземеш едно цвете, да го стиснеш помежду страниците на една въздебелшка книга, да туриш връз нея да поприседне Коно Крилатия (от „Чичовци”), дето е тъй телесно деликатен, че мяза на бъчва в гащи, пък после да се дивиш що цветето не лъха аромат! Ами как да лъха, като си го умъртвил! И с думите е така, любезни!     Г-жа Н.Ст. разправя, че отдала 10 годин от драгоценния си живот на тоз изнурителен труд! И поради что, пита се!? За да „преведе” на дечицата наши що значат такива „непознати” думи: мале, тейко, щерка, къщя, вратня, зид, мълния, светлик, лазур, синджир, хрътка, шепна, гълча, гълчава, мълком, сегиз-тогиз, чорбаджия, чучур, чемшир, чардак, стряха, софра, лавица, долап, миндер, фъртуна, виелица, лапавица, жарава, палат, злочест, сълзици, росица, ветрец, пряпорец, бранители, сетнини, апостол, зандан, ятаган, погибел и прочия? За да „обясни”, че  стомната  е  ,  черешовото топче  -  (Ах, какво откритие!),  дядо Иван  –  (Ти да видиш!),  газената ламбица  – нек`ва  ; че  тозчас, завчас и тутакси  означава  (Беден български език! Три думи за едно и също!), че  пазвата  е  , а  кандилцето  –  И колчем нейде из романа зажуми и затрепка кандилце и захване да хвърля загадъчни сенки, неизменно следва туй безконечно описание. Същото е със стрехите, чардаците, урвите и т.н. Ха чети! Ако пък някоя мома  примре  от вседушевно вълнение, тя хич не е  примряла , ами е  ! Обръщението  мари  (Мари, дъще! Мари, моми!) гложди деликатния слух на г-жата, та е списала следующата препоръка –  . Ех, дами, к`во знайте вий! В същото време най-внезапно  воденицата  е станала  ,  беят  –  ,  конакът  –  ,  потурите  –  , а  пандуринът , тоя прост селски стражар –  . И тъй, на кмета ще казваме „бей”, на кметицата – „беювица” или „бейка”, а на полицая - „заптие”. Имаме си и жив пример – един пандурин, който отнапреж стана заптие, после бей, а днес – падишах с целия антураж башибозуци. Когато чорбаджи Марко пита притворно (щото мисли като как да отърве Соколов от кауша), а именно – „ Кога ще дойде беят на конака?” , следва „превод” -  … Йес! Когато се появяват  башибозуци , за „преводачката” те са просто  . Толкоз. Мило, любезно и политкоректно. Отпосле (под зловредното влияние на Вазов, очевидно) г-жата е прозряла някои работи и  башибозуците  вече са  . Обяснението за  Св. Седмочисленици  е покъртително –  . И кои са тия седмината, прочее?! Да не би случайно да са светите Кирил, Методий, Климент, Наум, Сава, Горазд и Ангеларий? Знае ли човек? Ако ти, неразумний читателю, си мислиш, че Васил Левски е йеродякон Игнатий, то си в дълбоко заблуждение.  Дякон  е само  , нещо като прякор на Апостола, не духовен сан! А пък  . Как тъй поробена!? Оня ден г-жа „преводачката” хортуваше за османско присъствие! Ама що ли придирям, след като император Траян бил Троян и затуй градът Троян носи неговото име (то добре, че не иде от Троянския кон!). Пък древният Филипи, който е между Драма и Кавала и гдето през 42 г.пр.н.е. Октавиан Август и Марк Антоний сразяват Брут и Касий, не е никакъв Филипи, а Филипополис, сиреч Пловдив! И се чудя аз кой сега е моят роден град – Филипи или Филипополис? Ама то за чудене мегдан няма! Филипи ще да е! Туй си е сензация в историческата наука! В тая грандиозна битка участват общо 200 000 души (36 легиона), а т`ва Плутарх, т`ва Светоний рупат репи и нищо не подозират! А сега, о, любезни мои, четете и сравнявайте! „Преводът”, както вече се догадихте, е в курсив: • „Пийте бре, маскари!”  • „Гочо, иди отвори севлевия   сандък и ми донеси кесията с минцовете  • „Анко Разпопчето се стряпаше  от срам, колчем   срещнеше човек в панталони от черно сукно  • „Ревеш като бурия!”  • „Докторът малко го беше еня”  • „Той беше от реда на ония родолюбци, жъдни ревнители  на новото умствено движение ( • „Между другите крясъци чуваше се и дръгливият   глас на пандурина  ” • „Вържи попа да е мирно селото”  • „Господа, тук се пръскат революционни идеи против държавата на негово величество султана!”  • „Тъкмо кога наша Лала дигна трапезата и прочия  , аз зачух крамолическа пропаганда у вас  , бай Марко…Защо беше тая пропаганда   , рекох си умствено  …” • „Булка Цанковица шеташе около гощавката”  • „Косата му, която изхвъркаше, мазна и несресана отзади, изпод кирливия му фес”  • „Топът се цъфна, а джепането си изхрачи само на няколко разкрача далеч”  • „Подир два часа мъчен вървеж из урвести и диви места”  • „Върла отиваше пътеката”  • „Родолюбивите излияния се спотаиха”  • „Огнянов остана самси”  • „Ламбицата жумеше”  • „Влажна и зелена усойка, из която къркаше малка баричка”  • „Никой птичи глас, никое цвъртение”  • „Турските потери”  • „Турци, набучени и нащръхнали с оръжия”  • „Ордата мръдна пак. Зурните и тъпаните гръмнаха”  И така – 300 и кусур страници! И 6 000 думи, изрази, идиоми, пословици и поговорки - посечени! Тъй Н.Ст. реновира Вазов. То е като да туриш PVC дограма на възрожденска къща, да плеснеш тапети върху стенописите черковни, да лиснеш асфалт връз калдъръма и да нацвъкаш пл. „Св. Неделя” с огромни светещи пластмасови гъби! „ Краставо заптие!” , вика Бойчо Огнянов, обладан от езика на омразата.  , санкционира го г-жата и смърцафърцва го политкоректно. „ Дядо Иван, дядо Иван!” , вика Мичо Бейзадето.   превежда г-жата, да не би някой да не знае. „ Руссиян! Руссиян!” , тъй Мунчо нарича Огнянов.  , дудне г-жата. „ Ждъ кажа на Руссиана и васс да заколи!” , вика Мунчо.  примъква се г-жата. Утре някой тъй ще ъпгрейдва и реновира „Под игото”, та Бойчо Огнянов ще се окаже избягал пандизчия, руснак, убил двама турски полицаи; Рада – тъпа даскалица, лузърка отсекъде; въстаниците – хейтъри; Мунчо – трол; башибозуците – мнооо яки килъри!; а българите – сган русороби в алкохолно опияние. Героите няма да разговарят – те ще си чатят, няма да бродят по моравата – те ще сърфират. „Пиянството на един народ” ще се нарича „За вредата от масовия алкохолизъм по време на Възраждането”, а самият роман - или „500 години рахатлък”, или „Под метафората”. Не се шегувам. Нищо не идва на празно място. Помните ли какъв душесмут разтресе елитарния паноптикум, когато българите избраха „Под игото” за свой любим роман? Каква блъвня блъвнаха пренаскърбените и озлочестени елитарници! „Посредствен роман без литературни качества”; „най-тъпата, най-елементарната, най-примитивната, отвратителна българска книга”, „неповторим боклук”, „доктринерен и банален”, „тотален провал”, „патриотарско клише”, „националистически идиом”, „предизвиква антагонистични настроения”, „възбужда етническа омраза”; роман, който – внимание! - „ е  прекалено български ,  архаично български , овехтял, спарен,  неразбираем за децата ни , написан на един мъртъв език” … И присъда произнесоха:  „ Добрата библиотека е онази библиотека, в която няма нито една книга от Вазов. Дори в тази библиотека да няма никаква друга книга ”… 30 години продължава тая война срещу „Под игото”, срещу Вазов, срещу Възраждането, срещу Освобождението и срещу българската история изобщо! Ято мудрословеснейши патки – социолози, политолози, антрополози, философи, литератори, журналисти, историци Божем - поучават българския народ, туй „създание жалко, примитивно и стереотипизирано”, че турското робството е „500-годишен рахатлък”, „наивна приказка”, „метафора”, че Априлското въстание е „селска свада”, Баташкото клане – „мит”, че Русия не е освободител, а поробител, че Освобождението е робство, а робството – свобода; че тъпият народ се е вкопчил в „Под игото”, щото си обича робството, поради своето „мозъчно слабоумие, цивилизационна недоразвитост, предразсъдъчно съзнание и естетска недостатъчност”! Обаче тоя народ, тоя „зомбиран мазохистичен роб”, помни. „Паметта е пагубна!”, изсъска една дама. „На децата Вазов не им трябва! Стига им да знаят английски и компютри!”, постанови мастит обитател на елитарния кьошк. И г-жа Н.Ст. мисли тъй, щото децата били говорели на английски. Ако туй е големият зор, първото издание на „Под игото” е на английски, не на български - романът е публикуван в Лондон през 1893 г. от могъщото издателство Heinemann’s International Library. Преводач – проф. Уилям Морфил, автор на първата българска граматика на английски и преподавател по български и руски в Оксфорд. В граматиката проф. Морфил включва откъси от „Под игото”, стихотворението на Вазов „Де е България?”, Български народни песни на братя Миладинови, спомените на Ив. Е. Гешов за турските зандани... В тая граматика вилнеят еничари и башибозуци, там са Бойчо и Рада, хайдутите и въстаниците, и Русия е там… Тъй студентите в Оксфорд учат български език, българска литература и българска история… Да не се отклонявам. Г-жа „преводачката” е над тия неща. Надскочила е тя своите вещи наставници, тия вечни кириакстефчовци, тия мазни слуги на Империята (все едно коя), тия сладкогласни възпевачи на чуждия интерес (все едно кой), които вменяват на българския народ собственото си лакейство, ненавиждат неговия неистов порив към свобода и познание, и се отвращават от душата българска, архаична им се види някак, вехта, спарена, мъртва! Г-жата знае, че нейното деяние е кощунствено. Каза го по БНТ тъй сопнато и троснато, та си представих хаджи Ровоама. Знае г-жата, че светотатства. Обаче си има мисия. Спасителна. Народ ще спасява. И залага своето красно име. Като предателя Рачко Пръдлето, дето „за едната чест живее и за едното красно име”. И как изглежда тая спасителна мисия? Ето как: „Трябва ли да се отреже част, за да се запази цялото? Трябва ли да се отреже крайник, за да се запази живота на човека? Трябва ли да се наруши сакралността на този текст („Под игото” – б.а.), за да може информацията от него да стигне до днешните и идните поколения? Нашият отговор е „Да”.” (БНТ, сутрешен блок, 5.12.2019) Това е то, любезни братя и сестри! „Под игото” е гангренясал крак, който, бидейки сакрален, е още по-зловреден, защото трови и застрашава живота на народа телом и духом, поради което трябва да бъде безмилостно и немедленно ампутиран! В името на днешните и бъдни поколения! Какво е това? Профанация? Фалшификат? Покушение? Не! Ампутация! На словото, на историята, на паметта. За да бъдем безпаметни, безисторични, безсъзнателни, безсловесни, бездуховни. Неодушевени политкоректни твари, един генно-модифициран евроатлантически добитък, че да ни водят и карат. За това става дума.   П.С.    ", "date": "2019.12.11", "title": "Ампутацията на „Под игото”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403243-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D0%B0%D1%80%D0%B0%D0%BD%D0%B8%D0%BA%D0%BE%D0%BB%D0%BE%D0%B2-%D0%BD%D0%B5-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%BD%D0%B8-%D1%81%D1%8A%D1%81%D0%B8%D0%BF%D0%B2%D0%B0,-%D0%B0-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8%D1%82%D0%B5-%E2%80%93-%D0%BD%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D1%80%D0%B0%D0%B1%D0%BE%D1%82%D1%8F%D1%82-%D0%B7%D0%B0%D1%89%D0%BE%D1%82%D0%BE-%D0%B3%D0%B8-%D0%BC%D1%8A%D1%80%D0%B7%D0%B8", "text": "Бизнecът в Бългapия зaпoчвa дa oтĸaзвa пopъчĸи, нямa ĸoй дa paбoти. Toвa ĸaзa в пpeдaвaнeтo „Taзи cyтpин\" пo bТV миниcтъpът нa иĸoнoмиĸaтa Eмил Kapaниĸoлoв. Гoлeмият пpoблeм вeчe нe e ĸopyпция, a paбoтнaтa cилa, пoдчepтa миниcтъpът. „B мoмeнтa y нac имa гoлямa зaeтocт и бизнecът плaщa зaплaти. Bъпpocът e, чe зaпoчвaт дa oтĸaзвaт дoгoвopи и нoви пopъчĸи, зaщoтo нямa ĸoй дa paбoти\", ĸaзa Kapaниĸoлoв. Πo дyмитe мy ĸpaтĸocpoчнитe мepĸи вĸлючвaт ce oбъpнeм ĸъм бългapcĸитe мaлцинcтвa в cъceднитe cтpaни и дa нaпpaвим вcичĸo възмoжнo дa ги въpнeм y нac.     B мoмeнтa cмe ce нacoчили ĸъм мaлцинcтвaтa в Уĸpaйнa, Moлдoвa и Apмeния, oтбeлязa Kapaниĸoлoв. Цeнaтa нa гaзa ce фopмиpa нa cвeтoвния пaзap, нe e oт нac. Hиe нe cмe пpoизвoдитeли нa гaз, зa дa мoжeм дa влияeм, зaяви oщe миниcтъpът. Гaзът ce вдигa нa cвeтoвния пaзap, ĸaĸтo и пpoдyĸтитe, ĸoитo зaмecтвaт гaзa, дoпълни тoй. Πo дyмитe нa миниcтъpa пoвишaвaнeтo нa няĸoи xpaнитeлни пpoдyĸти, нaпpимep нa xлябa, нe e caмo зapaди yвeличeниeтo нa гaзa. Πшeницaтa ce вдигa нa cвeтoвния пaзap, тъй ĸaтo peĸoлтaтa в cвeтoвeн мaщaб бeшe лoшa, изтъĸнa тoй. Πoвишaвaнeтo нa цeнaтa нa пapнoтo e изĸлючитeлнo нeпpиятнo и тyĸ дъpжaвaтa тpябвa дa миcли, ĸaзa oщe миниcтъpът, ĸoйтo oтбeлязa, чe имa cпeциaлни cyбcидии зa coциaлнo cлaбитe, зa ĸoитo e нeвъзмoжнo дa плaщaт. Дoxoдитe тpябвa дa pacтaт пoвeчe, пo-бъpзo и c пo-гoлям пpoцeнт, oтĸoлĸoтo paзxoдитe нa xopaтa, пocoчи oщe миниcтъpът.    ", "date": "2019.12.11", "title": "Министър Караниколов: Не корупцията ни съсипва, а работниците – не искат да работят защото ги мързи"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403244-%D0%BA%D0%BE%D0%BB%D0%BA%D0%BE-%D0%B8%D0%B7%D0%BB%D0%B8%D0%B7%D0%B0-%D0%B5%D0%B4%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%BD%D0%B0-%D0%B1%D0%BE%D1%80%D0%BE%D0%B2%D0%B5%D1%86", "text": "Боровец е най-изгодният ски курорт в Европа за 2019. Колко излиза една седмица там? И какви  са цените другаде в Европа?       Къде в Европа е най-изгодно да караш ски през 2019? В България. До този извод стига проучване на Британските пощи, цитирано от \"Дейли мейл\". Първите две места се заемат от зимните курорти Боровец и Банско. Една седмица ски в Боровец - ски под наем, карта за лифт, ски уроци, храна и напитки - излиза средно 448 паунда.* В Банско същото удоволствие излиза 453 паунда. След тях се нарежда Италия - с курорта Бардонекия, а на четвърто място е Словения - с Кранска гора. Най-скъпият ски курорт в Европа е Цермат в Швейцария. Там една седмица излиза около 1042 паунда, посочва британското издание.  Предимството на България Най-голямото преимущество на българските курорти е цената на храните и напитките. В Боровец шест обяда около ски пистите излизат малко над 41 паунда. А в Банско - почти 45 паунда. Цените в италианските курорти Бардонекия и Сестриере за същия брой менюта са двойно по-високи. По разходи за ски обаче двата български курорта не са сред най-изгодните. Лифт карта в Боровец за шест дни струва 159 паунда, а в Банско - 175 паунда. В Бардонекия за същия период цената е 139 паунда, а в Кранска гора - 153 паунда, пише \"Дейли мейл\".     Курортът Боровец попада и в статия на \"Ню Йорк Таймс\", озаглавена \"На ски в България? Изненадващият чар на Балканите.\" Авторът на статията Габриел Лей посочва, че недалеч от Боровец могат да бъдат закупени имоти за няколко хиляди евро, а за разположените на по-атрактивни места имоти… може да се пазариш, пише той. Лей е разговарял с британската инвеститорка Сара Стейли, която споделя, че все пак не трябва да се прекалява с инвестициите в България, тъй като имотният пазар в страната е \"много рискован\". През 2005 година тя решила да купи къща в близост до Боровец. Впоследствие отворила фирма за недвижими имоти. Британката била пленена от красотата на планините. Важна роля изиграли, разбира се, и достъпните цени. По онова време близо до Боровец можело да се закупят къщи за по около 10 000 долара. Нещата обаче бързо се променили. \"Преди 2008 цените станаха нелогични\", спомня си Стейли. \"Човек можеше да види къща за 100 000 долара, а до нея - друга къща за 25 000 долара.\" Тя разказва, че е имала клиенти, които заплатили 250 000 евро за нива с картофи. \"Същинска лудост. Навремето много хора се почувстваха прецакани\".  Сара Стейли казва, че през последните години нещата са се стабилизирали. Днес повечето хора решават да закупят имот в България, защото харесват страната и виждат нейния потенциал. \"Хубавите апартаменти и къщи могат да бъдат продадени за часове\", казва тя. Но изтъква, че все още има и множество жилища, които стоят празни или пък недовършени.  Един австралиец и една британка в Мала църква Авторът на статията в \"Ню Йорк Таймс\" ни среща и със семейство на австралиец и британка, избрали да живеят в село Мала църква, на 10 километра от Самоков. Сара Томпсън работи от вкъщи за британска компания. От време на време лети до Острова. Двойката не смята да остане дълго в България, но казва, че засега не могат да си позволят никъде другаде такъв стандарт на живот, какъвто имат там. Децата им учат в държавно училище. През зимата често ходят да карат ски с баща си на пистите в Боровец. Директно след училище. Според проучването на Британските пощи, само за една година разходите за ски туризъм в Боровец са нараснали с 11,8%. Това повишение нарежда зимния курорт на трето място по ръст на цените сред десетте локации, попаднали в топ 10 на най-евтините ски курорти в Европа.", "date": "2019.12.11", "title": "Колко излиза една седмица на Боровец?"}
{"url": "http://www.classa.bg/%D1%81%D0%B2%D1%8F%D1%82/item/403245-%D0%BF%D1%83%D1%82%D0%B8%D0%BD-%D0%BC%D0%BE%D0%B6%D0%B5-%D0%B4%D0%B0-%D1%81%D0%B8-%D0%BE%D1%82%D0%BF%D1%83%D1%81%D0%BD%D0%B5-%D0%B4%D1%83%D1%88%D0%B0%D1%82%D0%B0", "text": "Путин може да си отпусне душата. Срещу Макрон се надигат гневни протести. Гласът на Меркел се чува все по-слабо. Нима при това положение си струва да отстъпвам точно сега? - сигурно си е казал хитроумният руснак       .Всичко е супер, сигурно си е казал руският президент Владимир Путин по време на срещата в Париж. Западът и Украйна са готови на малки отстъпки, за да благоразположат неоспоримия владетел на Русия и да спазарят документ за умиротворяването на Донбаска област. В него не се съдържат много новости: работи се по 21-то примирие и размяна на пленници. А за политически стъпки ще стане дума едва след четири месеца. Западът и Украйна имат голяма нужда от Путин Преговорите едва ли са затруднили кремълския лидер, доколкото останалите участници в тях не са в състояние да демонстрират действително единодушие. Френският президент Еманюел Макрон дава аванси на Путин и говори за ново партньорство, което положително е в интерес и на Русия. Тези солови акции обаче вече доста опъват нервите на германската канцлерка Ангела Меркел. На срещата на върха на НАТО преди седмица цял свят видя колко разединен е Алиансът, който, според Макрон, се намира в мозъчна смърт. Източните държави-членки предупреждават за руска опасност, докато Франция иска отново да покани Москва на международната сцена. Меркел и Макрон - по изключение в тандем - упражняват натиск върху бившата тв-звезда и настоящ президент на Украйна Володимир Зеленски да бъде по-гъвкав и да направи отстъпки. Позицията на ЕС за руския газопровод \"Северен поток\" не е единна - Германия одобрява, докато редица източноевропейски държави отправят остри критики.     На фона на всичко това излиза, че Путин може да си отпусне душата и просто да изчака. Разбира се, той би искал да отпаднат досадните санкции на ЕС. Но това желание не е достатъчно силно, за да го накара да се откаже от претенциите си в Източна Украйна или от Крим. За този анексиран полуостров в Париж изобщо не беше предвидено да се говори. Оттам нататък Путин може да държи Запада в напрежение чрез конфликта в Украйна, оставен на бавен огън. Да не говорим, че в тази ситуация едно евентуално сближаване на Украйна с EС и НАТО вече става практически невъзможно - просто защото те не приемат държави, в които има конфликти. Путин използва същата рецепта и в Грузия, където отцепи Южна Осетия от територията на страната. Западът и Украйна имат толкова голяма нужда от Путин, че Макрон, Меркел и сие са готови да преговарят с руския президент, загърбвайки възгледа си, че той стои зад свалянето на пътническия самолет MH17 над Украйна, зад покушението срещу бившия руски агент Сергей Скрипал и дъщеря му във Великобритания и зад скорошното убийство на един грузинец в Берлин. За германците и за французите става още по-трудно да измъкнат каквито и да било отстъпки от Путин, доколкото тъкмо в момента отношенията с най-големия партньор в НАТО - Съединените щати - са поразклатени. По необясними причини американският президент смята Владимир Путин за \"го Превъзходството на Путин Ако всичко това не е достатъчно, за да почувства Путин собственото си превъзходство, тогава нека хвърли поглед от прозореца си към улиците на Париж. Френската столица е парализирана от безсрочна стачка. Срещу Еманюел Макрон се надигат гневни протести. А вътрешнополитическото напрежение никога не е особено добър помощник във външната политика. И Ангела Меркел - какво ли да кажем за нея? По време на първата среща в т. нар. \"Нормандски формат\" през 2014 и при сключването на споразуменията от Минск за умиротворяване в Украйна канцлерката играеше решаваща роля. Сега в Париж обаче нейният глас не се чуваше толкова силно. За руския президент, който (на различни позиции) е по-дълго на власт от Меркел, сякаш е очевидно, че политическите дни на канцлерката вече са преброени. Правителствената ѝ коалиция в Берлин се тресе. Нима при това положение си струва да отстъпвам точно сега? - сигурно си е казал хитроумният руснак.", "date": "2019.12.11", "title": "Путин може да си отпусне душата"}
{"url": "http://www.classa.bg/%D1%81%D0%B2%D1%8F%D1%82/item/403246-%D0%BD%D0%B0%D0%BF%D1%80%D0%B5%D0%B4%D1%8A%D0%BA-%D0%B2-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F", "text": "Знаете ли, че доскоро саудитските жени нямаха право да използват един и същи вход с мъжете? И че в ресторантите седяха в различни салони? Рияд прави ситни стъпки към реформи.       Един ресторант - два входа. Досега в строго консервативната Саудитска Арабия мъжете и жените не можеха да влизат през една и съща врата в заведения. Но ето, че това се променя. Скоро те ще могат да ползват общ вход в ресторантите и кафенетата. Министерството на общините и регионалното развитие съобщи, че новите правила ще важат и за училищата, културните центрове, както и за сватбените зали. Жени и мъже в ресторанта: отделно или заедно? Дали обаче ще отпадне валидното досега разделение на местата за сядане в заведенията? Засега това остава неясно. Финансираната от Саудитска Арабия телевизия \"Ал-Арабия\" съобщи, че занапред мъжете няма да са задължени да сядат в обособени части на заведенията, от които не могат да виждат жените в тях.      Това обаче все още не е потвърдено от властите. Всъщност през последните години няколко по-либерално настроени ресторанти създадоха смесени салони за хранене.     Правата на саудитките са все така силно ограничени, въпреки че напоследък много от забраните бяха разхлабени. Така например жените в Саудитска Арабия вече имат право да наемат хотелски стаи без разрешението на съпрузите си, да си изкарват международен паспорт и да пътуват в чужбина. От 2018 година им е разрешено и да шофират. В много сфери на живота обаче строгата патриархална система е все така валидна. Равноправието между половете - все още химера Саудитска Арабия все още е много далеч от осигуряването на равнопоставеност между половете, казват критиците. През последните месеци бяха арестувани множество активистки, борещи се за равноправие. По данни на семействата, им част от тях продължават да са в затвора. Съобщава се дори за случаи на изтезания. Организацията за защита на човешките права \"Амнести Интернешънъл\" настоява всички активистки, задържани заради ангажимента им в борбата за правата на жените, да бъдат освободени. В противен случай новите правила за общите входове на заведенията ще се окажат само един лицемерен опит за отклоняване на вниманието от бруталността в Саудитска Арабия.       Да шофираш означава да контролираш Шофьорски курсове за жени Служителките - на курс по шофиране Автомобилът - врата към свободата Теория и практика Как се сменя маслото? Край на наказанията На разходка без мъже", "date": "2019.12.11", "title": "Напредък в Саудитска Арабия"}
{"url": "http://www.classa.bg/%D1%81%D0%B2%D1%8F%D1%82/item/403247-%D1%81%D0%B0%D1%89-%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BD%D0%B5-%D0%BF%D0%BE%D1%81%D1%82%D0%B8%D0%B3%D0%BD%D0%B0%D1%85%D0%B0-%D1%80%D0%B5%D0%B7%D1%83%D0%BB%D1%82%D0%B0%D1%82", "text": "Преговорите за премахването на севернокорейската ядрена и ракетна програми са в застой след провала на срещата на работно равнище с представители на САЩ, проведена през октомври в Стокхолм.        Севернокорейският лидер Ким Чен-ун постави на Вашингтон срок до края на годината да промени позицията си в преговорите. Представители на САЩ омаловажават този срок, определяйки го като \"неестествен\". В същото време севернокорейският посланик в САЩ казва, че денуклеаризацията вече не е на масата за преговори. Ето какви са противоречащите си искания, довели до този застой. Враждебна политика Севернокорейски дипломат, когато прекъсна преговорите в Стокхолм, обвини представителите на САЩ, че се придържат към \"старата си гледна точка и отношение\". Не се знаеше много какво точно са искали и предложили на тази среща САЩ и Северна Корея. Но Пхенян настояваше САЩ да предприемат действия, сравними с предложеното премахване на обект за ядрени изпитания, включително отмяна на смазващите санкции. На провалилата се среща на високо равнище между Ким Чен-ун и президента на САЩ Доналд Тръмп, която се проведе през февруари във Виетнам, Северна Корея предложи да премахне ядрения комплекс в Йонбьон срещу отмяна на пет ключови резолюции на ООН. Но американците заявиха, че демонтирането на Йонбьон няма да е достатъчно и призоваха Пхенян да предаде ядрените си оръжия и гориво на САЩ. Северна Корея беше заявила, че като първа стъпка към денуклеаризация е премахнала и полигона за изстрелване на ракети в Сохе, но в неделя обектът беше използван за тест, който Пхенян определя като \"много важен\". еверна Корея отправи нови призиви към САЩ да прекратят съвместните военни учения с Южна Корея, както и да променят \"враждебната си политика\", включително да престанат да критикуват Пхенян за човешките права. Пълна, проверима, необратима Представителите на САЩ пристигнаха в Стокхолм, за да постигнат \"пълна, проверима и необратима денуклеаризация\" на Северна Корея, и настояваха първата стъпка да бъде мораториум върху оръжейните изпитания, заяви пред Ройтерс дипломатически източник в Сеул, пожелал анонимност. Макар че някои медии съобщиха, че САЩ са планирали да предложат временна отмяна на санкциите върху износа на въглища и текстил, според източника на преговорите в Стокхолм те не са навлезли в подробностите. Вашингтон и Сеул са обсъждали различни области, в които санкциите могат да бъдат облекчени, като същевременно се запазва възможността за незабавното им повторно налагане при нужда. Пример за това е възобновяването на южнокорейските туристически посещения в КНДР. В контраст с това на срещата в Ханой Северна Корея искаше \"системни гаранции\" за отмяна на санкциите, фокусирайки се върху пет резолюции на ООН, съобщи източникът.       Петте резолюции, приети през 2016 и 2017 г., налагат ограничения предимно на севернокорейския износ на минерали и забраняват финансовите трансакции. Очаква се това да лиши Пхенян от най-малкото 1 милиард долара годишно.  \"Но без значителен напредък по денуклеаризацията американците не могат да поемат риска първо да облекчат санкциите, предвид че вече са дали много подаръци на Ким, включително срещи на високо равнище\", заяви източникът.  \"Всъщност те имат само санкциите, за да оказват натиск върху Северна Корея\".  След като срещата в Стокхолм се провали, американските преговарящи се опитаха да насрочат дата за следващия кръг на преговорите, но севернокорейските представители не проявиха склонност към сътрудничество, заяви източникът. Краен срок С приближаването на крайния срок (който е краят на годината) Северна Корея увеличи напрежението, като изстреля десетки ракети и предупреди, че Ким може да поеме по различен път, ако дипломацията със САЩ се провали. Ким беше \"недоволен\" от вчерашните коментари на Тръмп, че може да използва военна сила срещу Северна Корея, \"ако се налага\", заяви високопоставен севернокорейски командир, предупреждавайки за \"бързи реципрочни действия\". Фактът, че Тръмп се бори за преизбиране и разследването за импийчмънт може да са насърчили Ким да надцени влиянието на Северна Корея, каза дипломатическият източник. Извършени наскоро изпитания на оръжия предизвикаха опасения, че Северна Корея може да поднови ядрените опити и тестовете на ракети с голям обсег, спрени от 2017 година. Според аналитици извършеното през последния месец изпитание на оръжия с по-малък обсег е \"напомняне\" към Тръмп по повод Деня на благодарността. \"С изпитанията Северна Корея малко по малко изпробва докъде може да стигне и американците казват, че тези тестове не са голям проблем, но не са и ОК\", заяви източникът. \"Ако няма напредък до края на годината, Северна Корея ще трябва да направи нещо, може би пробно изстрелване на междуконтинентална балистична ракета. Тогава САЩ няма да имат избор, освен да отговорят още по-непреклонно и в най-лошия възможен сценарий е възможно преговорите да бъдат прекратени завинаги\".    ", "date": "2019.12.11", "title": "САЩ и Северна Корея не постигнаха резултат"}
{"url": "http://www.classa.bg/%D1%81%D0%B2%D1%8F%D1%82/item/403248-%D0%BC%D0%BB%D0%B0%D0%B4%D0%B8%D1%82%D0%B5-%D0%B3%D0%BB%D0%B0%D1%81%D0%BE%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB%D0%B8-%D0%BC%D0%BE%D0%B6%D0%B5-%D0%B4%D0%B0-%D1%80%D0%B5%D1%88%D0%B0%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8", "text": "На изборите във Великобритания, доминирани от темата за Брекзит, младите избиратели, които досега нямаха думата при вземането на решение дали страната да напусне Европейския съюз, може би държат ключа към победата. При условие, че бъдат подтикнати да гласуват.     Отдавнашна истина на британската политика е, че младите хора не са толкова активни избиратели като по-възрастните. На последните избори през 2017 г. само малко повече от половината от тези избиратели, които са под 35-години гласуваха, в сравнение със 70 процента от онези, които са над 60-годишни. Но това може да се промени. Според официални данни 3,85 милиона души се регистрираха за вота между деня, в който бяха насрочени изборите – 29 октомври, и крайният срок – 26 ноември, от които две трети са под 35 години. Броят на новорегистрираните е почти три пъти по-голям, отколкото е бил на изборите през 2017 г. Ейми Хили от организацията „Гласувай за бъдещето си“, работеща за увеличаване на участието на младите в изборите, казва, че числата са „наистина окуражаващи и показват, че политиката привлича достатъчно голямо внимание, че да накара повече млади хора да гласуват“. Това не означава обаче, че младите избиратели харесват това, което виждат. Мнозина от тях не изглеждат впечатлени от избора между консерваторите на премиера Борис Джонсън, основната опозиционна Лейбъристка партия на Джереми Корбин и шепата по-малки партии. „Смятам, че всички са непривлекателни“, каза 21-годишният студент по право Калъм Нелсън, който присъства на предизборна проява на местни кандидати в неговия Лондонски колеж, и добави: „Изкушавам се да се откажа от правото си да гласувам“. Близо 46 милиона души имат право да гласуват на изборите на 12 декември, за да изпратят 650 представители в Камарата на общините. Сред тях са и стотици хиляди, които са били твърде млади, за да участват в британския референдум за Брекзит през 2016 г. Възрастта за гласуване във Великобритания е 18 години, въпреки че лейбъристите и други партии, включително центристката партия Либерални демократи и екологичната Зелена партия на Англия и Уелс, искат тя да падне до 16 години. Настоящата избирателна кампания е продукт от гласуването през 2016 г., в което британците решиха с 52 процента „за“ и 48 процента „против“ да напуснат ЕС след почти четири десетилетия членство. Изминаха повече от три години, а страната остава член на ЕС. Джонсън настоя за избори през декември, които се свикват повече от две години преди редовните, с надеждата да спечели мнозинство и да излезе от британската политическа безизходица около Брекзит. Той казва, че ако консерваторите спечелят мнозинство, ще убеди парламента да гласува неговата сделка за Брекзит и Великобритания ще излезе от ЕС преди сегашния краен срок, 31 януари. Лейбъристите казват, че ще договорят нова сделка за Брекзит, и след това ще предоставят на избирателите избор между това да напуснат при тези условия или да останат в блока. Партията има също радикален вътрешен дневен ред – обещава да национализира ключови предприятия и обществени услуги, да увеличи минималната заплата и да предостави на всички безплатен достъп до интернет.     Въпреки че повечето социологически проучвания дават на Консервативната партия на Джонсън значителна преднина, вълната от нови млади гласоподаватели е добра новина за лейбъристите, които искат да направят обрат и да спечелят парламентарните избори за първи път от 2005 г. Младите избиратели е по-вероятно от по-възрастните да се противопоставят на Брекзит, който ще сложи край на правото на британците да живеят и работят в 27 други европейски страни, и ще има значими, макар и засега неизвестни, икономически последици. Мат Уолш, старши преподавател по журналистика в Университета в Кардиф каза, че младите избиратели активно подкрепят също така отмяната на таксите за обучение и по-решителните мерки срещу климатичните промени. И двете политики са „в центъра на обещанията, които Лейбъристката партия отправя към младите хора“. Стратегията на лейбъристите е „да се опитат да привлекат тези липсващи избиратели, да ги подтикнат да се регистрират като гласоподаватели, и да подкрепят политиките им“, каза той. Лейбъристката партия харчи повече от главния си съперник за кампания в социалните медии, като изпраща потоци от послания във Фейсбук и Инстаграм. Лейбъристите изпреварват по разходи консерваторите и в Снапчат, чийто потребители обичайно са по-млади от тези на другите мрежи. Туитър забрани всякаква политическа реклама. Лейбъристите подтикнаха също младите хора да се регистрират за изборите, като разпространиха послания чрез туитове от свои привърженици сред знаменитостите, включително рапъра Стормзи. Корбин качи линк към правителствения сайт за регистрация за гласуване 26 пъти в Туитър и 31 пъти във Фейсбук в месеца преди изтичането на крайния срок. Джонсън, напротив, изобщо не качи нито линк, нито думите „регистрирайте се“ в Туитър, а само веднъж във Фейсбук. Въпреки че някои анализатори предвиждат, че младите може да произведат същинско земетресение, други са предпазливи. Това са редки за зимния сезон избори и избирателната активност може да спадне, ако 12 декември е дъждовен и студен. Трудно е да се предвиди също доколко решението на избирателите ще бъде мотивирано от Брекзит, и доколко от вътрешни теми. „В момента ми е дошло до гуша от Брекзит“, каза Сузи Чилвър, студентка първокурсничка по политически науки в Университета в Бристол, Югозападна Англия, и добави: „За мен са важни въпроси като социалните жилища, здравеопазването и най-вече социалните проблеми и външната политика“. Константинос Матакос, старши преподавател в катедрата но политическа икономия в „Кингс колидж“ в Лондон, каза че съществува схващане, че младите избирателите са „по-лейбъристки настроени“. Но той каза, че в крайна сметка въздействието им върху крайния резултат ще зависят от фактори като географското им разположение и дали те ще отидат до урните. „Трудно е да се твърди, че повишаването на броя на новорегистиралите се избиратели несъмнено ще облагодетелства лейбъристите за спечелване на депутатски места“, каза той. Някои млади избиратели са съгласни, че лейбъристите не бива да смятат подкрепата им за гарантирана. „Хората мислят, че студентите определено ще гласуват за Лейбъристката партия“, каза 19-годишната студентка в „Уестминстър Кингсуей колидж“ в Лондон Моли Джоунс и добави: „Но за много от тях, с които съм говорила, нещата не стоят така. Те ще гласуват за Либералните демократи или за Зелените, или дори за консерваторите“. „Във всички партии в момента цари объркване и лидерите са ужасни“, каза тя и допълни: „Това прави наистина трудно да се гласува за някого, но трябва просто да не му мислиш много, и да гласуваш“.    ", "date": "2019.12.11", "title": "Младите гласоподаватели може да решат британските избори"}
{"url": "http://www.classa.bg/%D1%81%D0%B2%D1%8F%D1%82/item/403249-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F-%D0%B5-%D0%B2-%D1%83%D0%BF%D0%B0%D0%B4%D1%8A%D0%BA", "text": "Някогашната „гордост на страната“, германските автомобилни концерни, изпитват проблеми, пише Die Welt: икономическите им резултати бързо падат. Изданието отбелязва, че причините за спада се крият в строгите екологични стандарти, както и в неясното бъдеще на моторните технологии. Освен това тази тенденция не е характерна само за Германия: индустриалното производство намалява в много развити страни. Ситуацията в германските индустриални концерни, които някога са били гордостта на страната, не е толкова розова, колкото в мнението на много германски граждани, пише Die Welt. Икономическите показатели показват, че значението на промишлеността постепенно изчезва. Признаци за рецесия се появиха през 2018 година. Показателно е и развитието на събитията на фондовата борса: индустриалните компании губят позиция, а концернът ThyssenKrupp през 2019 г. изцяло напусна акционерния индекс DAX, който се състои от 30-те най-големи германски акционерни дружества. Според изданието делът на индустриалните компании в DAX намалява до 30.5%: през 70-те достига 48%. Най-големите автомобилни концерни BMW и Daimler в DAX са под Adidas. Die Welt пише, че причините за спада в автомобилната индустрия са по-строгите регулации за отработените газове и несигурното бъдеще на моторните технологии.     Времената, когато Daimler беше една от трите най-големи компании на DAX, минаха, пише вестникът. В същото време, още през 2015 г. всички немски автомобилни производители, както и компанията за гуми Continental, бяха в топ 10 на DAX, докато Adidas дори не влезе в челната двадесетица. През 2015 г. капитализацията на германските автомобилни компании възлиза на 355 милиарда евро, а през 2019 г. тя падна до 212 милиарда евро. Die Welt отбелязва, че тази тенденция не е характерна само за Германия. Например, в САЩ индустриалното производство представлява само една пета от икономиката. Във Франция доминират луксозните стоки и модните компании, а в Италия енергийните и финансовите компании са на преден план. Във Великобритания индустриалното производство също намалява, отстъпвайки на енергетиката, фармацевтичните продукти и финансовите услуги.  ", "date": "2019.12.11", "title": "Германската индустрия е в упадък"}
{"url": "http://www.classa.bg/%D1%81%D0%B2%D1%8F%D1%82/item/403250-%D0%BC%D0%BE%D0%B4%D0%B5%D1%80%D0%BD%D0%B8%D1%8F%D1%82-%D1%84%D0%B5%D0%BC%D0%B8%D0%BD%D0%B8%D0%B7%D1%8A%D0%BC-%D0%BD%D0%B0%D1%81%D1%82%D1%80%D0%BE%D0%B9%D0%B2%D0%B0-%D0%B6%D0%B5%D0%BD%D0%B8%D1%82%D0%B5-%D1%81%D1%80%D0%B5%D1%89%D1%83-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%82%D0%B5-%D0%B8%D0%BC-%D0%B4%D0%B5%D1%86%D0%B0", "text": "Сексуалната революция от средата на 20 век изкриви първоначалната същност на феминизма: вместо равенство на мъжете и жените пред закона, това движение започна да проповядва безразборни сексуални контакти и аборти, твърди известната американска активистка Лила Роуз в интервю за Daily Wire. Според нея съвременният феминизъм принуждава жените да се бият със собствените си деца. Защо смятате, че това сега се е превърнало в любим аргумент на феминизма: че абортът е движение за жените, а не движение за унищожаване на децата? Откъде се появи тази предполагаема пропаст между половете? LILA ROSE, основател на  Live  Action:        ", "date": "2019.12.11", "title": "Модерният феминизъм..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403231-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%B5%D0%BD%D0%B2%D0%B0%D0%B8%D1%82%D0%B5%D0%BD%D0%B5%D1%82", "text": "Остров Енваитенет, който се намира в Кения, е едно от най-мистериозните места на планетата. Няколко десетки души са изчезнали без следа там.      Местните жители са сигурни, че там дебнат зли сили. От езика на племето, което живее там, името на острова се превежда като \"неотменим\". Казват, че много отдавна, когато търговците на роби посещавали тези региони от Судан, едно малко семейство се е скрило от тях на острова.   Търговците на роби напуснали, но семейството така и не се върнало. И тези, които тръгнаби да ги търсят, също умрели. През 1935 г. в същия регион работи експедиция на британците Вивиан Фуше, изучавайки живота и обичаите на племето Елмоло. Двама англичани, Мартин Шафлис и Бил Дайсън, отиват на острова, за да проведат подробни проучвания. Те били опитни геолози, подготвени и за опасностите на Африка. Два дни по-късно мъжете отново се прехвърлят на брега и подават светлинен сигнал: „Всичко е наред“. Това е последното, което някой вижда от тях.  Фуше започва издирвателна акция и звъни в най-близкия град за самолет, който да облита района. После организира салове и лодки и транспортира с тях двеста души, обещавайки огромна награда за онези, които намерят поне някаква следа от изчезналите. „Но всички тези хора, буквално обръщайки всеки камък на острова, дори не намериха следи“, пише сър Вивиан в дневника си. „И никой друг никога не е виждал моите двама другари по оръжие да се скитат из тези много отдалечени и сурови места в Африка. Това е мистерия, която едва ли някой ще разреши ... \" През 50-те години на острова се заселват няколко семейства Елмоло. Постепенно там се образува малко селце. Посещавайки своите роднини в континенталната част, островитяните разказват странни неща за камъни, които или изчезват, или се появяват отново, за диви викове, превръщащи се в стон, за странни създания в дълбините на острова, за ужасни кошмари, които измъчват буквално всеки, който живее там. Постепенно жителите на околните села, изплашени от историите, спрели да идват на острова да търгуват.  Когато от няколко месеца не получили новини от островитяните, решили да проверят какво се случва.     Пристигайки на острова, те откриват празни колиби, отдавна ужаснали огнища и останки от гнила риба. Всички вещи на жителите на острова били на мястото си. Така и не открили следа от хората.  Според други този остров е вкамененото тяло на великата Нейтергиб, богинята на земята, пасищата и плодородието. Според племената тази богиня не е лишена от човешки чувства и затова отнема всички мъже и юноши. Все пак има и научна хипотеза представена от Кралското географско дружество след изчезването на членовете на експедицията. Според учените от езерото с вулканичен произход излизат отровни газове. Те засягат човешката психика и поразените се втурват във водата, удавят се или стават жертви на крокодили.", "date": "2019.12.11", "title": "Тайните на остров Енваитенет"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403232-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D1%83%D0%BB%D0%B8%D1%86%D0%B0-%D0%BD%D0%B0-%D1%81%D0%B2%D0%B5%D1%82%D0%B0", "text": "Историята на тази улица е едно от основните предимства, а сградите, разположени на нея, са прекрасни архитектурни шедьоври.     CNN Travel класира най-живописните места в света. В топ 20 Невски проспект в Санкт Петербург беше признат за най-красивата улица в света.     Според изданието едно от най-важните предимства на главната улица на Санкт Петербург е нейната история. Авенюто е проектирано от Петър I. Всички сгради, разположени на тази улица, са красиви архитектурни шедьоври, пише CNN Travel. Невски проспект, или само \"Невски\", както го наричат местните жители, несъмнено е главната пътна артерия на Санкт Петербург. Планиран е от началото на XVIII век като част от главния път от Москва до Новгород.      През 18 в. проспектът получава днешното си име. А дотогава е наричан просто \"пътя за Невския манастир\", който днес е известен като Александро-Невската лавра. В началото на съветския период името му е променено на \"Улица 25 октомври\". \"Невски\"  винаги е бил централна и с голямо значение градска улица с куп забележителни и исторически сгради като : Аничковият мост, Кинотеатър \"Аврора\", Домът за търговско партньорство \"Братя Елисееви\", \"Зингер\" – Домът на книгата и др.     Оценката на публикацията включва също улица Херштрассе (Бон, Германия), Брауерсрахт (Амстердам), Сините улици на Джодхпур (Индия), „Философската алея“ в Киото (Япония), Плас де Монсури (Париж) и други.", "date": "2019.12.11", "title": "Най-красивата улица на света"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403233-%D0%B0%D0%B4%D1%8A%D1%82-%D1%81%D0%B5-%D1%81%D1%82%D0%BE%D0%B2%D0%B0%D1%80%D0%B8-%D0%B2%D1%8A%D1%80%D1%85%D1%83-%D0%B4%D0%B5%D1%81%D0%B5%D1%82%D0%BA%D0%B8-%D0%B1%D0%B3-%D0%B7%D0%B2%D0%B5%D0%B7%D0%B4%D0%B8", "text": "От няколко месеца хакери атакуват профилите на популярни личности, разбиват ги и след това искат пари, за да ги възстановят. Средно цените варират между 3 и 5 хиляди лева. След като в началото на годината Валери Божинов брои пачки, за да върне профила на любимата си Биляна Дол, от месец неговият профил в \"Инстаграм\" също е хакнат. Тогава Божинов се бръкна 6 бона и върна Биляна в мрежата. Изглежда сумата за неговия профил е по-голяма, след като не може да си го върне повече от месец.  От хакерска атака се оплака и певецът Илиян. Той успя да си върне профила в \"Инстаграм\" без пари, но блокира голяма част от феновете му. Той обясни на феновете, че е бил хакнат и се извини, че не по негова вина голяма част от последователите му са изтрити.  Благой Георгиев също бе изнудван за пари. Бившият футболист бе атакуван два пъти за седмица. Първия път хакерите успяха да приберат 5 бона, Бързата му реакция ги провокирала да го хакнат пак и да искат по-голяма сума пари.  Юлиян Вергов също стана жертва, но въпреки, че плати 2000 евро, така и не получи достъп до страницата си. Симона Загорова също се оплака от нагло изнудване. Тя не плати исканите 320 евро и си направи нов акаунт, пише \"Телеграф\".", "date": "2019.12.11", "title": "Адът се стовари върху десетки БГ звезди"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403234-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-11-%D0%B4%D0%B5%D0%BA%D0%B5%D0%BC%D0%B2%D1%80%D0%B8", "text": "Трябва да избягвате стереотипите и клишетата, особено в процес на общуване с нови хора. Вашите стремежи към идеала, вече са омръзнали на всички, така че се дръжте скромно и сдържано. Бурните ви чувства, към млад колега могат да нарушат професионалните ви планове. От пътуване не се отказвайте, ще бъде печелившо. Препоръчително е, да правите всичко с любов и отговорност. Дори и непосредствеността, е с приоритет днес, така че не се притеснявайте, да изглеждате лекомислени. Внимавайте при разходка, може да възникнат проблеми със ставите. Вечерта ви очаква среща с човек, който в миналото е означавал много за вас. Може да преместите планини, ако не се подавате на мързел и нездравословни амбиции. Възможни са неочаквани печалби и печеливши оферти в сферата на бизнеса. За да постигнете максимален резултат, трябва да сте активни и оптимистично настроени. Съществува голяма вероятност от обостряне на болести, за които сте забравили.   Препоръчително е да останете спокойни, дори и в ситуации, които изглеждат непоносими. Осланяйте се на подкрепата на другите и мъдрите им съвети. Така ще може да преодолеете всички трудности, както лични, така и на работното място. Денят е благоприятен за занимания със спорт, планирани екскурзии и бизнес срещи. Ще трябва да прелистите страниците на миналото, за да съберете успешно пъзела на настоящето. Задачата не е лесна, но трябва да опитате. Не очаквайте голяма печалба, защото вие сами не сте направили нищо, за да я получите. В личния си живот, трябва да поемете инициативата в свои ръце и да си направите правилните изводи. Препоръчително е, да се разграничите от всичко, което ви причинява физически и психически дискомфорт. В противен случай, проблемите ще ви поглълнат. А такива, може да има, както в работата, така и във финансите и по отношение на здравето. Между другото, за подобряване на здравословното състояние, ще са полезни - йога, танци и ароматерапия. От пътуване, по-добре се откажете. Трябва да действате в ретро стил, за да решите производственитe проблеми. Спомнете си предишните постижения, за да си помогнете и продължите напред. В диетата си, трябва да включите, млечни продукти и пилешко месо. А закаляващите процедури, ще помогнат за свалянето не само на физическото, но и нервното напрежение. Препоръчва се, да сте по-предпазливи, когато става дума за вземане на решение в любовната сфера. Особено, ако сте направили предложение на избраника си, първо помислете сто пъти колко много го обичате. Възможни са важни срещи с хора, от които зависи по-нататъшната ви кариера. Печалба очаква онези, които предварително са намерили допълнителен източник на доходи.   Днес, по-добре избягвайте масови мероприятия, за да не се окажете в плен на собствената си несигурност. Не сте готови да бъдете пред публика, така че се заемете с малки и рутинни задачи. Между другото, те ще ви донесат добра печалба. За да поддържате здравето си, не пречи да взимате контрастни душове и да направите лека диета. Откажете алкохола. Правете само онова, в което се чувствате като истински майстори. Обърнете внимание, че всякакви грешки и пропуски, могат сериозно да засегнат кариерата ви. Интензивните спортни упражнения, е по-добре да замените с ежедневна гимнастика. В любовта, се опитайте да се придържате към компромисите и \"златната среда\". Не пречи, да освежите взаимоотношенията с половинката си, с романтични изненади или пътувания. Дори ако всичко това не е част от вашите намерения, променете ги смело. Неочаквано пристигане на роднини или обаждане от приятел, може да разстрои плановете ви. Трябва да бъдете изключително сдържани, за да скриете негативните емоции. Денят, не ви обещава реализация на вашите идеи и планове, но се очаква да бъде весел. Може да се запознаете със симпатични хора, прекрасно да пообщувате и дори да отидете сред природата или в парка. Основното е да бъдете внимателни, по време на разходката. В работата също не трябва да поемате рискове. Шефът и без това, ще забележи вашето усърдие и отговорност.", "date": "2019.12.11", "title": "Дневен хороскоп 11 декември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403236-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%B4%D0%B0%D0%BD%D0%B8%D0%B8%D0%BB-%D1%81%D1%82%D1%8A%D0%BB%D0%BF%D0%BD%D0%B8%D0%BA", "text": "  Преподобният наш отец Даниил Стълпник израснал в Месопотамия. Той бил роден в село Витара, около град Самосат, от родители християни - Илия и Марта. Майка му била дълго време бездетна и поради това понасяла немалко укори и осъждане както от мъжа си, така и от роднините си. Веднъж в полунощ тя излязла от дома си, простряла ръце към небето и със сълзи се обърнала към Бога: - Господи Царю! Ти си създал изначало мъжа и жената и си им казал: “плодете се и множете се”. Ти си дарувал на Сарра на старини Исаак, на Ана - Самуил, на Елисавета - Иоан. Смили се и над моето нещастие, погледни към мен милостиво, отнеми моя позор и дай плод на неплодната ми утроба, за да мога да Ти принеса в дар онова, което ми даруваш, както някога Ана Ти принесе Самуил.     Тя се помолила със съкрушено сърце и смирен дух, а после се завърнала у дома. И щом задрямала, видяла в съня си два големи и лъчезарни светилника, които постепенно се спускали от небето над главата й. На сутринта тя разказала за видението на съпруга и роднините си и всеки от тях по свой начин се опитвал да разтълкува съня й. А този дивен сън бил предзнаменование за това, че ще роди син, който със сиянието на добродетелите си ще засенчи дори звездите. Скоро Марта заченала, родила рожба и се освободила от толкова измъчващото я безплодие. Така знаменателно било началото на живота на блажения Даниил на земята и така чудно се появил на света онзи, който по-късно наистина станал син на светлината. До петгодишна възраст той расъл без име, защото родителите му искали роденото като дар от Бога дете от Него да получи и името си. Те го завели в един манастир, принесли дарове на Господа и помолили игумена да даде име на сина им. Игуменът, вдъхновен от Бога, отговорил, че трябва да назоват детето с онова име, които им открие Сам Бог. Той заповядал да му подадат книгата от църковния олтар, разтворил я и попаднал на думи на свети пророк Даниил. От това разбрал, че Сам Бог благоволи детето да бъде наречено с името на пророка и го нарекъл Даниил. Това било знамение, че момчето ще прилича на великия пророк както по име, така и по благочестие. Родителите искали синът им веднага да бъде посветен на служение на Бога в този манастир, но игуменът не се съгласявал, защото момчето било още много малко. Те се завърнали у дома си, та по Божия промисъл по-късно Даниил да приеме доброто житие не според намерението на други, а по свое желание и доброволно. Но още в детските му години се виждало, че той ще бъде добродетелен човек - както доброто дърво още от засаждането си показва признаци на плодородие, така и покро вът на добродетелите го съпровождал навсякъде, защото ходел в светлината на Божията благодат. Когато момчето навършило 12 години, то напуснало бащиния дом, без да каже на никой за своето намерение. Даниил решил заради Христа да остави своите родители, родината и приятелите си и затова отишъл в един манастир, на 20 стадии от родното му село. Той паднал на колене пред игумена и го молел да го приеме сред братята и да го сподоби с пострижение в ангелски образ. Но игуменът изтъквал неукрепналите сили и младата му възраст и го убеждавал, че няма да е в състояние да понесе многото монашески трудове, които не са леки дори за възрастните, като например непрестанните бдения, земните поклони, постите, телесното целомъдрие и пълното отричане от всяко плътско желание. Затова той посъветвал момчето да се завърне при родителите си, да остане при тях още известно време и да не се залавя с трудове, които още не са му по силите. - Аз дойдох тук - казал Даниил на игумена, - за да живея заради Христа и да умра за света. Дори да умра от трудните монашески подвизи, това е много по-добре, отколкото да си ида без нищо като човек, “който е сложил ръката си върху ралото и погледва назад”. Игуменът дълго увещавал Даниил да се откаже от намерението си, но чул и от него много възражения. Накрая, като не можал да го убеди и видял твърдата му решимост и искрена любов към Бога, той събрал братята и се посъветвал с тях дали могат да приемат в манастира си толкова млад юноша. Братя та, удивени от мъжеството и твърдия дух на младежа, виждайки в него Божието призвание, благоволили да го приемат. А той се разпалвал духом, преуспявайки в добродетелите и живота по Бога. След известно време родителите му научили, че той живее в манастира. Голяма била радостта им, но и учудването, че още толкова млад сам се е посветил на служение на Бога. Те отишли при него и като видели, че още не е приел пострижение, започнали да молят игумена да сподоби сина им с пострижение пред тях и да го облече в монашески одежди. В неделния ден, след съвещание с братята, игуменът посветил Даниил в монашески чин и заповядал на родителите му да не го посещават прекалено често. Те радостни се завърнали вкъщи, а блаженият преуспявал и укрепвал духом, възмъжавайки не само по години, но и в добродетелите. Начало на това чудно житие и източник на всички произтекли от тук последствия станало следното. Сърцето на Даниил се разгоряло с божествена любов и той силно пожелал да се поклони на светите места, където пострадал за нас нашият Господ Иисус Христос, където бил погребан, възкръснал и се възнесъл на небесата. Той копнеел да види и великия подвижник на онова време - свети Симеон Стълпник. Младият монах отишъл при игумена, открил му желанието си и поискал позволение да предприеме това пътешествие. Тогава игуменът го удържал, но по-късно, когато възникнала необходимост да иде в Антиохия по църковни дела, взел със себе си Даниил и няколко братя. Когато стигнали селото Тиланиса, недалеч от което се подвизавал свети Симеон Стълпник, те отишли при кулата му. Братята видели суровата местност, височината на кулата и разбрали, че подвижникът доброволно понася зимен студ и летен зной, вятър и дъжд. Някои неразумни мислели, че светият претърпява всичко това от тщеславие, но блаженият Даниил се учудвал на търпението му и пожелал да му подражава. Когато монасите дошли до кулата и повикали свети Симеон, подвижникът ги погледнал, казал им да сложат стълба и ако желаят, да се качат при него. Тогава се разкрило кой как се отнася към преподобния: един заявил, че е с болни крака, друг се оправдал със старостта си, а трети се отказал поради други немощи. Даниил се качил бързо по стълбата и с радост приветствал великия Симеон. Усилието му не се оказало напразно, защото изслушал наставлението на подвижника и още повече се укрепил за добродетелен живот. После се сподобил да получи благословията му, подадена чрез възлагане на ръцете, и накрая чул пророчество за бъдещия си живот. Подвижникът прозорливо му казал: - Бъди мъжествен, чедо, и нека крепне сърцето ти, защото ще поемеш големи подвизи заради Христа. Но Той във всичко ще ти бъде помощник, ще укрепява и утешава духа ти. След тази изпълнена с любов продължителна беседа със светия, Даниил слязъл долу и после се завърнал в манастира. Когато игуменът на обителта се преставил пред Господа, братята започнали да го убеждават да приеме игуменската власт, но той посочил друг вместо себе си. Блаженият търсел безмълвие и си казвал: - Ето, Данииле, сега си свободен и дойде време да изпълниш това, към което така се стремеше. Затова тръгни по желания път и изпълни намерението си. Той тайно напуснал манастира и отишъл при оградата около стълба на свети Симеон. Тук прекарал четиринадесет дни и вече решил да си тръгва. Светият стълпник много го обичал и го съветвал да остане при него. Но Даниил, който копнеел да види светите места в Иерусалим и да се оттегли във вътрешната пустиня за подвига на безмълвието, се отправил към Палестина. Пътят натам не бил безопасен, защото самаряните въставали против християните и се водели войни. Той знаел това, но го пренебрегвал, и с твърдо намерение, без страх в сърцето и без да се бои от смъртта, тръгнал на път, обзет единствено от силното желание да изпълни набелязаното. След като изминал доста голямо разстояние, срещнал един почтен монах в преклонна възраст, благообразен на вид и с побеляла коса, който много приличал на преподобния Симеон Стълпник. Старецът го прегърнал и го запитал на сирийски къде отива. Блаженият отговорил, че ако благослови Бог, ще посети светите места. Старецът казал: - Вярно рече - ако благослови Бог. Но знай, че това твое пътешествие не е угодно на Бога. Нима не си чул за метежите и раздорите в Палестина? Даниил отговорил: - Зная за тях, но се надявам на Бога. Той ми е помощник и затова мисля, че няма да ми се случи нищо лошо. Пък и да се случи, не се страхувам, защото “живеем ли, или умираме - Господни сме”. Но старецът му отвърнал с пророческото слово: “Той не ще даде да се поклати ногата ти; няма да задреме Оня, Който те пази”. Даниил възразявал и бил готов дори да умре заради Христа. Тогава старецът с гняв отвърнал от него лицето си и казал: - Бог не повелява без време да се излагаме на смърт и уж неволно да отиваме на вярна гибел, защото е казал: “а кога ви пъдят от един град, бягайте в друг”. Даниил започнал да се вслушва в съвета му и отвърнал: - Отче, ако смяташ така, аз съм готов да се върна назад. - Не те съветвам напълно да се откажеш от своето намерение - продължил старецът, - а само ти посочвам, че е неразумно да ходиш там в неблагоприятно време. Сега иди във Византия, която по изобилието на светини е като втори Иерусалим и по Божието повеление днес неговата благодат е върху нея. Там ще можеш да посетиш много църкви и да се наситиш от съзерцанието на много светини. Ако пък си решил да се посветиш на безмълвието, дали в Тракия или на морския бряг, то ще бъде спасително за тебе и Бог ще ти помогне в този подвиг. Изобщо, възлюбени, не трябва да мислиш, че можеш да намериш Бог само в Иерусалим, а не във Византия, защото Той не се обхваща от никакво място. Докато беседвали така, слънцето започнало да залязва и те видели манастир, в който можели да пренощуват. За да стигнат до него, трябвало да се отклонят от пътя и старецът казал: - Ти върви напред, а аз ще следвам. Даниил помислил, че той трябва да се забави по някаква причина, тръгнал напред и когато стигнал манастирските порти, седнал пред тях да го чака. Но старецът не се появявал и блаженият решил, че е избрал за нощувка някое друго място. Той влязъл в обителта, приветствал игумена и братята и вкусил от предложената му храна. Когато заспал, старецът му се явил насън и отново взел да го убеждава по-скоро да се отпра ви във Византия. Даниил се събудил, не видял никой около себе си и започнал да размишлява дали му се явил човек или ангел. А това бил Симеон, великият стълпник. След това видение преподобният възнесъл утринните си молитви, пожелал мир на братята и тръгнал към Византия. Когато стигнал морския бряг, той посетил църквата на свети Архистратиг Михаил, воеводата на Небесните сили, и останал в нея седем дни. Там научил, че в Анапъл има един запустял идолски храм, в който живеят много нечисти духове. Никой не можел да мине покрай него, защото те като разбойници нападали и убивали пътниците и потопявали плаващите по вода. Светият решил да иде и да живее там, спомняйки си за великия Антоний, който претърпял много нападения от бесовете, но накрая с Божията помощ ги победил и се сподобил с големи блага. Даниил се отправил в празния храм, въоръжен само с непобедимото оръжие на светия кръст и пеейки: “Господ е моя светлина и мое спасение: от кого ще се боя?” И още преди да започне борбата, бесовските пълчища изпаднали в ужас. А духовният воин обикалял храма и осенявал всички ъгли с кръстното знамение, всеки път прекланяйки колена и молейки се на Бога. Когато настъпила вечерта, дошъл началникът на бесовете и започнал да хвърля камъни по светеца, а после се чули страшен рев, вопли и шум, но Даниил без страх стоял на молитва с думите: “И полк да се опълчи против мене, няма да се уплаши сърцето ми”. Така той прекарал първата и втората нощ. На третата нощ видял множество бесове в образа на исполини, с мрачни лица, страшни като човекоядци, скърцащи със зъби, пламнали от гняв против него. Те викали: - Нещастнико, кой те посъветва да дойдеш на мястото, където отдавна живеем? Тук ние сме стопани. Те се хвърлили против Даниил и едни искали да го удавят в морето, а други - да го убият с камъни, но нито един не се осмелил да се приближи до светеца. А той си спомнил думите на Господа: “тоя род с нищо не може да излезе, освен с молитва и пост”, затворил всички входове на храма, като оставил само едно малко прозорче, и започнал да пости и да се моли. За кратко време цялото бесовско пълчище с Божията сила било прогонено и хората започнали да преминават край храма без никаква опасност. Това станало известно навсякъде и много жители от околните селища започнали да идват при свети Даниил, изумени, че там, където преди живеели бесовете, ден и нощ се славослови Бога. Но дяволът, ненавистникът на доброто, който не искал да се види победен от светия, внушил завист на някои клирици и те започнали да говорят помежду си: - Откъде дойде този човек и защо всички идват при него и го прославят? Да идем и да кажем на патриарха да го отпрати. Те отишли при Цариградския патриарх Анатолий и наклеветили светеца. Но той им казал: - Защо говорите за него, без да знаете откъде е и какъв е животът му? Ако е праведен, трябва да станем подражатели на неговата святост. Ако пък живее нечестиво, без съмнение заслужава да бъде прогонен. Но не бива да правим това без предварително внимателно да разгледаме житието му. Засрамени, клеветниците се принудили да замълчат. А дяволът, като видял неуспеха на коварството си, започнал да досажда на светия с още по-силни привидения и ужаси, нападайки го от всички страни с войнството си. Бесовете ту се опитвали да го удавят в морето, ту заплашвали, че ще го убият. Но не могли ни най-малко да му навредят. Застанал на молитва, свети Даниил зовял към Бога: - Моят Господ Иисус Христос, в Когото вярвам, ще ви удави в бездните на ада. Едва произнесъл това, чули се викове, вопли и плач и той видял бесовете да отлитат от мястото като прилепи. Но и след това те не преставали да му причиняват огорчения и отново да подбуждат клеветници против него, които отишли при патриарха и казали: - Владико! Даниил е магьосник и измамник, той прелъстява народа с вълшебства и затова не можем повече да го търпим. Патриархът го извикал и започнал да го разпитва кой е и откъде е, защо е дошъл в тази страна и как вярва в Бога. А той веднага изповядал православната си вяра и после разказал за произхода си и за това, че е дошъл във Византия, призован от Божието откровение. Тогава патриархът станал и го прегърнал, почитайки го като Божий човек, а после го отпратил с мир. След няколко дни той се разболял тежко и веднага повикал при себе си преподобния, за да се помоли на Бога за неговото изцеление. Светият се помолил и патриархът веднага се изправил здрав, а лекарят безсребреник поискал от него само да прости на клеветниците му. Патриархът казал: - Как да не простя на онези, които станаха виновници за толкова голямо добро - за това, че се сподобих да те видя и да получа изцеление от тебе. Светителят го молел да остане с него, но свети Даниил предпочел да се завърне на своето място, където отново затворил вратите и оставил само малко прозорче за идващите при него. След девет години на такъв труден живот Бог пожелал да призове преподобния към най-съвършен подвиг с особено Божие откровение. Във видение Даниил съзрял пред себе си стълб, който се издигал над облаците. На върха му стоял преподобният Симеон и двама светли юноши. Блаженият чул гласа на стълпника, който му казал: - Данииле! Ела при мене. Той отговорил: - Господине! Как да се изкача на такава висота? Тогава преподобният Симеон заповядал на двамата юноши да слязат и да го доведат. Те веднага изпълнили заповяданото и го поставили пред Симеон. Преподобният го прегърнал и високо призовал: - Бъди мъжествен, Данииле! Бъди великодушен и крепък! Стой твърдо и смело! Гласът на светията бил подобен на гръм и Даниил се пробудил. Това видение показвало, че подобно на свети Симеон му предстояло да се изкачи на стълб и да се приближи до него с душа и тяло. В това време от Антиохия при царя дошъл ученикът на Симеон Стълпник Сергий и му донесъл булото на преподобния, което той пратил на владетеля за защита от всяко зло. Но тъй като царевата душа била насочена към земните грижи и той бил погълнат от светски занимания, Сергий решил да го остави и да се върне обратно. Той пожелал да посети манастира на Незаспиващите. Когато плавал покрай мястото, където се подвизавал Даниил, някои от спътниците му си спомнили в какво търпение преподобният прекарва живота си, а също и това, че е получил от Бога дар да изцелява недъзите и да прогонва бесовете. Сергий заповядал да спрат на брега и отишъл при преподобния. Светият го приел с любов и дълго беседвал с него. Като се убедил, че върху Даниил почива Симеоновият дух, както някога духът на Илия върху Елисей, Сергий му дал дара, който носел със себе си, защото подхождал най-много на него. След това насън той видял трима юноши, които му казали: - Стани и кажи на Даниил, че се свърши времето на житието му в този храм и му разкажи за видението си. От неговото видение преподобният разбрал, че Бог му заповядва да стане подражател на житието на свети Симеон. Затова помолил Сергий да иде в пустинята и да намери удобно място, където може да се издигне стълб. И Бог посочил мястото. Когато Сергий спрял да отдъхне от дългия път, имал такова видение. Над него прелетял бял гълъб, той се опитал да го хване, но изведнъж чул глас от небето: - Нима мислиш да хванеш гълъба с мрежи? Той трябва да се лови с ръце. Но гълъбът се издигнал нависоко и станал невидим. Сергий разбрал, че Бог му посочва мястото за стълба, върнал се при Даниил и му предал всичко, което видял и чул. Зарадван, преподобният помолил своя приятел на име Марк да му съгради стълб. С Божията помощ Марк го издигнал бързо и когато го завършил, преподобният Даниил през нощта, за да не го види никой, напуснал храма и се помолил на Бога: - Слава на Тебе, Христе Боже, че ме сподобяваш с такъв живот! Ти знаеш, Господи, че чрез Теб се утвърждавам и на Теб като се надявам, се изкачвам на този стълб. Приеми жертвата ми, укрепи ме за подвиг и доведи до край моето начинание. После се качил на стълба и заживял в безмълвно уединение между небето и земята заради Единия Бог, като отбягвал всичко земно и се приближавал с тяло и душа към небесното. Но дяволът, който винаги завижда на Божиите раби, започнал и тук да досажда на светеца, като настроил против него собственика на това място, на име Геласий. Като научил, че във владението му без негово съгласие е построен стълб и на него живее някакъв монах, той много се разгневил и уведомил за това царя и патриарх Генадий, приемника на Анатолий. Царят не обърнал никакво внимание, а патриархът заповядал подвижникът не само да бъде свален от стълба, но и наказан, като разрешил да бъде прогонен с позор. Геласий тръгнал да изпълни намерението си, но Бог, отклонявайки го от злото, внезапно в ясен ден пратил дъжд и страшна буря. Но той не се поколебал, сърцето му горяло от злоба, защото самият дявол възбуж дал в него ярост. Отишъл при стълба и започнал високо да вика и укорява светеца, като му заповядвал веднага да слезе долу и заплашвал, че в противен случай сам ще го свали насила. Някои от присъстващите го възпирали и му казвали: - Остави го, той не ти причинява никакво зло. Пък и стълбът не е на твоя земя. Ти нямаш никаква вреда от това, дори напротив - за теб е по-добре да имаш съсед, който да се моли за тебе. Но Геласий не слушал никого и с гняв заповядал на светеца завинаги да напусне стълба. Когато свети Даниил започнал да се спуска надолу и стигнал до шестото стъпало, всички видели, че нозете му са отекли от непрестанното денонощно стоене. Тогава те го съжалили и дори самият Геласий започнал да го моли да се върне на стълба си и искал прошка, задето е дръзнал да го оскърби. По-късно той построил за светеца още по-висок стълб и оттогава го почитал и прославял пред самия цар добродетелта на преподобния мъж. Веднъж при светеца дошъл един стар и почтен човек от Тракия и довел своя единствен син, който бил бесноват. Той го положил до стълба и със сълзи започнал да умолява светеца да го съжали и да го помилва. - Ето - казал бащата, - той е обзет от бяс, но вече тридесет дни непрестанно споменава твоето име, Божий угодниче. Преподобният, преизпълнен от милосърдие, му отговорил: - Ако вярваш, че Господ Иисус Христос чрез мен ще изцели сина ти, нека бъде по вярата ти! След това заповядал да дадат на бесноватия свети елей. Когато той го изпил, бесът го хвърлил на земята, силно го разтресъл и извикал: “Излизам, излизам” - и после наистина оставил младежа. Като видял сина си оздравял, баща му го дал в манастир, където момъкът станал опитен монах. После дошъл друг човек, на име Кир, мъж разумен и красноречив. Той довел и дъщеря си Александра, защото я мъчел бяс. Щом светият се помолил на Бога и възложил ръцете си върху нея, бесът веднага излязъл и тя оздравяла. Оттогава Кир започнал да изпитва голяма любов и почит към преподобния. Веднъж той довел при него жената на един свой воин, също бесновата, и по молитвите на блажения тя получила изцеление. Изпълнен с благодарност, Кир написал на стълба на преподобния следните стихове: - “Тук, обуреваем от всички страни, твърдо стои мъж, който не се бои нито от ветрове, нито от бури, храна му е манната небесна. Симеоновата клонка крепи двойния стълб, прославяйки Сина на Майката, непознала брак.” Гръцкият цар Лъв Велики, който нямал наследник, но много желаел това, молел преподобния Даниил да изпроси от Бога желаното. Преподобният, който и сам бил син на молитвата, със своите молитви подавал и на други Божията милост да имат деца. Затова и този път той се помолил на Бога и предсказал на царя, че след една година ще му се роди син. Това се сбъднало и царят, радостен от раждането на наследник, от благодарност към светия му издигнал трети стълб. Когато славата на свети Даниил се разпространила навред, при него дошла царица Евдокия, съпругата на царувалия преди Теодосий Младши и започнала да го моли да остави стълба и да дойде в нейната област, където имало много пустинни места. Блаженият похвалил нейното добро намерение и усърдие, но не пожелал да остави мястото, където Господ му заповядал да живее. Той благословил царицата и я отпратил с мир, а сам се изкачил на най-високия стълб, построен от Геласий. По това време някои еретици във Византия склонили за пари една блудница на име Васиана да иде при светеца и да съблазни към грях или него самия, или някой от учениците му. Безсрамната и нечиста жена се отправила при целомъдрения и свят мъж, като си въобразявала, че той ще се прелъсти от пръв поглед и ще поиска да съгреши с нея, защото била облечена в златни одежди и украсена с различни накити. Когато дошла при стълба, тя се престорила на болна и останала в полето, около оградата на словесните овци на добрия пастир. Така искала да нанесе душевна вреда ако не на самия светец, то поне на учениците му. Тя живяла в полето дълго време, но като видяла, че няма успех, защото не успява да прелъсти онзи, чийто ум не се прилепял за земята, но винаги се намирал във висините с Бога, тя си тръгнала, без да изпълни намерението си. После отишла при наелите я еретици и излъгала, че Даниил се съблазнил от красотата й и заповядал на учениците си да я доведат на стълба. “Но аз - добавила тя - не се съгласих. А те се уплашиха да не би нечестивото им желание да стане известно на народа, намислиха да ме убият и аз едва успях да се спася от ръцете им.” Така клеветяла блудницата, а еретиците разпространявали думите й сред хората, хулейки невинния и чист Даниил, за да ги отвърнат от него. Но Божият съд застигнал лъжливата клеветница: внезапно тя била нападната от зъл дух, който започнал да я измъчва. Тогава тя неволно си признала, че била подкупена от еретиците. Така хулителите на Божия угодник били посрамени. А той, като истински ученик на Христа, Кой то завещал да обичаме враговете и да прощаваме на съгрешаващите до седемдесет пъти по седем, не въздал със зло на злото, но сторил добро за ненавистницата си. Той се помолил на Бога, заповядал на жената да пие от светия елей и тя получила изцеление. После започнала да целува стълба, открито изповядвайки пред всички своя грях и молейки за прошка. Оттогава тя оставила греха и заживяла целомъдрено. Преподобният имал от Бога власт не само да прогонва бесовете и да изцелява недъзите, но и пророчески дар да предвижда и предсказва бъдещето. Той предвидил Божия гняв и наказанието, което трябвало да застигне града, и пратил да известят патриарх Генадий и цар Лъв, като ги съветвал два пъти седмично да извършват молебени, за да предотвратят праведния Божий гняв. Те не обърнали никакво внимание на съвета на блажения, но после видели наяве да се изпълнява неговото пророчество, както ще разкажем по-нататък. По това време царят, подтикнат от Божия Дух, наредил на патриарха да иде при преподобния и да го посвети в презвитерски сан. Патриархът с клира се отправил на път и когато пристигнал, му казал, че отдавна желае да го види, но зает с църковни дела, не успява да направи това. - Сега - казал той - дойдох да те видя и да се сподобя с твоите молитви и беседи. После го помолил да му позволи да сложи стълбата и да го допусне при себе си. Но светецът отговорил: - Напразно ти е възложил толкова големи трудове онзи, който те изпраща. Патриархът се удивил как е могъл да узнае, че идването му не е доброволно, а по нареждане на царя. Заедно със спътниците си той дълго молел светеца да заповяда да спуснат стълбата, за да се качат при него, но той отказвал. Слънцето греело немилосърдно и като видял, че мнозина от хората му изнемогват от зной и жажда, патриархът заповядал на архидякона да започне обичайните при посвещението молитви. Така, останал долу, той се молел и четял положените молитви и посветил светия за презвитер, макар той да се намирал високо на стълба. Всички събрали се възклицавали: “аксиос”. Блаженият Даниил видял в това Божията воля, заповядал да сложат стълбата и получил от ръцете на патриарха свещеническите одежди, причастил се с него с Пречистите и Божествени тайни, помолил се за всички присъстващи и отпратил всички с мир. Като научил, че преподобният е приел посвещение, царят се зарадвал и побързал да иде при него. Той свалил царските си дрехи, смирено се качил на стълба и паднал в нозете му. Като видял, че от дългото стоене нозете му са отекли и загноили, той се удивил на неговото велико търпение, а после получил благословия и се завърнал вкъщи. Но дошло време да се изпълни пророчеството на светия за Божия гняв, който ще застигне града. През септември, в деня на паметта на свети мъченик Мамант, когато в църквата в негово име започвало всенощно бдение, в огромния столичен град изведнъж избухнал силен пожар. Той бързо достигнал от крайбрежната стена, наречена корабна, до Константиновото тържище и дори до Юлиановия бряг, като обхванал целия център. Огънят из-требил не само много големи сгради с цялото имущество в тях, красиви дворци и свети храмове, но поразил безброй хора. Едни станали на пепел, други били с изгорени ръце, нозе или очи. Колкото и да се стараели да потушат пожара, пламъкът се разгарял все повече. Така Бог наказвал хората Си заради техните грехове. Константинопол загивал в огън, почти равен на онзи, от който някога загинал Содом. Тогава си спомнили за пророчеството на преподобния Даниил, спомнили си, че той предсказал наказанието и призовавал народа към молитва и покаяние. Хората се отправили при него с молба да умилостиви Бога с молитвите си и да угаси огнената стихия. Светият със сълзи ги укорявал, че не са го послушали и не са изпълнили съветите му два пъти седмично да извършват общи молебени. После вдигнал ръце към небето и с умиление се помолил на Бога за града и жителите му, а след молитвата обявил, че пожарът ще загасне след седем дни. И наистина станало така. Самият цар се уплашил от Божия гняв и заедно с царицата отишъл при светеца, за да моли милосърдие от Бога чрез неговото застъпничество. След края на лятото настъпила необичайно студена есен. Но тя не само не могла да сломи мъжествения подвижник, а сама била победена от него. Цели четири дни от небето сякаш се изливали реки, някои планини били размити от водните потоци, селата били потопени, духали силни ветрове, които като че ли се борели помежду си. Вихрите и бурите били толкова силни, че се счупили дори железните куки, които крепели двата стълба на преподобния. А той търпеливо стоял на висотата на клатещия се стълб и сам се олюлявал под напора на вятъра като клонка. Учениците му отдолу го гледали със сълзи и се опасявали да не умре от студ или да не падне на земята заедно със стълба. Но надеждата на преподобния Даниил на Господа оставала непоколебима и той без страх продължавал да стои, утвърждавайки се на стълба като върху скала. И как би могъл да се бои от смъртта, когато земният живот за него бил окови и тъмница, а смъртта - освобождение, и той винаги повтарял Давидовите думи: “изведи от тъмница”, тоест от тялото, “душата ми”? Колкото по-лют бил студът, толкова по-горещи били молитвите му към Господа. И наистина праведникът викал и Господ го чул и както някога от кораба, така и сега от небето запретил на ветровете и изведнъж настъпила дивна тишина и ведрина. Когато след това царят посетил светеца, за да види дали дъждовете и ветровете не са му причинили някаква вреда, и съзрял счупените железни куки, той заповядал стълбовете да се укрепят колкото се може по-добре. После получил благословията на преподобния и се завърнал у дома. По пътя се случило следното: конят, който яздел, се изплашил от нещо, изправил се на задните си крака, паднал назад и хвърлил царя от седлото. Венецът от главата му паднал и се счупил, а бисерът и скъпоценните камъни се разсипали. Царски коняр бил някой си Иордан, арианин по вяра. Когато видял какво се случило, той се уплашил, че цялата отговорност ще падне върху него и ще понесе наказание. Затова се върнал назад при преподобния и със сълзи го молел да ходатайства пред царя за него. При това се отрекъл от арианската ерес и молел да бъде приет в православието. В знак на уважение към неговото благочестие преподобният написал на царя, че тъй като Иордан се отрича от арианското зловерие и се присъединява към християнското правоверие, той е достоен да бъде помилван. Царят отговорил на светеца: - Виновен за падането ми не е някой друг, а аз самият, защото имах дързостта да се кача на коня още пред очите ти, без да се отдалеча от светия ти стълб. Затова не се гневя на Иордан, а дори се радвам, че моето падане стана причина той да се изправи от душевното падение. Царят винаги се отнасял към светия с голямо уважение и не просто сам го почитал, но и пред другите го представял като носител на небесна сила. Така например един владетел на друго царство на име Губазий трябвало да дойде при Лъв, за да сключат примирие. Царят го довел при преподобния Даниил Стълпник, посочил го и казал: - Ето чудото в моето царство! Губазий, удивен от търпението на преподобния, се поклонил не само на него, но и на стълба му, и със сълзи казал: - Благодаря Ти, Небесни Царю, че ме сподоби да видя един небесен мъж и неговото жилище. Когато се завърнал в страната си, Губазий често споменавал преподобния пред приближените си и пращал до него писма, в които изпросвал светите му молитви за защита на своето царство. На преподобния се удивлявали всички - близки и далечни, свои и пришълци, гърци, римляни и другоплеменници. Те идвали при него като при Ангел Божий, а когато си тръгвали, го призовавали за помощ и получавали исканото по неговите свети молитви. Преподобният мъжествено претърпявал всички промени на времето, както свидетелства разказът за понесените дъждове и бури. Но за да не пропуснем нещо, достойно за паметта на светеца, ще припомним и следното. Веднъж се случила необичайно сурова зима, духали силни ветрове, много по-силни от тези, за които разказахме. Падал сняг и настанал страшен студ. Преподобният нямал над стълба си никакъв покрив, а вятърът отнесъл далеч в пустинята и кожения му наглавник. Така доброволният мъченик стоял цяла нощ, понасяйки суровата зима и лютия студ. През деня се извила такава силна виелица, че учениците му не могли дори да вдигнат очи към стълба, нито да му окажат някаква помощ. После настъпила още по-страшна нощ и така продължило няколко дни и нощи. Едва на третия ден бурята поутихнала. Чак тогава учениците успели да се качат при преподобния и го намерили едва дишащ, покрит с лед от глава до пети. Те го стоплили, като разтрили тялото му с топла вода. Като дошъл на себе си, той казал: - Защо се суетите около мен? Защо ме събудихте от сладкия сън? Току-що заспах с молитва на уста. Но ви благодаря, деца мои, че се грижите за мен като за свой баща. Христолюбивият цар научил за случилото се и дълго със сълзи и поклони молел светия да му позволи да направи поне някакъв покрив на стълба му. - Пощади - казвал той, - ако не самия себе си, то поне нас, за да не умреш преждевременно и да не ни оставиш сираци. Като видял искрената му молба, преподобният позволил да се устрои покрив над стълба. Но направил това не за свое облекчение, а заради усърдието на царя, който изпитвал към него такава любов и уважение, че водел тук всички посланици и велики князе - ту лично, ту чрез своите велможи. А те се удивлявали на великото мъжество, с което преподобният отец понасял студ и зной, и обикновено си тръгвали с чувство на духовно умиление и голяма духовна полза. След известно време Гензерик, вандалският крал, обявил война на гърците и тръгнал към Александрия с многобройна войска. Гръцкият император, смутен от нашествието на другоземците, дошъл със своя съвет при преподобния, желаейки да получи помощ чрез неговите свети молитви. Предузнал бъдещето, преподобният предсказал, че Гензерик не само няма да превземе Александрия, но ще потърпи неуспех във всички свои намерения и ще се завърне с поражение. Предсказаното наистина се сбъднало и в знак на благодарност благочестивият цар пожелал да устрои около стълба му килии за всички негови ученици. А светецът го помолил вместо това да издигне църква в името на преподобния Симеон Стълпник и да пренесе в нея от Антиохия светите му мощи. Царят построил в чест на преподобния Симеон църква на север от Данииловия стълб и странноприемница при нея, а после по желанието на преподобния, с подобаващи почести пренесъл в новия храм честните мощи на свети Симеон. Преподобният Даниил много се радвал и по случай пренасянето на мощите се обърнал към народа с поучение. Светият бил незлобив по нрав и се отнасял с любов към враговете си. Веднъж някакъв човек започнал да го хули, а когато хората се възмутили, той им показал печена риба и казал: - Ето какво яде вашият постник! После заедно с жена си и децата си той ял от тази риба и всички веднага се разболели. Преподобният ги изцелил с молитвата си, без да помни злото и без да въздава с обида за обидата. От благодарност за тази велика милост на светия отец те направили негово изображение от сребро, на което били нарисувани и те, паднали в нозете му, и подписали имената си. Тази икона поставили в църквата на свети Михаил, Архистратига на Небесните Сили. Преподобният Даниил имал и дара на толкова благодатно слово, че слушащите се умилявали от наставленията му, мнозина получавали голяма духовна полза и поправяли живота си. При царския двор имало един прочут воин на име Едран, по произход галатянин, който се отличавал със сила и воински доблести. Той отишъл при блажения Даниил, за да чуе душеполезните му поучения. Сърцето му се умилило, той веднага се отрекъл от света и заедно с двама свои приятели се присъединил към учениците на преподобния. Като научил за това, царят много съжалил за храбрия воин и пратил да го убедят да се върне в двореца. Но той пренебрегнал вниманието на царя: - “Каква полза за човека - казал той, - ако придобие цял свят, а себе си погуби, или повреди?” После приел пострижение от преподобния и станал негов подражател във въздържанието, като вкусвал храна, колкото да не умре от глад, спял много малко, и то прав или приседнал на едно окачено въже. Впоследствие заради добродетелния си живот той спечелил любовта на царя, който го навестявал, когато идвал при преподобния Даниил. Дълго живял така воинът и се преставил в мир. Подражател на житието на този подвижник, в монашеството наречен Тит, станал неговият слуга Антоний. След известно време Лъв омъжил дъщеря си Ариадна за Зенон Исавър, когото пратил с войска против варварите, нах лули в Тракия. Преди похода Зенон се отправил при преподобния Даниил Стълпник и светият му предсказал изхода от войната. Той му казал, че ще се завърне невредим и след смъртта на тъста си ще получи царския скиптър, но поради завистта на роднините си ще бъде лишен от власт, а после отново ще я получи. След време всичко това се сбъднало. След смъртта на Лъв Зенон заел престола и царувал три години, но против него въстанал Василис, братът на Верина, съпругата на покойния цар Лъв. Той свалил Зенон, завзел гръцкия престол и тъй като бил привърженик на ереста на Евтихий, повдигнал големи вълнения в Христовата Църква, като отхвърлил Халкидонския събор и разпространявал еретическото учение. Тогава Константинополският патриарх Акакий събрал православните епископи и макар да изпитвал страх, се отправил при царя, но не постигнал никакъв успех. Затова той пратил неколцина епископи при преподобния Даниил с молба да остави стълба и да дойде в столицата за помощ на Църквата. Преподобният не искал да оставя стълба си дори за кратко време. Обаче виждайки нуждата на Църквата и призован от Божествен глас свише, той отишъл в града при патриарха и епископите. Те го посрещнали и приели с неописуема радост. Царят научил за това, но не желаел да се среща с него. Той напуснал града и заминал за имението си край столицата, но преподобният го последвал и там. И тъй като нямал възможност да стигне до мястото сам, защото от дългото стоене нозе те му отекли и се покрили с рани, вярващите го понесли на ръце. По пътя те срещнали един прокажен. Щом видял преподобния, той с ридание започнал да го моли за изцеление. Светият го съжалил, помолил се и му заповядал да се окъпе в морето. Човекът изпълнил това и излязъл напълно чист и оздравял. Слухът за чудото се разпространил веднага и при преподобния започнали да се стичат много хора с болните си, които по молитвите му веднага получавали изцеление. Окръжен от толкова народ, събрал се заради неговите чудеса, той наближил царския дворец. Един воин погледнал през прозореца, видял светия, носен на ръце, засмял се и казал: - Ето новия антипат! Едва произнесъл това и бил застигнат от Божието наказание - паднал от прозореца и умрял. И тъй като царят се разпоредил да не допускат светеца при него, Даниил си тръгнал. Но веднага след това царят пратил да го върнат, защото се изплашил да не му се случи някакво нещастие заради непочитането на светеца. А той не послушал владетеля и предсказал гибелта му. - Онзи, който разгневява Небесния Цар - казал той, - умножава бедствията си и събира гняв за съдния ден. И тръгнал по пътя си. Пратениците се завърнали, предали на царя думите на преподобния и в този миг паднал един от стълбовете в двореца. Царят и присъстващите се изплашили много, защото неодушевеният предмет по Божията заповед засвидетелствал пророчеството на преподобния и така подсказал, че скоро властникът ще бъде свален от престола. По пътя си обратно към града Даниил изцелил двама бесновати юноши и дъщерята на една вдовица, с една своя дума отстранил змията, която случайно се увила около крака му, и тя не му причинила никаква вреда. В града към него пристъпила една почтена жена, на име Ираида, която била бездетна. Тя умила със сълзите си неговите нозе и го молела да я освободи от безплодието с молитвите си. Светият предсказал, че ще роди син и посочил дори името му: - Ти, жено - казал той, - ще родиш син и ще го наречеш Зенон. А царят започнал да търси повод да се помири с преподобния и да изпроси прошка, защото много се уплашил от падането на стълба в двореца. Отначало го умолявал неискрено чрез доверени хора, защото сърцето му не преставало да се стреми към беззаконията. После се явил при него лично, паднал на колене и го молел за прошка. Но като прозрял с духовните си очи злите му помисли, преподобният го изобличил и казал на присъстващите: - Това смирение и разкаяние е притворно, защото под овчите одежди се крие вълча жестокост. Но скоро ще видите над него правосъдния Божий гняв, защото всемогъщата десница на Всевишния отхвърля надменните от престола. След всички тези събития той се завърнал на стълба си, а след известно време Василиск наистина бил свален от престола. Зенон отново получил царския скиптър и като видял, че предсказанието се сбъднало, отишъл заедно с жена си да се поклони на светеца. Останалото време от живота си преподобният неотлъчно прекарал на стълба, като извършил много чудеса. Но поради смиреномъдрието си и за да избегне славата сред хората, той ги приписвал не на своята собствена добродетел, а на молитвите на преподобния Симеон. Затова изпращал всички, които идвали, при светите му мощи в църквата с неговото име. Един златар довел своя син, хром от рождение, който дори не можел да стъпи на краката си, а пълзял по земята като червей. Блаженият го изпратил в църквата на свети Симеон и заповядал да положат мощите върху краката на куцото момче. Щом направили това, то станало и само стигнало до Данииловия стълб, радостно прославяйки Бога. Друг човек, който се връщал от източните страни, попаднал в ръцете на разбойници. Те го пребили, счупили колената му, ограбили го и го оставили едва жив. Наблизо минавали пътници и като видели, че изнемогва от раните, го съжалили и пренесли в град Анкира. Епископът на града се погрижил за болния, събрал най-опитни лекари и го излекувал от раните. Въпреки това човекът не можел да ходи, защото краката му били силно повредени - макар че раните оздравели, нямал достатъчно сили да ходи. Тогава той започнал да моли епископа да го отнесе при преподобния Даниил. Качили го на една колесница и го докарали при стълба на лекаря безсребреник. Той изпратил хромия в църквата на преподобния Симеон, заповядал да го помажат с елея, взет от светите мощи, и с това веднага го изцелил: глезените и стъпалата му укрепнали, човекът сам се изправил на крака и проходил, възнасяйки благодарение на Бога и на Неговите свети угодници Симеон и Даниил. Един испански стотник имал такава голяма вяра в преподобния, че всеки път, когато някой от слугите, роднините или познатите му се разболявал, той пишел до него и го молел да изцели болния. Когато му донасяли отговора, той поставял писмото върху болния, който веднага получавал изцеление. Една просякиня, която имала 12-годишен син, ням по рождение, го донесла при стълба на преподобния, оставила го там и си отишла. Той заповядал на учениците си да го вземат да живее сред тях. А те мислели, че момчето мълчи, защото е научено от майка си да се преструва на нямо и така по-лесно да си намира препитание. Затова му причинявали немалко злини, като го плашели или биели, за да проговори. Понякога, докато спяло, го бодели с остри предмети или го удряли с тръни, та като се пробуди внезапно, да произнесе някоя дума. Но когато окончателно се убедили, че е нямо, съобщили за това на преподобния. Той заповядал да помажат езика на немия с елей и когато в неделя на светата литургия дяконът се приготвил да чете светото Евангелие, а присъстващите възпявали: “Слава Тебе, Господи!”, момчето също високо и отчетливо казало: “Слава Тебе, Господи!”, и оттогава започнало да говори добре. Достигнал дълбоки старини, преподобният се приближил към блажената си кончина. Той я предузнал и предсказал на учениците си, като им написал следното завещание: - Чеда и братя мои! За мен вие сте наистина чеда, защото съм ви родил духовно, и братя - защото наш общ отец е Бог. Сега отивам при нашия Отец. Но не ви оставям, възлюбени, сироти, плачещи за разлъката с мен, а ви поверявам на грижите на нашия Отец, Който заедно с вас създаде и мене. Затова Той, Който е сътворил всичко с разум и премъдрост, а после е преклонил небесата и слязъл на земята, претърпял смърт и възкръснал заради нас, нека бъде с вас и като премъдър охранител да ви пази от дявола. Като Господ Той ще ви пази в послушание на Неговата свята воля, а като ваш Отец ще ви призовава към Себе си с милосърдие и разтворени обятия всеки път, когато грешите и падате. Той е предал Себе си на смърт заради нас и нека ви събере във взаимно единодушие и да ви привлече при Своя Небесен Отец. Стремете се към смирение, бъдете послушни, обичайте странниците, постите, бденията, нищетата и особено пазете най-първата и най-главна заповед - заповедта на любовта, а също и всичко онова, което е присъщо на благочестивите хора. Пазете истинската вяра, странете от еретическите лъжеучения и в нищо не отпадайте от вашата майка - светата Църква. Ако изпълните всичко това, ще бъдете съвършени в добродетелите. Като написал това духовно завещание, преподобният заповядал на своите духовни чеда да го прочетат, а те плачели, приготвяйки се за раздяла с него. Три дни преди блажената кончина на преподобния някои от най-достойните му ученици се сподобили да видят как в полунощ при свети Даниил се явили всички свети угодници: пророците, апостолите и мъчениците. Те го приветствали и му заповядали да се причасти с Божествените Тайни. Когато настанал денят на кончината на преподобния, пристигнал и патриарх Евтимий, приемникът на Акакий, заедно с целия си клир. Богобоязнената жена Ираида, която по молитвите на светеца се освободила от безплодието, приготвила всичко необходимо за честното му погребение. По това време там имало и един бесноват човек, който застанал до стълба и казвал, че вижда ангели и много светии, които идат от небето и дори назовавал имената им. А нашият преподобен и богоносен отец Даниил, радвайки се за кончината си, предал честната си и свята душа в Божиите ръце на възраст 80 години и три месеца. Веднага след кончината му бесноватият се избавил от дяволското мъчение. Когато преподобният се преставил, на небето срещу стълба му се появили три звезди, наподобяващи кръст, които и денем, на слънчева светлина, сияели с неизречена сила и можели да се наблюдават, докато тялото на преподобния мъж не било погребано край стълбовете му. Заедно с него били положени и мощите на тримата свети вавилонски момци Анания, Азария и Мисаил, защото в предсмъртното си завещание преподобният желаел онези, които идват да се поклонят на гроба му, да въздават почести не на него, а на тримата свети юноши. Така смиреният приживе останал смирен и след смъртта, избягвайки човешката слава. Но Сам Бог прославил онзи, който славел Него, както сред хората на земята, така и на небето сред ангелите Си, защото и Сам е прославян от всяка твар во веки. Амин.", "date": "2019.12.11", "title": "Св. преподобни Даниил Стълпник"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/403237-11-%D0%B4%D0%B5%D0%BA%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "361 г. - Император Фравий Клавдий Юлиан влиза в Константинопол, поемайки по този начин властта в цялата Римска империя.     1792 г. - Френската революция: Революционният Конвент във Франция изправя на съд бившия вече крал Луи XVI по обвинение в държавна измяна.   1816 г. - Индиана става 19-ят щат на САЩ.   1866 г. - Започва първата трансатлантическа яхтена регата.   1868 г. - Васил Левски започва първата си организационна обиколка из България.   1881 г. - В Пловдив е създаден първият в страната професионален театър.   1886 г. - Състои се първият мач на английския футболен отбор Арсенал (тогава Диъл Скуеър), завършил с победа 6:0 над Истърн Уондърърс.   1901 г. - Италианският изобретател Гулиелмо Маркони изпраща първия трансатлантически радиосигнал, който е приет в Нюфаундленд.   1930 г. - Националната банка на САЩ обявява фалит и затваря всичките си клонове, в които имат сметки над 400 хиляди клиенти.   1931 г. - Създадена е Британската общност.   1936 г. - Кралят на Обединено кралство Великобритания и Северна Ирландия Едуард VIII абдикира след по-малко от година на престола като заявява, че не е в състояние да носи отговорностите на властта щом не може да ги сподели с жената, която обича.   1937 г. - Италия е изключена от Обществото на народите за нейната инвазия в Етиопия.   1941 г. - Втората световна война: Нацистка Германия и Италия обявяват война на САЩ.   1946 г. - Общото събрание на ООН учредява фонда УНИЦЕФ.   1948 г. - Нюфаундленд влиза в състава на Канада.   1958 г. - Горна Волта става автономна република в рамките на Френската общност.   1958 г. - Създадена е Република Дахомей, сега Бенин.   1967 г. - В Тулуза, Франция, е показан прототипа на свръхзвуковия пътнически самолет Конкорд.   1970 г. - Джон Ленън издава класическия албум Plastic Ono Band.   1972 г. - Аполо 17 на НАСА става последната пилотирана мисия, която каца на Луната.   1983 г. - За първи път в историята на римокатолическата църква римски папа (Йоан Павел II) посещава протестантска църква.   1994 г. - Първа чеченска война: Руският президент Борис Елцин изпраща военни части в Чечня.   2001 г. - Китайската народна република се присъединява към Световната търговска организация.   2004 г. - Френският алпинист Жан-Кристоф Лафел става първият покорител на хималайския връх Шиша Пангма (8 013 м) през зимния сезон.   2007 г. - Терористи самоубийци атакуват сградите на ООН и Върховния Съд на Алжир. При атентата загиват 41 (включително 17 миротворци на ООН), а ранените са над 170.  ", "date": "2019.12.11", "title": "11 декември, историята в снимки"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/403230-10-%D1%81%D1%8A%D0%B2%D0%B5%D1%82%D1%81%D0%BA%D0%B8-quattro", "text": "Редица години в Съветския съюз са смятали, че пълното задвижване е необходимо само за подобряванe на проходимостта. Но през 80-те години на миналия век се появяват първите руски \"куатро\".     Откакто светът през 80-те години се запознава с Audi quattro - спортно купе с четири задвижващи колела, епидемията от създаването на подобни автомобили се разпространява с колосална скорост.  Audi обаче не е бил първият автомобил, произведен с пълно задвижване, на първо място, за пълзене из калта. Целта е била, по-скоро, по-голяма реализация на възможностите на мощния двигател и подобряване на управлението. Моделът се е отличават с изключителни инженерни решения и усъвършенстване и на най-малкия детайл.  След десетките фирми, които са започнали да се занимават с подобни конструкции, от идеята за пълното задвижване са се заинтересували, естествено, и съветските инженери.  Специфичният руски пазар обаче (по-скоро неговата липса) от подобни идеи не се е интересувал. Въпреки това през втората половина на 80-те години на миналия век руските заводи постепенно започват да създават своите \"куатро\".     ВАЗ-2108 4х4 (ВАЗ-29084)   Всичко започва, естествено, от ралитата - автомобилите от международната група. През 1988-а година в Толиати се построява ВАЗ-2108 4х4 (ВАЗ-29084). От \"осмицата\" в колата остава малко. Двигателят с обем 1,85 литра и мощност от 150 конски сили се е намирал зад седалките и е задвижвал и четирите колела. Естествено, за серийно производство тази конструкция нае е била пригодна. Впрочем, ако работата сериозно би стигнала до международна хомологация, партида от тези коли все пак би била произведена.  Но това не се случва.    Москвич-21416   Междувременно в АЗЛК са създали по-близка до ежедневния живот пълноприводна конструкция - Москвич-21416. Първите прототипи са имали така наричаната свободна трансмисия - без междуосев диференциал и без блокировка.  Онези, които са карали тези автомобили, си спомнят, че при хлъзгави пътни настилки, а понякога и просто с висока скорост, колите са се държали като неубоздани зверове.  Работейки с британската фирма FFD върху варианти, в частност с виско съединител, АЗЛА се спира върху простите и евтини диференциали с повишено триене Quaife. Автомобилът бил максимално унифициран със стандарта на Москвич.  Отзад обаче колата била с независимо окачване със стойки, аналогично на това отпред.     ГАЗ-3105 Волга   Не по-малко интересна е била Волга ГАЗ-3105- представителен автомобил, който е трябвало да замени Чайката. Новата Волга била връх на инженерната мисъл. V8 двигател с обем от 3.4 литра развивал мощност от 170 конски сили и работил в синхрон с петстепенна механична скоростна кутия. Пълно задвижване - с възможност за блокиране на междуосевия диференциал. Задвижването на предния диференциал ставало чрез вътрешен вторичен вал на скоростната кутия. ГАЗ-3105 показал добри резултати по време на изпитанията. Но онези, за които на първо място била конструирана скъпо струващата Волга - държавните чиновници, въобще не се интересували от родната продукция.  Така, тиражът на ГАЗ-3105 не бил повече от около 60 автомобила.    Lada Samara T3   Свой вариант на \"куатро\" за рали с външността на ВАЗ-2108 е създала и френската фирма Poch за състезанието \"Париж-Дакар\". От съветската кола в Lada Samara T3 не останало почти нищо, освен външните черти и някои отделни елементи.  Под капака бил монтиран двигател и възли на трансмисията от Porsche 959. Двигателят е бил с обем 3.6 литра, мощността му е била около 300 конски сили. Намирал се е отзад.    НАМИ-0290 Апелсин   Друг съветски спортен прототип е била рали колата НАМИ-0290 Апелсин. Колата е била базирана на каросерията на ЗАЗ-1102 Таврия с няколко агрегати на Нива. Като цяло, зад седалките бил монтиран двигател от ВАЗ-2106 с турбина, развиващ мощност от 120 конски сили. Апелсин е един от знаците за бурното, както тогава е изглеждало, развитие на съветското автомобилно строене в средата на 80-те години на миналия век.    Lada 4x4 Victory   Още в началото на 90-те години на миналия век на вълната на разцвета на руския тунинг фирмата от Толиати \"Металлик-Квадро\" създава ВАЗ-21099 Виктория (Lada 4x4 Victory). Външно колата почти не се отличава от стандартния автомобил, колата обаче била снабдена с пълно задвижване от Volkswagen Golf. Автомобилът е произведен само в няколко бройки.    ИЖ-2126 4х4   В края на 80-те години с пълното задвижване се заема и ижевския завод. Първите опитни образци в началото на 90-те години на миналия век са направени от тунинг фирмата Норма-Авто. Автомобилите са били проектирани с двигатели на ВАЗ или УЗАМ, към стандартната скоростна кутия са е добавяна оригинална раздатка.  Отпред пък бил монтиран редуктор от Нива. В колата е бил монтиран и двигател от ВАЗ-21084 с обем 1.6 литра и мощност от 84 конски сили.   Предвидени са два варианта за автомобила: за пътя без понижаващи предавки, и за офроуд - с двустепенна раздатка.  През 1998 година е бил направен прототип дори и с двигател с мощност от 130 конски сили на Hyundai и с независимо задно окачване. Пробвани са били всякакви варианти за скоростни кутии.  Предвидена е била междуосева блокировка на диференциала, включвана с копче.  В крайна сметка се е получило руско Subaru с максимална скорост от 180 км/ч. Цената на Иж-а обаче се приближила,ако не до тази на Субари, то поне до тази на прилична чуждестранна кола.    Москвич-2144 Иван Калита   За условно сериен може да се смята седанът на Москвич от 90-те години на миналия век, който в много малки количества е бил произведен с индекса 2144 с френски мотори на Renault с мощност от 112 и 145 конски сили с името Княз Владимир и Калита.   ГАЗ-3104   В ГАЗ към пълноприводната схема са се опитали да се завърнат в края на 90-те години, когато е бил построен опитният образец ГАЗ-3103. Но с това се е и приключило.    Lada 111 GTi 2.0 4x4   Пълноприводното комби ВАЗ-21116-04 (Lada 111 GTi 2.0 4x4) е имало виско съединител в трансмисията, независимо задно окачване, дискови спирачки.  Колата е била оборудвана с 2-литров двигател с мощност от 150 конски сили от Opel. Създаден е и по-демократичен вариант — ВАЗ-21113-04 c руски двигател Но автомобилът така и не става сериен.", "date": "2019.12.11", "title": "10 съветски quattro"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/403238-8-%D0%B3%D0%BE%D0%B4%D0%B8%D0%BD%D0%B8-%D0%B8-%D0%BF%D0%BE%D0%BB%D0%BE%D0%B2%D0%B8%D0%BD%D0%B0-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%B8%D1%8F-%D0%B8%D0%BC%D0%B0%D0%BC-%D0%B0%D1%85%D0%BC%D0%B5%D0%B4-%D0%BC%D1%83%D1%81%D0%B0", "text": "Ромският религиозен лидер от Пазарджик Ахмед Муса получи присъда от 8 години и половина лишаване от свобода. Това постанови Пазарджишкия окръжен съд, съобщи БНР. Ефективната присъда е за разпространяване идеите на радикалната организация \"Ислямска държава\" и проповядване на религиозна омраза, верска нетърпимост и призиви към война. Освен основната присъда от 7,5 години затвор съдът му добави още една година затвор, тъй като Ахмед Муса се разглежда като обществено опасен.     Ахмед Муса Ахмед бе признат за виновен в разпространяване на идеите на \"Ислямска държава\", подпомагана на бойци на терористичната групировка и призоваване за война в джамията \"Абу Бекир\" в Пазарджик. Ахмед е признат за виновен и за това, че между 2013 и 2014 г. е проповядвал още религиозна омраза, верска нетърпимост, както и неподчинение на светските закони. Останалите 13 негови поддръжници също бяха осъдени, като те ще излежават между 1 година и 3 години и 6 месеца затвор. Условна присъда от 2 години и 6 месеца получава само Александрина Ангелова, която е и единствената жена сред осъдените. Присъдите подлежат на обжалване. Досега Ахмед Муса  има общо три присъди за разпространяване на радикален ислям. В момента той е в затвора и изтърпява общо 4 години лишаване от свобода.", "date": "2019.12.11", "title": "8 години и половина затвор за пазарджишкия имам Ахмед Муса"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/403239-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0,-%D0%B8%D0%BB%D0%B8-%D0%BA%D0%B0%D0%BA-%D1%81%D1%82%D0%B0%D0%BD%D0%B0%D1%85-%D0%BF%D0%BE-%D1%82%D1%8A%D1%80%D1%81%D0%B5%D0%BD%D0%B0-%D0%BE%D1%82-%D0%B0%D0%BD%D0%B4%D0%B6%D0%B5%D0%BB%D0%B8%D0%BD%D0%B0-%D0%B4%D0%B6%D0%BE%D0%BB%D0%B8", "text": "Кое е най-зловещото, което може да ви се случи през ноември и декември? Спорът \"За\" или \"Против\" Хелоуин? Неее! Да прокапе бидонът със зелето? Това е поправимо. Да съборите елхата? Няма проблем, ще я вдигнете. Да се качите на кантара? Кофти, но ще ви мине... (евентуално). Най-смразяващото кръвта нещо е въпросът \"Къде ще сте на Нова година?\". На пръв поглед запитването е съвсем обикновено, но всъщност може да превърне най-близките ви приятели в заклети врагове и то само за няколко минути. Причината е, че всичко започва с питане, питането преминава в спор, а спорът - в кавги. Всеки от компанията има различно мнение, на което настоява, а по-лошото е, че всеки държи да одобрите именно неговото предложение за празника.     Така до средата на декември вече се чувствате като Анджелина Джоли - трябва да сте толкова неустоим/а, за да ви искат навсякъде, нали така? На една страна ви дърпат радетелите на уюта и кротките домашни вечеринки. Те се опитват да ви примамят с лирични описания на вечер, в която ще си направите един леген домашна руска салата, ще изпечете пет тави пържоли и три баници и ще седнете кротко пред телевизора да консумирате сготвеното. Уловката е, че ако приемете - на вас ще се падне частта с кофата руска салата и четири от петте тави мръвки. Вече си представяте как в осем вечерта ръцете ви треперят немощно от биене на майонеза, бъркане на салата и чукане на пържоли. В 12 без 5 ще слушате президента с половин ухо, а малко след полунощ ще заспите на масата и нито фойерверките, нито Дунавското ще са в състояние да ви вдигнат. Заради тази нерадостна перспектива отказвате предложението за \"домашно парти\" и списъкът със сърдитите се сдобива с първите си имена. Втората оферта обикновено е контрапункт на домашната идилия. Няколко ентусиасти ви обясняват, че този път ще прекарат празника в хотел и разбира се, канят и вас да се присъедините. Срещу скромна четирицифрена цифра имате шанса да посрещнете Нова година в \"Парадайз лъкшъри палас СПА енд уелнес ризорт\". В сумата влиза кувертът за вечерята, който включва: салата (два резена домат с две капки песто), предястие (солена бисквита с резенче сирене), основно (парче свинско, четвърт картоф) и десерт (крем от пакетче или една мандаринка). Парите покриват и чаша шампанско и парче баница, с което можете да трошите орехи (които обаче не влизат в куверта). Ясно е, че ще отклоните и тази неустоима покана и броят на сърдитите набъбва още. Винаги има и поне двама от компанията, които пазят жив студентския дух и го доказват на всеки свой празник. Сложните трапези и скъпите хотели не са по вкуса им. Затова ви предлагат друго - да се съберете в нечий двустаен апартамент, където ще са \"само\" още 45 човека. В апартамента няма хладилник, мебели, отопление и плочки в банята, защото е нов, но това не бива да ви прави впечатление. За ядене ще има фъстъци, солети и чипс, за пиене - кой каквото си донесе, предимно домашни вина и ракии с произход - родните краища на гостите. Качеството им е съмнително, но количеството е задоволително. Отговорът ви отново е възпитано \"Не\", сърдитите са с още няколко отгоре. В крайна сметка, за да няма повече обидени, решавате да не си вдигате телефона до 1 януари. Или да работите и на 31-ви декември, така със сигурност ще има един доволен: шефът ви.    ", "date": "2019.12.11", "title": "Нова година, или как станах по-търсена от Анджелина Джоли"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/403240-%D0%B0%D0%BA%D0%B0%D0%B4-%D0%BF%D0%B5%D1%82%D1%8A%D1%80-%D0%B8%D0%B2%D0%B0%D0%BD%D0%BE%D0%B2-%D0%B2%D0%BD%D0%B0%D1%81%D1%8F%D0%BC%D0%B5-%D0%BF%D0%BE-109-%D0%BA%D0%B3-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B1%D0%BE%D0%BA%D0%BB%D1%83%D0%BA-%D0%B7%D0%B0-%D0%B2%D1%81%D0%B5%D0%BA%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%BD", "text": "Братя баламурници, за да сте наясно какво става с екологията и със здравеопазването, ще ви светна с малко аналитични данни: Внесеният от Баце за изгаряне у нас европейски боклук е 736 000 тона, или 736 милиона килограма, по информация от Правителството, публикувана в медиите. Това са 61 400 камиона (12 тона боклук на камион, защото боклукът тежи леко). Дължината на пътуващия керван от тези камиони (дължина на камиона 12 метра), с 20 метра разстояние между тях по пътя, е точно 1 965 км., това е 4 пъти дължината на трасето (508 км.) София – Варна, или София-Варна-София-Варна-София.     На всеки българин (населението на България е 6 860 000 души), от бебетата до старците, се падат по 109 килограма европейски боклук, за горене и за замърсяване на въздуха, който и без това у нас е най-мръсният, най-опасният и най-вредният в целия свят. Баце е велииик! Шефът на Демографския институт към БАН Петър Иванов във Фейсбук   Още от   ", "date": "2019.12.11", "title": "Акад. Петър Иванов: Внасяме по 109 кг. европейски боклук за всеки българин"}
