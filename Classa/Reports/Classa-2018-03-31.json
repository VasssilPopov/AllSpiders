{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380295-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%B8-%D0%B8-%D0%B1%D0%BB%D1%8F%D1%81%D0%BA%D0%B0%D0%B2%D0%B8-%D1%80%D0%B5%D0%B2%D1%8E%D1%82%D0%B0-%D0%B7%D0%B0%D0%B2%D1%8A%D1%80%D1%88%D0%B8-sofia-fashion-week-ss-2018-%D1%81%D0%BD%D0%B8%D0%BC%D0%BA%D0%B8", "text": "С уникално мапинг шоу посветено на 25-годишнината на Christian of Roma започна последната вечер на Sofia Fashion Week SS 2018. Спектакалът ChRevolution ни пренесе в едно вълнуващо пътешествие в света на красотата. Фризьорът Конда Кондов и най-добрите стилисти, пред очите на публиката преобразиха звездната носителка на титлата Miss Playmate 2009 и Miss Playmate All stars, Златка Димитрова.      Единственият по рода си фризьорски спектакъл,които разказва за ЕВОЛЮЦИЯТА на РЕВОЛЮЦИЯТА в България! Минало, настояще и бъдеще, които се сливат в едно, за да се обединят в една епоха.Тази на КРАСОТАТА! Която 25-години създавахме, създаваме и ще продължаваме да творим бе мотото на италианския бранд Christian of Roma. 4 красавици и 4 бранда \"Alfaparf\", \"BES\", \"OWay\" и \"Sexy Hair\".      Зрителите на единствения моден форум в България видяха един спектакъл от феерия и нежност, класическа изтънченост и вечната красота,която обединяна всички възрасти. Арт Директорът и Dress Designer – Маурицио Пироло, главният стилист – Конда Кондов, и гримиьора на звездите – Борислав Соколов – Бони сътвориха едно спиращо дъха представление в препървената зала EFE на хотел Маринела. Гала вечерта на шестото издание на Sofia Fashion Week SS 2018 откри изключително талантливия дизайнер Иван Донев. С многобройни успехи на международната модна сцена той е носител на авторитетни чуждестранни отличия.      Още през 2012 година прави своя дизайнерски дебют на Алта Рома в Рим, където е завършил прочутата академия „Коефия\". Една година по късно отново на Алта Рома, дефилира със съмостоятелна колекция и е награден с приза WORLD OF FASHION. Иван Донев е първият български дизайнер в каленадара на римската семица на модата. Колекцията му е отличена със сертификат Черти Лукс което е гаранция за иновация, уникалност и качество. На сцената на Sofia Fashion Week SS 2018 той представи колекция показваща неговия творчески път за петгодишната му дизайнерска кариера.      Моделите на Visages Model Group завладяха модната публика с рокли от копринен френски шантунг, дантела, меланж-деворе и шифон. Дизайнерът представи модел вдъхновен от ТРИТЕ ГРАЦИЙ на Ботичели, две рокли вдъхновени от черния лебед и пауна, както и роклята изработена от 200 метра фин тюл, която вднигна на крака 6000-на публика в кралския театър Royal Albert Hall в Лондон.      Българската публика стана свидител и на уникалната колекция „Мост между културите\", вдъхновена от Музея на ислямското изкуство в Доха, Катар. С нея той показа една антична култура по иновативен и модерен начин по европейски стил. Освен по подиумите,талантът на Иван Донев е и в аулите на университети и галерии по целия свят, където преподава свойства на фибрите и история на модата и води мотивационни лекции, които служат за пример на много студенти.      Първата дама на Висшата мода в България- София Борисова отново показа впечатляваща и завладяваща модна линия. Най-новата и колекция \"Fashion diffusion\" идва директно от модната столица Париж,където бе представена пред 1200 човека в рамките на Paris fashion week.Подиумът на Sofia Fashion Week SS 2018 се превърна в пролетна ферия от нежни и красиви рокли. В палитрата от цветове дизайнерката беше заложила на бледо розово и зелено,жълто и класическо черно. Къси и дълги рокли в комбинация с тюл,коприна и нежна дантела заблестяха на сцената на модното събитие. В търсене на предизвикателства, талантливата и креативна дизайнерка София Борисова на 22 май във Виена ще представи най-новата си колекция „Diffusione de la Rosa\". Нейните Haute couturе модели са произведения на изкуството с които всеки път завладява публиката.      Певицата Есил Дюран за пореден път показа, че модата е нейната страст. За първи път на сцената на Sofia Fashion Week SS 2018 стана горещо червено. Лимитираната серия от облекла,коята видя публиката на модния форум бе провокирана от филма Великият Гетсби. Рокли с пера и ръчно инкрустирани камъни,актуалните гащеризони в съчатение със секси бюстиета беше част от луксозно поднесената колекция на Есил Дюран. Гала вечерта в която тържествуваше уникалността,стила,ферията от скъпи и красива облекла завърши с haute couture колекцията на Евгения Борисова.      Талантливата дизайнерка представи много смели дизайнерски решения, вдъхновени от величествената женска дълбочина и същност. Колекцията е вдъхновена от арабския свят с много пищност, обеми и богати на кристали и мъниста материи.    В повечето модели е заложена изключителна по обем ръчна работа. Последният модел, с които беше закрита седмицата на модата в София накара зрителите да затаят дъх- булчинскта рокля на Евгения Борисова представена от Велина Узунова запълни цялата сцена със своята пищност и красота. Величествена и блестяща роклята беше последният щрих към най-успешното издание на Sofia Fashion Week SS 2018. Модата е изкуство,което събира и вдъхновява в продължение на четири вечери 35 български и световни дизайнери показа най-новото за сезон пролет-лято 2018г.      Препълнените зали бяха доказателство за големия интерес към модното събитие. Бизнес дамата Маринела Арабаджиева за поредна година даде шанс на модата в България. За четвърта вечер генералният партньор на Sofia Fashion Week SS 2018 –Garanti Koza в присъствието на чаровните водещи Боряна Баташова и Теодор Тодоров-Тео наградиха късметлията, които спечели билет за двама за АTP в Лондон за месец ноември.      Спонсорът покрива разходите по транспорт и настаняване в луксозен хотел, като и VIP билети за турнира. На финала на сцената «дефилираха» всички екипи по организацията на мащабното събитие и поздравиха неговия меценат г-жа Маринела Арабаджиева, с което вдигнаха настроението в залата и то ескалира в незабравимо афтър парти с DJ Ahmet KILIC и всички модели участвали в бляскавите ревюта.", "date": "2018.03.31", "title": "С ексклузивни и бляскави ревюта завърши Sofia Fashion Week SS 2018 (СНИМКИ)"}
{"url": "http://www.classa.bg/%D1%81%D0%B2%D1%8F%D1%82/item/380296-%D1%82%D1%80%D1%8A%D0%BC%D0%BF-%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%B5-%D1%87%D1%83%D1%85%D0%B0-%D0%BF%D0%BE-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D0%B8-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D0%B2%D0%B0%D0%B6%D0%BD%D0%B8-%D1%82%D0%B5%D0%BC%D0%B8", "text": "Американският президент Доналд Тръмп е обсъдил по телефона с турския си колега Реджеп Ердоган двустранните отношения и регионални въпроси, а също и ситуацията в Ирак и Сирия и борбата с тероризма. Това предадоха световните агенции. Държавните глави са потвърдили желанието си да засилят сътрудничеството и координацията между страните в духа на съюзничеството. Ердоган и Тръмп са обсъдили и ситуацията в Палестина, където при мирни демонстрации за Деня на земята, поне 14 палестинци бяха убити и 1300 ранени от израелските сили за сигурност.      Като „чисто реторични\" и „индивидуален\" коментар – така вчера следобед турският външен министър Мевлюд Чавушоглу определи намеренията на американския президент за изтегляне от Сирия. Турският първи дипломат се мотивира с изявление на Държавния департамент малко след речта на Тръмп, от което става ясно, че американското дипломатическо ведомство не знае за промяна на политиката по отношение на близкоизточната страна.    На 30 март във Вашингтон се провеждат срещи между постоянния секретар на турското външно министерството Юмит Ялчън и заместник-държавния секретар на Съединените щати Джон Съливан. Бившия държавен секретар Рекс Тилерсън упълномощи Съливан да изпълнява функциите, докато наследникът му Майк Помпео заеме поста. Чавушоглу заяви, че една от целите на срещите е да се разберат „истинските намерения\" на Вашингтон по отношение на Сирия. Старшите дипломати ще обсъждат и въпроса за град Манбидж. Междувременно в Анкара се проведе и Петата среща на Турско-американския диалог в отбранителната промишленост. На нея е бил обсъждан въпросът Турция да закупи американски противоракетни комплекси „Пейтриът\".    В разговорите са участвали представители на турския Генерален щаб, министерство на икономиката, държавната организация, отговаряща за военно-промишления комплекс, официални лица от Държавния департамент на Съединените щати и няколко предприятия от военната индустрия от двете страни. Диалогът беше започнат през 2014 г. във Вашингтон.", "date": "2018.03.31", "title": "Тръмп и Ердоган се чуха по телефона и обсъдиха важни теми"}
{"url": "http://www.classa.bg/%D1%81%D0%B2%D1%8F%D1%82/item/380297-%D0%BB%D0%BE%D0%BD%D0%B4%D0%BE%D0%BD-%D0%BE%D0%B1%D0%BC%D0%B8%D1%81%D0%BB%D1%8F%D0%BC%D0%B5-%D0%B4%D0%B0%D0%BB%D0%B8-%D0%B4%D0%B0-%D0%BF%D0%BE%D0%B7%D0%B2%D0%BE%D0%BB%D0%B8%D0%BC-%D0%BA%D0%BE%D0%BD%D1%81%D1%83%D0%BB%D1%81%D0%BA%D0%B8-%D0%B4%D0%BE%D1%81%D1%82%D1%8A%D0%BF-%D0%BD%D0%B0-%D1%80%D1%83%D1%81%D0%B8%D1%8F-%D0%B4%D0%BE-%D1%8E%D0%BB%D0%B8%D1%8F-%D1%81%D0%BA%D1%80%D0%B8%D0%BF%D0%B0%D0%BB", "text": "Британското правителство обмисля дали да позволи посещения в болницата при Юлия Скрипал, която се възстановява в болницата, след като бе отровена заедно с баща си, бившия двоен агент Сергей Скрипал, в Южна Англия, предава Ройтерс.     „Обмисляме молбите за консулски достъп предвид нашите задължения под международното право, включително правата и желанията на самата Юлия Склипал\", заяви говорител на британското МВнР.     Руското посолство в Лондон заяви, че „настоява за правото да посети Скрипал\", която е руски гражданин.", "date": "2018.03.31", "title": "Лондон: Обмисляме дали да позволим консулски достъп на Русия до Юлия Скрипал"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380298-%D0%B4%D0%BE%D0%B1%D1%80%D0%B5-%D0%BB%D0%B8-%D1%9D-%D0%B5-%D0%BD%D0%B0-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%BF%D1%80%D0%B8-%D0%B5%D1%80%D0%B4%D0%BE%D0%B3%D0%B0%D0%BD", "text": "          И нямат край проблемите на турската лира: от месеци, даже години, турската валута бележи рекордни спадове. При това толкова, че финансовите пазари вече нямат доверие в турската икономика. Рейтинговите агенции виждат опасност от финансова криза и постоянно понижават бонитета на страната на Ердоган. За най-голямата сред тях - Муудис - държавните облигации на Турция са само хартийки.   А какво прави Ердоган? Той продължава да се държи като султан-автократ. Той игнорира напълно признаците на слабост и повтаря като мантра своята измислена истина: турската икономика била в \"апогея си\", а рейтинговите агенции бълвали \"глупости\". Затова Ердоган иска да си създаде собствена рейтингова агенция.   В края на миналата седмица турската лира достигна нов отрицателен рекорд спрямо еврото и долара: един долар се разменяше за над четири лири, а спрямо еврото курсът достигна 4,98 лири. Казано иначе: ако преди 10 години турската лира струваше 50 еlроцента, преди 3 години курсът ѝ беше паднал до 35 евроцента, а днес се разменя само за 20 евроцента. Последното обезценяване от миналата седмица до известна степен обаче не беше чисто турски проблем, защото финансовият свят наблюдаваше загрижено размяната на удари между САЩ и Китай. Страхът от евентуална търговска война отблъсква инвеститорите от рискови инвестиции, към които спада и турската лира.   Това даде основание на анализаторите от Комерцбанк да определят лирата като \"горещ картоф\". Преди всичко японските инвеститори се освобождават от позициите си в турски лири, твърди валутният експерт от консултанската фирма DNG Фатих Керестечи. Известно е, че много японци влагат парите си не в Япония, а в страни с по-високи лихви. От гледна точка на опасността от евентуална търговска война, сега те изтеглят парите си.   Преди 10 г. една турска лира се разменяше за половин евро, а днес струва около 20 евроцента   Чемил Ертем, който е един от съветниците на Ердоган, гледа на нещата съвършено различно. Той дори се съмнява, че един долар се разменя за повече от 4 турски лири. \"Говори се, че курсът е надхвърлил четири лири. Това не е вярно\", заяви той за турската телевизия.   Факт е, че инфлацията в Турция е висока и представлява бреме за населението. Освен това страната живее доста над възможностите си и внася значително повече стоки, отколкото изнася. Ситуацията се усложни допълнително, тъй ката намаляха приходите от туризма, а вносът на петрол поскъпна след покачването на цените на световнитe пазари. Към това се прибавя и фактът, че петролните сделки се заплащат в долари. На всичкото отгоре Турция има огромни външни дългове и ако лихвите в САЩ, и не само, се покачат, страната ще бъде застрашена от икономически колапс.     Турция все по-трудно си намира пари на световните пазари. В момента това става при лихви от порядъка на 12-13 процента за заеми със срок на погасяване за десетки години. А това показва, че инвеститорите оценяват тези сделки като рискови. За парите са важни само фактите, финансовите пазари не се интересуват от дипломация. И докато чуждите политици са длъжни да нимават, какво и как да говорят с Турция, рейтинговите агенции казват всичко в прав текст. Муудис, например, критикува растящата ерозия на политическите институции, които забавят реформите. Анализаторите на агенцията посочват, че политиката е сложила ръка върху съдилищата и Централната банка, която би трябвало да се бори с високата инфлация, като вдигне лихвите. В измисления свят на Ердоган обаче това е точно обратното: турският президент вярва, че инфлацията може да бъде овладяна чрез намаляване на лихвите. Парите продължават да текат   Турският дефицит в периода 2002 - 2016 година   Ердоган обаче може да си позволи да мисли така. Защото от Европа продължават да текат пари към Анкара. Съвсем наскоро ЕК одобри отпускането на втори транш от 3 милиарда евро по споразумението за бежанците от 2016. Трите милиарда от първия транш вече са преведени. ЕС изрично подчертава, че тези пари не са предназначени за Турция, а за трите милиона бежанци.   Към това трябва да прибавим и т.нар. \"предприсъединителни помощи\". За периода от 2007 до 2020 година тази сума възлиза на девет милиарда евро. Затова и Ердоган повтори на срещата във Варна, че държи твърдо на присъединяването на Турция към ЕС. Той обаче не спомена малката сума от около 80 милиона евро, които му предостави ЕС за охрана на границите.   Журналистическо разследване на списание \"Шпигел\" и други европейски медии установи, че с тези пари, между другото, е била финансирана покупката на бронирани военни машини!", "date": "2018.03.31", "title": "Добре ли ѝ е на турската икономика при Ердоган"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380289-%D0%B1%D0%B8%D0%B2%D1%88-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%87-%D0%BF%D1%80%D0%B5%D0%B4%D0%B0%D1%82%D0%B5%D0%BB%D0%B8%D1%82%D0%B5-%D0%B2%D0%B8%D0%BD%D0%B0%D0%B3%D0%B8-%D0%B3%D0%B8-%D0%BD%D0%B0%D0%BA%D0%B0%D0%B7%D0%B2%D0%B0%D1%82,-%D0%BD%D0%BE-%D0%BB%D0%BE%D0%BD%D0%B4%D0%BE%D0%BD-%D0%BD%D0%B5-%D0%B4%D0%B0%D0%B2%D0%B0-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D0%B2%D0%B8%D0%BD%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F", "text": "Лондон не е в състояние да докаже кой е извършил покушението над Сергей Скрипал и се опитва да покаже доказателство, което е нонсенс, коментира Иван Пенков, макар да не отхвърли възможността Москва да е виновна Предателите винаги се наказват. Това каза в предаването „Тази събота“ по bTV бившият военен разузнавач Иван Пенков, коментирайки случая „Скрипал“. Според него обаче Великобритания не е дала доказателства за вината на Русия.    „Предателите винаги се наказват – в зависимост от страната, от съдебната ѝ система, от морално-ценностните ѝ системи“, каза гостът. Дори у нас, точно преди промените, разузнавач е бил осъден на смърт чрез разстрел, посочи той.  На въпрос водят ли следите към Кремъл той отговори: „Мисля, че разговорът за доказателства е безсмислен в случая. Напоследък се налага теория и практика на уотабаутизъм – когато спорят две страни и едната упреква другата, другата, вместо да даден някакъв смислен отговор, да се оправдае или не, казва: „Ами ти?“. В случая Великобритания използва аферата със Скрипал с едни недоказани обвинения, че Русия го е убила (Скрипал все още е жив, макар и в критично състояние, бел. ред.) Колкото и да имаме второсигнални усещания, че това е така, не би трябвало да го използва за опорна точка на цялата си теза за противостоене срещу Русия“.  За тезата на Москва, че доказателството на Лондон за Скрипал е „световна фалшификация“, Пенков посочи, че Лондон не е в състояние да докаже кой е извършил покушението и се опитва да покаже доказателство, което е нонсенс. Те казва така: „Това покушение прилича много на почерка на поведение на Русия, то се вписва в модела на поведение на Русия. След като се вписва в модела на поведение на Русия, значи тя го е направила“. На дипломатически език това може да е върховно постижение за британската дипломация, но на правен език това не означава нищо“.  Пенков не отхвърля възможността Москва да е виновна, но не смята, че може да се подходи с подобни формулировки и да се изисква от Русия да доказва, че не е извършила покушението. „Още по-абсурдно е това недоказано авторство на покушението да го използваш в изграждането на цяла теза на противостоене срещу Русия, да формираш коалиция от ЕС, НАТО и да упрекваш политиката на Русия“, смята гостът.  Според него слаба точка в тезата на Лондон е и че с 14 години закъснение Москва ще отмъщава на Скрипал – невинен и безпомощен възрастен британски гражданин. „Трябва да се види кой е този човек, какви ползи е донесъл на британското общество, заради които той там е добре дошъл, и какви вреди е нанесъл на руската държава“, посочи Пенков.  Той приветства реакцията на България по случая, като посочи, че можеше и да не се привиква посланика ни в Москва.  Според бившия разузнавач светът не се е променил кой знае колко на геополитическо равнище след 1990 г.  „Има твърде голяма огледалност на тезите в речта на Уинстън Чърчил от март 1946 г., смятана за начало на Студената война, и речта на Владимир Путин от 1 март 2018 г. – посочи Пенков. – Много хора смятат, че изказването на Путин е началото на Студена война 2, но може би трябва да се замислим и да прочетем по-внимателно речта му. Възможно е да останем с впечатление, че той обявява край на Студената война, защото в съзнанието на Русия и съзнанието на Путин, предполагам, тези години от 1990–92 г. досега не са прекратили Студената война срещу Русия. Част от нея са способите за шпиониране, част от нея е и шпионският случай със Скрипал“.   \r\n  ", "date": "2018.03.31", "title": "Бивш разузнавач: Предателите винаги ги наказват, но Лондон не дава доказателства за вината на Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380290-%D0%B4%D0%BE%D0%B3%D0%B0%D0%BD-%D1%81%D0%B2%D0%B5%D1%82%D1%8A%D1%82-%D0%BD%D0%B5-%D0%BE%D1%82%D0%B8%D0%B2%D0%B0-%D0%BD%D0%B0-%D0%B4%D0%BE%D0%B1%D1%80%D0%B5-%D0%BD%D0%B5-%D0%BC%D0%B8-%D1%85%D0%B0%D1%80%D0%B5%D1%81%D0%B2%D0%B0%D1%82-%D0%BD%D0%B5%D1%89%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0%D1%82-%D0%B0%D0%BA%D0%BE-%D0%BD%D1%8F%D0%BA%D0%BE%D0%B9-%D0%BC%D0%B8-%D0%BF%D0%BE%D1%81%D0%B5%D0%B3%D0%BD%D0%B5-%E2%80%93-%D1%89%D0%B5-%D0%BE%D1%82%D0%B2%D1%8A%D1%80%D0%BD%D0%B0", "text": "„Аз не съм привърженик на това, което Русия направи в Крим, но не съм безразличен към това, което прави Западът. Русия може да е всякаква, но е сила, фактор, с който ние трябва да се съобразяваме\".    Това е заявил Ахмед Доган в приветственото си слово към гостите си на рождения ден, който почетният председател на ДПС отбеляза на 29 март, пише 24rodopi.com. Доган спази традицията и за 64-ия си рожден ден събра в така нар. „Сараи\" близки приятели и активисти на ДПС.      Той подчертал притесненията си, че „светът не отива на добре\". „Колеги, тези от вас, които четат и следят, ако сте забелязали, най-големият купувач на петрол-Китай, настоява разплащането да става с юани, а не с долари\", посочил Доган, като припомнил, че Китай държи по-голямата част от външния дълг на САЩ.    В акцента си за новото прегрупиране на световните сили, почетният председател отбелязал, че „Европа търси своето място, Европа не е толкова силна\". Говорил също така за новата роля, която играят Русия, Венецуела, Иран, Китай: „Това нещо, което се случва ме притеснява, светът не отива на добре, на лошо е\".    По темата Турция пък заявил:     „Не ми харесват нещата, които се случват в нашата съседка!\". За ролята на ДПС в България, той подчертал, че партията е гарант за сигурността: „По природа съм миролюбив човек, но ако някой ми посегне, ще отвърна\". Накрая пожелал на гостите си:  ", "date": "2018.03.31", "title": "Доган: Светът не отива на добре - не ми харесват нещата, които се случват! Ако някой ми посегне – ще отвърна!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380291-%D0%BD%D0%B0-%D0%BB%D0%B0%D0%B7%D0%B0%D1%80%D0%BE%D0%B2%D0%B4%D0%B5%D0%BD-%D0%BA%D0%BE%D0%B9-%D0%B2-%D0%B4%D0%BD%D0%B5%D1%88%D0%BD%D0%BE-%D0%B2%D1%80%D0%B5%D0%BC%D0%B5-%D0%B2%D0%B4%D0%B8%D0%B3%D0%B0-%D0%BC%D1%8A%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BA%D1%80%D0%B0%D0%BA%D0%B0", "text": "По време на клинична смърт, ние можем да въздействаме върху тялото и така по някакъв начин да се опитваме, в съвременен начин, използвайки съвременните методи на медицината да върнем живота на пациентите. Това сподели пред bTV д-р Димитър Николаков, завеждащ клиника по Анестезиология и интензивно лечение към УМБАЛ „Света Анна\" – София „Неслучайно азбуката на анестезиолога и реаниматора е осигуряването на проходими въздухоносни пътища, дишане и сърдечна дейност.      Това е основата, на която се извършва реанимацията за възвръщане на пациента от състояние, в което би могло да премине в биологична смърт, да се върне отново към начин на живот. Много е трудно, когато пациентът е в съзнание и ние го губим. Много е трудно, непоносимо е\", допълва още той. „Много е тежко, когато четеш въпроса в очите на близките не може ли още нещо да се направи и на тебе ти се е искало да е можело още нещо да направиш, но не си могъл.      Много е тежко, когато прочиташ недоверие – този не можа ли да го спаси, защо не беше някой друг, който може би щеше да може\", казва д-р Иван Вълчев, старши лекар на клиника по Анестезиология и лечение „Не рядко се е случвало в условия на спешност, особено при млади пациенти, когато нещата са критични, въпреки че правим всичко необходимо и да говорим да го подканваме, айде, можеш, молби и така нататък. Имало е случай, когато си казвам айде да опитам пак за последно и точно този последния опит възвръща нещата\", разказва д-р Александър Станоевски, лекар на клиника по Анестезиология и лечение.      „Категорично вярвам, че има ситуации, в които именно Бог помага. Абсолютно смятам, че ежедневната ни работа тук го доказва, защото много често нещата, които се случват не се подчиняват на физичните закони.\", споделя д-р Борислав Павлов – лекар, анестезиолог и реаниматор. „Ние сме имали пациент, който беше обявен след много тежка мозъчна травма, след многократни операции на мозъка беше обявен за човек, пациент, който ще остане в т. нар будна кома. Човек, който ще може единствено и само да му работят сърцето и белият дроб, без да има възможност за комуникация с близките. В момента това момче е обект на лечение в нашата болница, обект на лечение в реанимация.      Това момче говори, ходи и ходи и на училище. Тази вечер ще бъде и абитуриент, аз съм поканен на неговия бал\", разказва д-р Николаков. „Моля се на Господ да ми помогне, да ми даде сили, да ми даде психическа издръжливост, да ми даде способността да мисля трезво, да реагирам адекватно, защото времето е много ограничено и в момента, в който е загубено, всичко е безвъзвратно\", подчертава д-р Павлов. „Смъртта я посрещаме всеки ден.\", казва д-р Николаков.    „Усеща се и няма как да ви го опиша. Гадно чувство. Ако, някой ви каже, че е нещо приятно , или нещо, с което човек може да свикне – не. Не може да се свикне с това чувство. Отвратително\", споделя д-р Борислав Павлов. „Труден момент, защото знаеш, че губиш пациента, същевременно си безсилие, въпреки,ч е правиш каквото е необходимо.\", казва д-р Станоевски.    „После идва по-тежкият момент, когато трябва да застанем пред неговите близки и да им съобщим, че, за съжаление, техният брат, баща, родител или син е загубил безвъзвратно. И това винаги е тежко. Не на всеки от нас му личи в този момент, но реално всеки от нас го преживява под някаква форма.\", добавя д-р Иван Вълчев.    „Преди няколко години с една родилка – младо момиче, което загина на операционната маса, но беше реанимирана изключително, изключително дълго време, въпреки всички протоколи, въпреки всяко едно правило, което казваше, че тя е безвъзвратно загинала и тя оживя. Сърцето и тръгна след 50 минути и тя излезе жива и здрава от тук, и тя, и бебето й.    Няма обяснение за това. Няма обяснение такова, каквото ние можем да дадем и да звучи достатъчно адекватно.\", припомня си д-р Борислав Павлов. Признава, че е огромно психо-емоционално натоварване, но „всъщност е хубаво\": „Това е нещото, което ни кара да идваме тук ден след ден\".", "date": "2018.03.31", "title": "На Лазаровден: Кой в днешно време вдига мъртвите на крака"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/380292-%D0%B1%D0%B8%D0%B2%D1%88-%D1%88%D0%B5%D1%84-%D0%BD%D0%B0-%D0%B2%D0%BE%D0%B5%D0%BD%D0%BD%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%BA%D0%B0%D0%BD%D0%B0%D0%BB-%D0%B7%D0%B0-%D0%B2%D1%80%D1%8A%D0%B7%D0%BA%D0%B0-%D1%81-%D1%80%D1%83%D1%81%D0%B8%D1%8F-%D0%BD%D0%B0-%D0%BF%D0%BE%D0%BB%D0%B5%D1%82%D0%BE-%D0%BD%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%BF%D0%BE%D1%80%D0%BE%D0%B2%D0%B5-%D0%BF%D0%BE-%D1%81%D0%BB%D1%83%D1%87%D0%B0%D1%8F-%E2%80%9E%D1%81%D0%BA%D1%80%D0%B8%D0%BF%D0%B0%D0%BB%E2%80%9C", "text": "\"Канал за връзка с Русия е една от възможните роли на България на полето на дипломатическите спорове по случая „Скрипал\", която може би е била договорена в Брюксел\". Това заяви ген. Чавдар Червенков, ръководител на Военното разузнаване в периода 1991 - 1993 г., Той уточни, че поредното делене на русофили и русофоби би било ненужно и непродуктивно. „Тази роля ни приляга най-много в момента като председател на Съвета на ЕС.      Има и други естествени фактори – отношенията България - Русия, спорният въпрос ние на изток или на запад сме, повече русофили или русофоби сме. Крайно време беше България да покаже характер\", категоричен е ген. Чавдар Червенков, цитиран от Фокус. „Има различни начини за изразяване на солидарност. Какво означава да изгониш един дипломат – по-добре да не се излагаш с такава символична подкрепа и солидарност, а да заемеш нашата позиция. Да, ние изразяваме солидарност, но имаме ясна позиция по въпроса. Прав е Бойко Борисов да каже, че доказателствата, които е видял, не са му достатъчни\", обясни ген. Чавдар Червенков.      Той определи решението, взето след Съвета по сигурност, като добре балансирано и се аргументира, че едва ли Великобритания ще може да предостави неопровержими доказателства. БЛИЦ припомня, че по-рано днес вицепремиерът Томислав Дончев също направи горещ коментар за скандала по случая „Скрипал\", в който Ройтерс го забърка.", "date": "2018.03.31", "title": "Бивш шеф на Военното разузнаване: България може да е канал за връзка с Русия на полето на дипломатическите спорове по случая „Скрипал“"}
{"url": "http://www.classa.bg/%D1%81%D0%B2%D1%8F%D1%82/item/380293-%D0%BF%D1%8A%D1%80%D0%B2%D0%B0%D1%82%D0%B0-%D0%B3%D1%80%D1%83%D0%BF%D0%B0-%D0%B8%D0%B7%D0%B3%D0%BE%D0%BD%D0%B5%D0%BD%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D1%81%D0%B8-%D1%82%D1%80%D1%8A%D0%B3%D0%BD%D0%B0-%D0%BE%D1%82-%D1%80%D1%83%D1%81%D0%B8%D1%8F", "text": "Първата група изгонени американски дипломати си тръгна от Русия.   Те бяха обявени за персона нон грата в отговор на изгонването на 60 руски дипломатиот Съединените щати.   Москва затвори консулската служба в Санкт Петербург като реципрочна мярка за закриването на руското консулство в Сиатъл.     Огледални мерки ще бъдат предприети спрямо всички страни, експулсирали руски дипломати и служители.   Междувременно прессекретарят на руското външно министерство Мария Захарова заяви, че страната ѝ възнамерява да изгони повече от 50 британски дипломати като огледални мерки за решението на Великобритания да изгони сътрудници от руските дипломатически представителства, предава   ТАСС.   „Разликата в броя на руските и британските дипломати е повече от 50 души“, заяви Захарова.   На изгонените чужденци е даден срок до 7 април да напуснат Русия.", "date": "2018.03.31", "title": "Първата група изгонени американски дипломати си тръгна от Русия"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380294-%D0%B4%D0%B6%D1%83%D0%BB%D0%B8%D0%B0%D0%BD%D0%B0-%D0%B3%D0%B0%D0%BD%D0%B8-%D0%B2%D0%B7%D1%80%D0%B8%D0%B2%D0%B8-%D0%BC%D1%80%D0%B5%D0%B6%D0%B0%D1%82%D0%B0-%D1%81-%D1%82%D0%B0%D0%B7%D0%B8-%D1%81%D0%BD%D0%B8%D0%BC%D0%BA%D0%B0-18", "text": "Плеймейтката Джулиана Гани се пусна гола от джакузито. „Вдъхновени\" – така е решила да озаглави горещия кадър красавицата, който за отрицателно време събра стотици лайкове и коментари. Почитателите на Джули се надпреварват да я хвалят за страхотния външен вид. „Изглеждаш прекрасно!\" „ Все така да сте влюбени и сияещи!\", пишат потребителите в мрежата.     В момента знойната пловдивчанка и съпругът й Станимир са в Германия за поредната хирургична интервенция, на която блондинката реши да се подложи, а именно корекция на носа.      Гани направи съпричастни почитателите си с всички етапи от манипулацията, включително и снимки след самата операция. По всичко изглежда, че хубавицата се възстановява много бързо и сега е решила да разпусне от напрежението.      Тя и любовта на живота й са се отдали на романтика и релакс в джакузи, пълно с пяна. С едната си ръка Джулка свенливо се опитва да прикрие пищната си гърда, а с другата е прегърнала любимия си Станимир.", "date": "2018.03.31", "title": "Джулиана Гани взриви мрежата с тази СНИМКА 18+"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/380288-%D1%81%D1%82%D0%B5%D1%84%D0%B0%D0%BD-%D0%B2%D0%BE%D0%B4%D0%B5%D0%BD%D0%B8%D1%87%D0%B0%D1%80%D0%BE%D0%B2-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BF%D1%80%D0%BE%D0%B1%D0%BB%D0%B5%D0%BC-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B1%D0%B5%D0%B4%D0%BD%D0%BE%D1%81%D1%82%D1%82%D0%B0", "text": "В нашето общество има много проблеми - демография, здравеопазване, образование. Всички промени в тези области ще се виждат след 15-20 г. Ето защо трябва да имаме национални програми, които да не се променят с всички следващи управляващи. Това каза акад. Стефан Воденичаров в студиото на \"Денят започва\".     Екип от БАН е разработил \"Възгледи за национални цели за устойчиво развитие на България\", където са обсъдени всички социални проблеми, пред които сме изправени.     Големият проблем на България е бедността, а ние сме бедни, защото не произвеждаме нищо. Трябва да се възстанови нормалният стопански живот, призова Воденичаров. По думите му доходите се повишават, но това се случва на нищожна основа спрямо европейската.     Трябва да се прецени кои стоки ще бъдат търсени - бъдещето е на електромобилите, а у нас могат да се произвеждат електромоторите. В България има учени, които могат от цинк и олово да изработят батерии на бъдещето, коментира още Стефан Воденичаров.", "date": "2018.03.31", "title": "Стефан Воденичаров: Големият проблем на България е бедността"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380283-%D1%80%D0%B0%D0%BA-%D0%B8-%D0%BA%D0%BE%D0%BC%D0%B0-%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D0%B0%D0%BA%D0%BE-%D1%87%D1%83%D0%B4%D0%BE%D0%B2%D0%B8%D1%89%D0%B5%D1%82%D0%BE-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0-%D1%81%D0%B5-%D1%81%D0%B3%D1%80%D0%BE%D0%BC%D0%BE%D0%BB%D1%8F%D1%81%D0%B0-%D1%83-%D0%BD%D0%B0%D1%81-%D0%B3%D1%80%D0%B0%D1%84%D0%B8%D0%BA%D0%B0", "text": "Военнослужещи специалисти по химическа защита са в готовност да реагират, ако на територията на страната ни паднат отломки от китайската космическа станция „Тянгун-1\". Това увери вицепремиерът и министър на отбраната Красимир Каракачаноя след заседание на съвета по сигурност към Министерски съвет.    Преди няколко месеца стана ясно, че изоставената станция, чието име в превод означава „Небесният дворец\", ще се сблъска със Земята до дни. Това се очаква да се случи в неделя до обяд, но точните координати и времето не могат да се изчислят. Оперативен щаб във Висшето военноморско училище „Никола Вапцаров\" във Варна ще проследява падането на „Тянгун-1\". В групата са включени астрономи, учени и военни специалисти. Според тях станцията пада със скорост 7,7 км/сек, но тя ще се забави след навлизането в атмосферата.      Когато това стане, може да предизвика огнен дъжд, като при разпадането е възможно отломките да паднат на територията на Испания, Франция, Италия, Черна гора, Сърбия, България и Македония, твърдят и други учени от света. [null] Опасност всъщност съществува, защото на борба си станцията носи силно токсични вещества, като едно от тях е химизин, наричан още хидразин. Той се използва в ракетното гориво и се смята ,че причинява рак. Веществото е безцветно, течно като олио, с много силно реактивна база.      Симптомите на краткотрайно излагане на високи нива на хидразин включват дразнена на очите, носа и гърлото, замайване, главоболие, гадене, припадъци, дори кома, обяснява в. „Телеграф\". „Това, което трябва да знае население е, че ако някакви отломки паднат на територията на България, те не трябва да се пипат или докосват\", предупреди Каракачанов.", "date": "2018.03.31", "title": "Рак и кома застрашават България, ако чудовището от Космоса се сгромоляса у нас! (ГРАФИКА)"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380284-%D0%BB%D1%8E%D0%B1%D0%B5%D0%BD-%D0%B4%D0%B8%D0%BB%D0%BE%D0%B2-%D1%81%D0%B8%D0%BD-%D1%80%D0%B0%D0%B7%D0%BA%D1%80%D0%B8-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D0%BD%D0%B5%D0%B8%D0%B7%D0%BB%D1%8A%D1%87%D0%B5%D0%BD-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D0%BC%D0%B5%D0%B6%D0%B4%D1%83-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D0%B8-%D0%B3%D0%BE%D1%80%D0%B1%D0%B0%D1%87%D0%BE%D0%B2", "text": "Българите имат прекалено високо чувство за своята геополитическа значимост. Това се дължи на уникалното ни местоположение. Това заяви писателят и сценарист Любен Дилов-син в предаването „Тази събота\" по bTV. Дилов, заедно с психолога Еленко Ангелов, коментираха статистиката, според която българите прекалено много вярват в суеверия, теории на конспирациите и свръхестествени сили.      По този повод Дилов разказа за случка от гостуването на съветския лидер Михаил Горбачов в „Шоуто на Слави\" през 2002 година. Между водещия и политика се състоял разговор, който не бил излъчен по телевизията.      „Кажи сега, какво си говорихте за България на срещата в Малта?\", попитал Слави Трифонов. „Ами да ти кажа честно, не е ставало дума за България\", отговорил откровено Горбачов. „Ама как така? Кажи ми сега, само на мен\", настоявал водещият. Сякаш не било възможно на 40-минутна среща на Буш и Горбачов да не стана дума и за нас, обясни през смях Дилов.      Срещата край Малта е среща на най-високо равнище между ръководителите на Съединените щати и Съветския съюз Джордж Х. У. Буш и Михаил Горбачов, проведена на 2-3 декември 1989 година край пристанището на Марсашлок в Малта. Тя се провежда във времето на срива на комунистическите режими в Източна Европа и макар да не завършва с подписването на конкретни документи, според много наблюдатели отбелязва края на Студената война.    „Колкото повече хората вярват на нещо извън себе си, толкова повече намалява вярата в себе си\", заяви Дилов и добави, че го яд, че българите не си вярват. Психологът Еленко Ангелов добави, че когато хората се отърват от вътрешните си демони – завистта, злобата, никоя световна конспирация няма да може да повлияе на живота им. Той заяви, че публичното пространство е пълно с всякакъв „боклук\" от конспиративни теории, но около 1% от тях вече са се доказали като истински.", "date": "2018.03.31", "title": "Любен Дилов-син разкри уникален неизлъчен разговор между Слави Трифонов и Горбачов"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380285-%D0%BA%D0%BE%D0%BB%D0%BA%D0%BE-%D1%85%D1%83%D0%B1%D0%B0%D0%B2%D0%BE-%D0%B5-%D0%B4%D0%B0-%D0%BD%D0%B5-%D1%81%D0%B8-%D1%81%D0%B0%D0%BC-%D0%B2-%D1%81%D0%B2%D0%B5%D1%82%D0%B0", "text": "\"Нова Зеландия иска да експулсира руски шпиони, но не може намери нито един\".   Да им имаме проблемите на някои държави - това си казахме, когато се натъкнахме на новината преди дни.   За територия, чието знаме съдържа британския Union Jack, вероятно наистина е неудобно да не покаже солидарност към Лондон по сериозен проблем за вътрешната и международната сигурност.   Неудобството на едни е лукс за други. България не може да се оплаче от липса на руски дипломати в кавички. Излишъкът им е достатъчен да покрие всички дефицити на бившите британски доминиони.   Когато се отдаде шанс обаче, никой не посмя да им даде команда \"чемодан-вокзал-Москва\".   Насред европейското председателство София отново се оказа в обичайната проветрива позиция на разкрачен стоеж. Правителството се задоволи само с това да върне у дома посланик Бойко Коцев (чийто мандат и без това изтече), и да заложи на стратегията \"Приземяване, приземяване, приземяване\" от Живково време.     \"Да се поснижим, да мине тая буря, па след това ще видим какво ще правиме. Ако не мине бурята, накрая ще се преустройваме\".   Докато България тръпне в очакване на държавното посещение на Путин, ще пази неутралитет. А и след   срещу \"неблагодарния\" държавен елит на България, втори мартенски скандал с Кремъл щеше да дойде в повече.   Най-лесното оправдание за пасивността на кабинета е \"липсата на консенсус между коалиционните партньори\", по меко казаното определение на Томислав Дончев.   Както гласи Facebook-вицът, докато българското правителство обсъжда дали да не изгони руски дипломат, в руското посолство обсъждат дали да не изгонят българското правителство.   Само че и Валери Симеонов, и Красимир Каракачанов, и Волен Сидеров се оказаха учудващо податливи на компромиси по външната политика, когато Бойко Борисов влезе в директна и активна посредническа роля с Реджеп Ердоган във Варна. Препотвърждаването на санкциите срещу руския елит заради анексирането на Крим също не преминава тежък дебат в кабинета на всеки 6 месеца. Значи можело?   Смисълът на ответните мерки след отравянето на Сергей и Юлия Скрипал не е в индивидуалната \"жертвоготовност\" на държавите.   Дипломатическите санкции създават временно препятствие, но няма да доведат до драматични тревоги за разузнавателната мрежа на Русия - всеки от изгонените агенти ще бъде подменен с нов пратеник до дни.   Ответната реакция е преди всичко демонстративна. Това не е акт на война.   Ползата от тази акция беше в рядката възможност за проява на единство на ЕС по казус от сериозен общ интерес. Вече не става въпрос за клетия износ на родни корнишони към \"необятния руски пазар\". Проблемът не паричен, а е стратегически.   Моментът беше достатъчно важен, за да внесе сляпа надежда у стар скептик като Волфганг Шойбле, че Великобритания ще преосмисли напускането на ЕС. Защо? Защото ще види \"колко хубаво е да не си сам в света\". А уж това беше и българската мечта след посттоталитарната изолация.", "date": "2018.03.31", "title": "Колко хубаво е да не си сам в света"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380286-%D0%BA%D0%BE%D0%B3%D0%B0-%D0%BD%D0%B5-%D0%B5-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%BE-%D0%B4%D0%B0-%D0%BD%D0%B0%D1%80%D0%B8%D1%87%D0%B0%D1%82%D0%B5-%D1%81%D0%B5%D0%B1%D0%B5-%D1%81%D0%B8-%D0%BF%D0%B8%D1%81%D0%B0%D1%82%D0%B5%D0%BB", "text": "Българите сме творци по природа. Въпреки че според последни проучвания четенето с разбиране като базово умение, което се изгражда още в училище, куца сериозно по нашите ширини, виж, положението с писането е друго.   В свят на социални мрежи, влогърство, кънтент мениджмънт, криейтив комънс, уеб дивелъпмънт, лактобацилус булгарикус и инфлуенсърство, думата \"писател\" отдавна не означава това, което всъщност означава.   Преди наричахме писатели Достоевски, Джойс, Кундера... В краен случай - Дан Браун. Днес писател сме аз, ти, онази оранжева котка до кофата хей там и т.н.       Няма нищо лошо в това, разбира се. Понякога си е напълно оправдано и уместно човек да се нарече \"писател\". Особено ако наистина това му е работата.   В случай обаче, че все пак имате съмнения дали да се самопровъзгласите за такъв в социалната мрежа, ето някои ситуации, в които можем да приемем, че това не е задължително и просто няма нужда да го правите. Спестете си го:   Ако списвате здравна колонка във вестник \"Съботен калейдоскоп\".   Когато сте автор на \"5/10 неща, които да закусите утре\" в който и да било български сайт.   В случай, че пишете статуси във Facebook по 3 и повече пъти на ден.   Просто защото баба ви се хвали пред съседите колко хубаво говорите.     Пушите лула, имате брада и носите каскет.   Платили сте 200 лв за курс, озаглавен „Как да станеш писател срещу 200 лв за курс\".     Известен писател ви е казвал, че имате огромен талант, преди да ви предложи да разгледате колекцията му сребърни вилици в хотелската му стая.   Пиете много.   Можете да напишете цял абзац на български език и дори да стане ясно какво всъщност имате предвид. Чели сте Буковски.   Предстои ви да издадете първия си роман с рецепти за имамбаялдъ.   Предстои ви да издадете първия си роман за мутри, който е 76-тия роман за мутри в последните 6 месеца на българския книжен пазар.   Предстои ви да издадете първия си роман със секс мемоари, който дори не е финансиран от баща ви, защото сексът все още продава и някой се е навил да го издаде.   Имате 93473906507950795 лайка на профилната си снимка, където се вижда как пишете по бельо в стар тефетер на приглушена светлина в намачкани чаршафи.   Главен редактор сте на списание „Кич, цици и бесна чалгия\".   Веднъж популярен поет-алкохолик заспа в скута ви в бара на Кристал и ви обеща да пише за вас по Facebook, само да не мърдате половин час и да млъкнете малко.   Били сте на поне 5 културни събития в послендия месец, по време на което сте пили топло шампанско от пластмасова чаша със столче в компанията на известни.   По литература бяхте най-добрият в класа.   Учили сте нещо, свързано с писане за уеб в чужбина и идвате да ни светенете как се правят нещата.   Имате блог.   Имате влог.   Така, на пръв поглед, ставате за корица.   Разбира се, казаното дотук е просто с препоръчителен характер. Вие сте свободен млад човек, който може да бъде всичко, което пожелае, стига наистина да вярва силно в него и прочее...      ", "date": "2018.03.31", "title": "Кога не е необходимо да наричате себе си \"писател\""}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/380287-%D0%B2%D0%B5%D0%BB%D0%B8%D1%81%D0%BB%D0%B0%D0%B2%D0%B0-%D0%B4%D1%8A%D1%80%D0%B5%D0%B2%D0%B0-%C2%AB%D1%80%D1%83%D1%81%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%83%D0%BC%D1%80%D0%B5-%C2%BB-1-%D1%87%D0%B0%D1%81%D1%82", "text": "1. «Цивилизаторски» мерак тресе «цивилизования» Запад — да похити и разпарчетоса Русия, да види Русия наритана, разтерзана, разчленена, покорена, унизена, обругана и оплячкосана. И така — от 1240 г., откак Светият Благоверен княз Александър Невски натика шведите в река Нева. Няма да ви връщам 8 века назад, нито при Наполеон в ХIХ в. Само 100 години. Скромно.   2. След Първата световна война   А) 1918. Англия, Австралия, Канада, Индия, Франция, САЩ, Италия, Гърция, Румъния, Полша, Япония, Китай, Сърбия, Финландия, Германия, Австро-Унгария и Османската империя предприемат невиждана интервенция срещу Русия — от Одеса и Севастопол до Далечния изток и от Сибир до Кавказ. Хищни хиени. Следва тотална икономическа блокада до 1920 г.     Б) 1918. Доктрина «4-те Русии»: «Русия е твърде голяма и хомогенна за нашата безопасност. Бих искал да видя Сибир като отделна държава, а Европейска Русия — разчленена на три части. Светът ще живее по-спокойно, ако вместо една огромна Русия има четири Русии». Автор —  Едуард Мандел Хаус, един от «бащите» на «новия световен ред» и съветник на президента Уилсън.   В) 1922. Доктрина «Подчовек». Американският расист Лотроп Стодард издава книгата «The Revolt Against Civilization: The Menace of the Under-Man» («Бунтът против цивилизацията: заплахата на подчовеците») и изобретява термина «подчовек», «under-man», «subhuman» и «низша раса». Не е това, което си мислите! «Подчовеци» и «дегенерати», с «вродена расова непълноценност» и «низки инстинкти», са славяните по принцип и «руските славяни» в частност. Книгата излиза на немски през 1925 г. — «Der Kulturumsturz: Die Drohung des Untermenschen». През 1930 г. творението на Стодард вдъхновява идеолога на нацистката расистка теория Алфред Розенберг, който «обогатява» списъка на «подчовеците». Те са: евреите, руснаците и славяните като цяло.   Г) 1925-1934. «Златната блокада». СССР изгражда своята индустрия и военна промишленост. Част от оборудването и технологиите купува от чужбина. САЩ и Европа задължават СССР да се разплаща не със злато, а с жито, с пшеница. Върху всички други стоки налагат ембарго.  По същото време САЩ унищожават огромни количества от своето жито, не го продават в Европа и задължават европейските страни да купуват жито от СССР.   Целите са три: да не допуснат индустриализацията на СССР, да предизвикат глад и да провокират недоволство сред населението. Така Западът осъжда на гладна смърт милиони хора в СССР. Резултат — голодоморът в Украйна, който ще остане като черно петно в историята на СССР. Не на «цивилизования» Запад.   Д) 1940. «Копие» («Pike»). Френско-британски план за война срещу СССР.  Включва: завладяване на съветските танкери, нахлуване в Кавказ, организиране на мюсюлманско-сепаратистки въстания.  Основни цели: центровете на нефтената промишленост Баку, Грозни и Батуми. За унищожаването на Баку са предвидени 15 дни, за Грозни — 12 дни, за Батуми — ден и половина.   Допълнителна цел: Одеса.   Участват: 90 до 100 самолета (5 групи британски бомбардировачи «Бленхайм» и 4 групи американски бомбардировачи «Глен-Мартин»), 6 френски и 3 британски ескадрили.  Начало: юни-юли 1940 г. В края на април премиерът Невил Чембърлейн отменя операция «Копие».  3. Втора световна война   А) 23 юни 1941. Преди ден нацистка Германия е нападнала СССР. Хари Труман, сенатор и бъдещ президент, залага основите на «студената война»: «Ако ние видим, че побеждава Германия, следва да помагаме на Русия, а като видим, че печели Русия, трябва да помагаме на Германия и по такъв начин те да се избиват взаимно колкото се може повече…»   Хитлер планира да унищожи 11 млн. евреи. Ще унищожи 6 млн. Планира да унищожи 30 млн. славяни. Ще унищожи 27 млн.   През 1942 г. по разпореждане на Химлер е издадена в гигантски тираж брошурата «Der Untermensch» («Подчовекът»): «Подчовекът е биологическо същество, създадено от природата, има ръце, крака, подобие на мозък, очи и уста. Това ужасно същество се явява човек само частично. То носи черти, подобни на човешките, обаче духовно и психологически стои по-ниско от всяко животно. Неговата същност е див хаос, необуздани страсти, потребност да разрушава, примитивни желания и неприкрита подлост».  Адолф Хитлер:    «Аз имам право да премахна милиони хора от нисшите раси, които се множат като червеи.    Една от основните задачи на германската държава е да предотврати развитието на славянските раси, на този нискокачествен човешки материал. Те трябва да се намират на най-ниското културно равнище, тяхната задача е да обслужват нашата икономика.   Ако руските, украинските и пр. деца се научат да четат и пишат, това само ще ни навреди — по този начин по-способните туземци ще усвоят и някои исторически знания, а това значи и политически идеи. Най-доброто би било, ако те усвоят само езика на жестовете.   Да не се приучват към умствена дейност. Да не се допускат никакви печатни издания. Да не се пробужда у местното население чувството на собствено достойнство. Пълното му отсъствие е една от най-важните предпоставки за нашата работа.   В никакъв случай да не им се предоставя правото на висше образование. Ако извършим тази грешка, ние сами ще възпитаме тези, които ще се борят срещу нашата власт. Да се сложат във всяко село високоговорители. Само да не му хрумне на някого да разказва по радиото на покорените народи за тяхната история: музика, музика и нищо друго!»…   Мартин Борман: «Славяните са длъжни да работят за нас. Медицинското обслужване е излишно — да измират. Размножението на славяните е нежелателно. Образованието е опасно. Достатъчно е да броят до сто. В краен случай приемливо е това образование, което подготвя полезни марионетки за нас»…   Хайнрих Химлер: «Изобщо не ме интересува съдбата на руснака или чеха. Живеят ли другите народи в благоденствие или издъхват от глад, ме интересува само дотолкова, доколкото са ни нужни като роби.»   Б) Втори фронт. Изминали са 1079 дни (3 години без 16 дни) от нападението на Германия срещу СССР. «Съюзниците» наблюдават хладнокръвно касапницата, организирана от Хитлер, и как «те (Русия и Германия) се избиват колкото се може повече». Най-сетне Чърчил настоява да се открие втори фронт — не заради «съюзническа отговорност», а защото:   «Първо, Съветска Русия стана смъртна опасност, и второ, трябва незабавно да се създаде нов фронт против нейното стремително настъпление», и още — за «да се задържат руските варвари колкото може по-далеч на Изток». Това е истинското предназначение на Втория фронт.   В) 24 февруари 1945. Доктрината «Дълес».  До капитулацията на Германия остават по-малко от 100 дни. Реч на Алън Дълес, шеф на ЦРУ:   «Ще свърши войната. И ние ще хвърлим всичките сили, всичкото зло на САЩ, цялата материална сила на САЩ за измамване и оглупяване на хората от социалистическите страни и главно — Русия. Ще заменим човешките ценности с фалшиви. От литературата и изкуството ще изтръгнем тяхната социална същност, те ще прославят най-низките човешки чувства и страсти, ще насаждат и втълпяват култ към секса, насилието, садизма и предателството, и всяка безнравственост.   Честността и почтеността ще се осмиват, ще станат ненужни, ще се превърнат в отживелица. Простащината и наглостта, лъжата и измамата, наркоманията, безсрамието, национализмът и враждебността между народите, най-вече враждебността и омразата към руския народ — всичко това най-ловко и незабелязано ще култивираме.   Малцина ще разберат какво става. Тях ние ще поставим в безпомощно положение, ще ги превърнем в посмешище, ще намерим начин да ги оклеветим и да ги обявим за измет на обществото. Главният залог ще бъде младежта. Ще започнем да я разлагаме, развращаваме, да я лишаваме от чест. От младежите ще направим циници, вулгарни хора, простаци, космополити. Всичко това ще извършим под девиза: «Защита на правата на човека и гражданските му свободи…»   Автентичността на текста не е доказана, но автентичността на тактиката, стратегията и философията е абсолютен факт.   4. Първа Студена война   А) 19 май 1945. Операция «Немислимо» («Unthinkable»). Германия е капитулирала преди 10 дни. По нареждане на Чърчил е разработена операция за война срещу СССР.   Начало на военните действия — 1 юли 1945.  Участват: 47 англо-американски дивизии, вкл. 14 бронетанкови, плюс 10-12 германски дивизии (!).   Направление: Полша.   Цел: изтласкване на СССР от Европа.   Перспектива: ако СССР не бъде сразен, следва тотална война.   Операцията се проваля — планът е разкрит от знаменитата Кеймбриджска петорка и предаден на СССР. («Петорката» — това са британските съветски разузнавачи Харолд «Ким» Филби, Антъни Блънт, Гай Бърджес, Доналд Маклийн и Джон Кеърнкрос.)   Б) Август 1945. Операция «Totality» («Всеобхватност»).  Войната е завършила преди 4 месеца. По нареждане на президента Труман и под ръководството на ген. Айзенхауер (бъдещ президент) САЩ разработват операция за атомна война срещу СССР.   План: ядрени бомбардировки с 20-30 атомни бомби.   Цели за пълно унищожение: Москва, Горки, Куйбишев, Свердловск, Новосибирск, Омск, Саратов, Казан, Ленинград, Баку, Ташкент, Челябинск, Нижний Тагил, Магнитогорск, Перм, Тбилиси, Новокузнецк, Грозни, Иркутск, Ярославл.  Към този момент САЩ нямат атомни бомби. Двете «налични» вече са изпепелили Хирошима и Нагасаки. «Totality» е чиста дезинформация, гигантски атомен блъф, част от психологическата война срещу СССР.   «Бомбардировките» са психологически, «хибриден фейк».   В) 5 март 1946. Войната е завършила преди 1 година. Във Фултън Чърчил спуска «желязната завеса». През 2011 г. в затънтения Фултън тържествено откриха импозантна скулптурна композиция «Желязната завеса». Централна фигура в монумента — Чърчил.   Г) 1946-1948. След «Totality» САЩ разработват серия планове за военни действия срещу СССР: 1946 — «Pincher»; 1947 — «Broiler»; 1948 —  «Bushwhacker», «Кrankshaft», «Fleetwood», «Kogvill», «Offtackle», «Charioteer»  и «Shakedown»; 1949 — «Dropshot» и «Trojan». Тези планове предвиждат масирани ядрени бомбардировки над СССР с минимум 200 атомни бомби, унищожаване на стратегически градове и на цялата индустрия. Според плана «Pincher» театърът на военните действия ще бъде в Украйна, Кавказ и Близкия изток.   Д) 18 август 1948. Директива на Съвета по национална сигурност на САЩ: «Правителството е принудено да набележи много по-ясни и войнствени цели по отношение на Русия:   1) намаляване до минимум мощта и влиянието на Москва; 2) коренни изменения в теорията и практиката на външната политика, към които се придържа правителството в Русия.» Главната цел е «Москва да приеме НАШИТЕ КОНЦЕПЦИИ». Принципи: «Ние не сме длъжни да изпитваме никакво чувство на вина. Не е наша работа да размишляваме над вътрешните последствия, както не сме длъжни да мислим, че носим каквато и да било отговорност. Нашата работа е там да се случат вътрешни събития, обаче ние не носим отговорност за това, че се стремим към такова развитие или сме го осъществили.   Ако се появят дружествени към нас режими, те: а) не трябва да имат голяма военна мощ; б) икономически трябва да са силно зависими. Достатъчно е да раздадем оръжие и да окажем военна помощ на всяка некомунистическа власт, контролираща даден район, и да й разрешим да се разправи с комунистическите банди до край. И в този случай ние не сме длъжни да носим отговорност за тази разправа.»   Е) 19 декември 1949. План «Dropshot» (800 страници). Като термин от тениса «Dropshot» означава «кратък удар», във военен смисъл — «моментален удар» или «последен изстрел». Със сигурност президентът Труман няма да играе тенис на корт. Планът е разсекретен през 1978 от президента Картър.   Начало на военните действия — 1 януари 1957.   Причина — агресия от страна на СССР (предстои да бъде съчинена).   Първа фаза: D-Day, начало на бомбардировките над СССР — 300 атомни бомби и 250 000 тона обикновени бомби с цел «стабилизация на ранното съветско настъпление», т.е. — неутрализиране. В първия ден трябва да бъдат унищожени 20 млн. съветски граждани и 85% от промишлеността на СССР. Общ брой на авиоатаките — 6000.   Втора фаза: мащабни настъпателни операции по всички линии на фронта с всички родове войски.   Трета фаза: настъпление на 114 дивизии от запад, а от юг, по северозападното крайбрежие на Черно море — 50 дивизии. Цел — унищожение на въоръжените сили на СССР в Европа. Крайна цел — капитулация на СССР и на неговите съюзници.  Четвърта фаза: установяване на контрол и налагане на условията за капитулация.  Участници: 164 дивизии и 20 милиона военни от НАТО.   Планът разделя СССР на 4 «района на отговорност». Първи: Западна част; Втори: Кавказ-Украйна; Трети: Урал-Западен Сибир-Туркестан; Четвърти: Източен Сибир-Забайкалие — Приморие. Районите се разделят на 22 «подрайона на отговорност». Две американски дивизии се разполагат в Москва и по една — в Ленинград, Минск, Мурманск, Горки, Куйбишев, Киев и още 15 града.   Набелязани цели при бомбардировките — 1000. Само в Москва — 179 цели, в Ленинград — 145. Резултат — пълно унищожение.  На пълно унищожение подлежат Пекин, Източен Берлин и Варшава. Общ брой на жертвите на СССР — неизчислим. След 300 атомни бомби резултатът е 300 Хирошими. Планът предвижда целенасочено и хладнокръвно унищожение на 40 млн. цивилни граждани на СССР.  Ж) 3 юли 1979. Операция «Ал Кайда».   Президентът Картър подписва първата (не и последна!) директива за тайна помощ на муджахидините в Афганистан. «Съгласно официалната версия помощта на ЦРУ за муджахидините започна през 1980 г., т.е. след влизането на Съветската армия в Афганистан на 24 декември 1979.   Истината е друга: президентът Картър подписа първата директива за тайна помощ на противниците на просъветския режим в Кабул на 3 юли 1979. Тази секретна операция беше отлична идея. Нейната цел беше да примамим руснаците в афганския капан» — Бжежински в интервю за Le Nouvel Observateur през 1998 г..     : «Не съжалявате ли, че съдействахте на ислямския фундаментализъм, че снабдявахте с оръжие и консултирахте терористи?». Отговор: «За какво да съжалявам? Какво е по-важно за историята на света? Някакви талибани или падането на Съветската империя? Няколко разбунени ислямисти или освобождението на Централна Европа и краят на Студената война?!».   Между юли и декември 1979 г. Бжежински снове из Афганистан, позира в дружески разговори с Осама бин Ладен, има и видеозаписи, на които държи речи пред «няколко разбунени ислямисти»:   «Ние знаем вашата дълбока вяра и ние сме уверени, че вие ще победите. Тази земя (сочи към СССР) на север е ваша земя и вие ще я завоювате! Аллах акбар!».   З) 8 март 1983. Доктрината «Evil empire» (Империя на злото). Автор — Роналд Рейгън. След 5 години вече не мисли така. Но какво от това.            ", "date": "2018.03.31", "title": "Велислава Дърева: «Русия трябва да умре!»(1 част)"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/380278-%D0%BD%D1%8E-%D0%B9%D0%BE%D1%80%D0%BA%D1%81%D0%BA%D0%B0%D1%82%D0%B0-%D0%B1%D0%BE%D1%80%D1%81%D0%B0-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D0%B7%D0%B0-%D0%B7%D0%B0%D0%BA%D1%83%D0%BF%D1%83%D0%B2%D0%B0%D0%BD%D0%B5-%D0%BD%D0%B0-%D1%87%D0%B8%D0%BA%D0%B0%D0%B3%D1%81%D0%BA%D0%B0%D1%82%D0%B0", "text": "Нюйоркската фондова борса (New York Stock Exchange – NYSE) е в преговори за закупуването на Чикагската фондова борса (Chicago Stock Exchange – CHX), съобщава в петък „Уолстрийт джърнъл\", цитирайки свои източници, близки до водените разговори. Според финансово издание NYSE може да плати около 70 млн. долaра за компанията CHX Holdings, която е собственик на Chicago Stock Exchange. Трябва да се има предвид, че интерес за придобиването на CHX имаше и от страна на китайската компания North America Casin Holdings, но преди месец и половина тази сделка се провали, след като тя не беше одобрена от Комисията за ценни книжа и фондови борси на САЩ (SEC). Предлаганата от NYSE цена от около 70 млн. долара е тройно по-висока, отколкото беше склонна да плати китайската компания, допълва „Уолстрий джърнъл\", цитиран от БНР. На този етап няма коментари на информацията както от страна New York Stock Exchange, така и от Chicago Stock Exchange. По-рано този месец компанията – майка CHX Holdings посочи в свое изявление, че проучва „стратегически алтернативи\", които могат да включват и продажбата на Чикагската фондова борса. Това е относителна малка фондова борса, през която се търгуват по-малко от 1% от акциите на американски компании.", "date": "2018.03.31", "title": "Ню Йоркската борса преговаря за закупуване на Чикагската"}
{"url": "http://www.classa.bg/%D1%82%D0%B5%D1%85%D0%BD%D0%BE/item/380280-2018-%D1%80%D0%B5%D0%BA%D0%BE%D1%80%D0%B4%D0%BD%D0%B0-%D0%B7%D0%B0-%D0%BE%D0%BD%D0%BB%D0%B0%D0%B9%D0%BD-%D1%80%D0%B5%D0%BA%D0%BB%D0%B0%D0%BC%D0%B0%D1%82%D0%B0", "text": "През 2018 година рекламиращите в интернет ще похарчат 40 милиарда долара повече от рекламиращите в телевизията. 40% от световните разходи за търговски послания тази година ще са насочени към уеб-пространството. Прогнозата е на агенцията за рекламни измервания Zenith. В по-дългосрочен план, до 2020 г., онлайн рекламите ще нарастват средно с по около 10% на година. Към края на десетилетието те ще достигнат 44,6% дял в световния рекламен пазар. Разходите за търговски съобщения в интернет-средата за първи път са по-големи от тези за телевизионните реклами, които представляваха най-голяма част от световния рекламен бюджет през миналата година. Източници на растеж Растежът на рекламите в интернет се движи най-вече от социалните мрежи и видео-сайтовете – такива като Facebook и YouTube. В световен мащаб разходите за реклами в социалните медии се очаква да нараснат с 21% до 58 млрд. долара. Разходите за видеореклами пък ще нараснат с 19% до 32 милиарда долара през 2018 г. Любопитен детайл в този пейзаж е наблюдението на Statista.com, че Facebook държи 20% от глобалния пазар на уеб реклама. И приходите, и делът на социалната мрежа нарастват трайно и възходящо: за 2017 година социалната мрежа е добила 39,9% милиарда долара от реклами и това й е осигурило 19,7% дял от пазара. Позиционирането в търсещи системи като Google остава най-масово използваната форма на онлайн рекламиране. Този сегмент се очаква да достигне 95 милиарда долара тази година. Като цяло световните рекламни разходи ще нараснат с около 5%, достигайки 579 млрд. долара в края на годината, прогнозира Zenith. Водеща роля за този подем ще имат бързо разрастващите се пазари като Китай, Филипините, Индонезия и Малайзия. Ускоряването на растежа на рекламите в интернет ще е трайно – този сегмент е набрал скорост и има какво да „подклажда огъня\" в него. Принос за това имат зимните Олимпийски игри, предстоящото Световно първенство по футбол и предизборната активност в някои страни. Към мобилната реклама Не е изненадващо, че цялостният растеж на уеб-рекламата ще се реализира главно върху мобилни устройства. Таргетираните към мобилни устройства търговски съобщения ще представляват 60% от интернет рекламата и 24% от глобалния рекламен бюджет. За мобилна реклама до 2020 г. ще бъдат похарчени 180 милиарда долара, предвещава агенцията. Междувременно разходите за реклами, проектирани за настолни устройства, трайно намаляват – леко и постоянно, с по 1% годишно. Намалява и рекламата в печатни форми. Загриженост за личните данни Бурното развитие на уеб-рекламата все пак няма да мине без известна сянка от облаците, надвиснали над интернет пространството след скандала с Facebook и Cambridge Analytica. Случаят накара мнозина да се замислят за следенето на личната информация в интернет. Това е цял сегмент в бизнеса с уеб-реклама – тракерите, т.е. системите за проследяване, които създават профил на всеки уеб-потребител на база на неговите активности онлайн, както и боркерите на данни. Скандалният случай от последните седмици засили интереса към системите за анонимизация и други решения за защита от постоянното проследяване. „Възходът на дигиталната икономика не бива да идва за сметка на загубата на личната ни неприкосновеност, особено когато е факт, безпрецедентен в историята, че младежите са най-големите потребители на уеб-услугите\", казва Артуро Аскора, директор на IMDEA Networks Institute в Мадрид, Испания. Институтът работи по MyBubble – инициатива за създаване на филтър за персонализация, предназначен за опазване на личната неприкосновеност в глобалната екосистема на интернет реклами.", "date": "2018.03.31", "title": "2018 - рекордна за онлайн рекламата"}
{"url": "http://www.classa.bg/%D1%81%D0%B2%D1%8F%D1%82/item/380281-%D0%B8%D1%81%D0%BA%D0%B0%D1%82-%D0%B4%D0%B0-%D0%B7%D0%B0%D0%B1%D1%80%D0%B0%D0%BD%D1%8F%D1%82-%D0%BD%D0%B0-%D1%81%D1%82%D1%80%D0%B0%D0%BD%D0%B8%D1%82%D0%B5-%D0%BE%D1%82-%D0%B5%D1%81-%D1%81%D0%B0%D0%BC%D0%BE%D1%81%D1%82%D0%BE%D1%8F%D1%82%D0%B5%D0%BB%D0%BD%D0%BE-%D0%B4%D0%B0-%D1%81%D1%82%D1%80%D0%BE%D1%8F%D1%82-%D0%B3%D0%B0%D0%B7%D0%BE%D0%BF%D1%80%D0%BE%D0%B2%D0%BE%D0%B4%D0%B8-%D1%81-%D1%80%D1%83%D1%81%D0%B8%D1%8F", "text": "    „Ако предложената директива бъде приета, съюзът получава ексклузивни компетенции по сключване на съглашения с трети страни за строителство или използване на газопроводите в онази степен, в която могат да засегнат правилата на общия пазар“ – привежда   заключението на юридическата служба.     Отбелязва се, че заради това страните няма да могат самостоятелно да поемат международни задължения, които могат да засегнат нормите на Евросъюза по третия енергопакет.   В заключението на юридическата служба се отбелязва също, че предложените поправки към газовата директива на ЕС няма да позволи автоматично да се подвеждат под нормите на третия енергопакет на газопроводите от трети страни, с което фактически ще задължат ЕК да търси съглашение с Русия по „Северен поток – 2“.   „Ако част от газопровода се намира извън границите на юрисдикцията на Евросъюза и противоречащите една на друга норми на две или повече юрисдикции (държави) се прилагат към един газопровод, сключване на междуправителствено съглашение за работата на този газопровод става необходимо за да се снемат противоречащите едно на друго изисквания“ – се казва в документа.   Миналата седмица се съобщаваше, че депутатите от отрасловия комитет на Европейския парламент са   на вътрешните закони на европейския пазар върху входящите газопроводи, в това число и „Северен поток – 2“.   През ноември Еврокомисията съгласува предложенията за поправките към Газовата директива на ЕС. ЕК иска ключовите принципи на енергетическото законодателство на Евросъюза да се прилагат към всички газопроводи, намиращи се на територията на ЕС. Тези правила, както се отбелязва, могат да засегнат и новите и действащите газопроводи, в това число и първия „Северен поток“.  ", "date": "2018.03.31", "title": "Искат да забранят на страните от ЕС самостоятелно да строят газопроводи с Русия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380282-%D0%B4%D0%BE%D0%BD%D1%87%D0%B5%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D1%81%D0%BA%D1%80%D0%B8%D0%BF%D0%B0%D0%BB-,-%D0%B2-%D0%BA%D0%BE%D0%B9%D1%82%D0%BE-%D1%80%D0%BE%D0%B9%D1%82%D0%B5%D1%80%D1%81-%D0%B3%D0%BE-%D0%B7%D0%B0%D0%B1%D1%8A%D1%80%D0%BA%D0%B0-%D0%B2%D0%B8%D0%B4%D0%B5%D0%BE", "text": "\"Бяхме принудени да опровергаем написаното на Ройтерс. Не е допустимо да се смесва в един текст позиция на редактора и автора с мои думи. Не бих ги обвинил в липса на професионализъм, но трудно можеше да се разбере какво съм казал аз и какво си мисли авторът. В текста това не беше направено по достатъчно добър начин\". Това заяви в сутрешния блок на Нова телевизия вицепремиерът Томислав Дончев. \"Проруско лоби в кабинета няма. Може да има такива хора. Но трябва да внимаване с термините.  \r\n   Плашещо звучи да има \"про\"-каквото и да било лоби. Правителството трябва първо да мисли за България и българите. Обратното ще е държавна измяна\", категоричен бе вицепремиерът. Томислав Дончев коментира и случилото се с бившия шпионин Сергей Скрипал и решението на България да не гони руски дипломати, което вчера лично премиерът Бойко Борисов обяви. \r\n    \"Имаше консенсус по случая. Не е хубаво да се прави избор между Европейския съюз (ЕС) и Русия. България е в ЕС. Тя няма как да бъде между Европейския съюз и нещо друго. Изразили сме категорично солидарност към Великобритания. Дали ще бъде предприета друга мярка в бъдеще време зависи от развоя на събитията. \r\n    Към момента е сигурно, че изчакване разследванията по темата\", поясни още той. Дончев отказа да коментира защо други страни са изгонили руски дипломати. \"Влизаме в една матрица. Има част от българското общество, което е русофилски настроено и друго, което е на точно обратната страна. Затова влизаме в този модел\", поясни още той. Дончев призна: \"Подкрепата на БСП ме кара да бъда нащрек. Странно е опонентът да те хвали. Но това беше в петък. \r\n    Да видим какво ще се случи тези дни\". \"Напрежението ескалира. В моментна сме в непозната ситуация, която е по-страшна и от Студената война. Искам това, което започна и което следва да не се определя като \"война\", но явно така и сега се чертае новия световен ред. Дончев бе категоричен, че българското правителство не работи под натиск и никои не се е опитвал да ни притиска да заемаме конкретна позиция за случая \"Скрипал\", а само е имало разговори. \r\n    ", "date": "2018.03.31", "title": "Дончев с горещ коментар за скандала по случая \"Скрипал\", в който Ройтерс го забърка (ВИДЕО)"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/380276-%D1%84%D1%83%D1%82%D1%83%D1%80%D0%B8%D1%81%D1%82%D0%B8%D1%87%D0%BD%D0%BE%D1%82%D0%BE-%D0%B1%D0%BC%D0%B2", "text": "Първите собственици са имали по някоя пара в банката, финансова възглавница, която омекотява прехода към нова технология, преди такива като нас също да се наредят на опашката. Никой не може да оспори факта, че малко неща остаряват толкова бързо, колкото визията на автомобилните производители за бъдещето. Ето ви я и загадката на i8 в черупка от карбонови нишки. Но как ви звучат 58 000 паунда и 62 764 на километража? По-добре, а? Авантюрата на BMW в наистина бързите хибриди струваше един милиард. Не се оказа пълна глупост, както някои предричаха, но и не промени играта, както се надяваше компанията. Четири години след появата на модела – Боже, как лети времето – бихме казали, че екстериорът на Беноа Якоб не е загубил нищо от способността си да поразява, дори и отварящите се под двустепенен ъгъл врати и солидните прагове да правят достолепното влизане и излизане невъзможно. Щом се настаните, i8 опровергава скептиците и продължава да изглежда абсолютно футуристично. Или в BMW са си свършили работата перфектно, или другите още се туткат. Този автомобил говори за мисията си чрез ултратънките материали, включително и предното стъкло, чрез пулсиращото синьо сияние на приборното табло и чрез плашещото почти безшумно стартиране, което е характерно за всички електрически автомобили. Изкусителен е, особено за каране в града, тъй като обещава разход от 1,7 л/100 км и 49 г/км СО2. Е, ясно е, че в истинския свят това съвсем не е така, но среден разход от 5,8 л/100 км е съвсем осъществим, а ще отчетете и 4,7 л/100 км, ако внимавате с десния си крак по магистралите и се придържате към режим EcoPro (i8 избира по подразбиране не толкова икономичния режим Comfort). Стигаме и до динамиката. Двигателят е 1,5-литров турбо с 230 к.с., но има интегриран електромотор, който добавя още 130 к.с. и закръгля въртящия момент на 570 Нм и има нрава на който и да е конвенционален атмосферен агрегат с вътрешно горене, ако не смятаме Ferrari V12. Относително ниското тегло (1535 кг) и сниженият център на тежестта също се усещат. Да, R8 и 911 предлагат забава от старата школа, но този i8 е... много хитро измислен.", "date": "2018.03.31", "title": "Футуристичното БМВ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380277-%D0%B5%D0%BA%D0%B8%D0%BF%D1%8A%D1%82-%D0%BD%D0%B0-%D1%81%D0%B8", "text": "Изглежда почти отживелица да се фокусираме върху официалните лица, издигнати на ръководни позиции от китайския президент Си Цзинпин. В края на краищата той е наричан ядро на компартията, кормчия на страната и народен вожд – все прозвища, свързвани с Мао Цзедун. Идеите на Си бяха записани в устава, който трябва да се спазва от всички партийни членове. Държавните медии го отразяват с все по-подмазвачески краски и отделят все по-малко внимание на всички останали. В телевизионните новини бяха показани делегати на годишната сесия на китайския ерзац парламент, плачещи от радост, когато бе обявено преизбирането на Си за президент. Необичайно войнствената му реч пред парламента на 20 март, в която той предупреди света, че „и педя земя от територията на родината не може да бъде отцепена\", бе посрещната възторжено. Но дори неговото еднолично шоу се нуждае от сценични помощници. Той събра нов екип с двама ключови представители, които ще изминат дълъг път, докато бъде определен успехът на управлението му. Единият е известен с интелигентността си, а другият – с безпощадността си. Си отхвърли няколко политически норми по време на парламентарната сесия. Освен че прекрати ограниченията във времето за собствения си пост, той на практика заличи и неписаната пенсионна възраст за висши служители, за да гарантира връщането в правителството на съюзника си Ван Цишан. Той си спечели страховита репутация през последните 5 г. като шеф на агенцията, водеща безпрецедентно свирепа антикорупционна кампания. Тъй като през юли ще навърши 70 г., миналата година той се оттегли от Постоянния комитет на Политбюро, най-висшия изпълнителен орган в Китай, спазвайки условността. Само че Си го върна в центъра на политиката като вицепрезидент. Ван е първият след 1998 г., който е на този пост, без да е член на Политбюро. В ръцете на Ван вицепрезидентството ще получи роля със значение в сравнение със сегашните церемониални функции. Очаква се той да поеме отношенията с Америка във време, когато Доналд Тръмп тласка все по-близо САЩ и Китай към търговска война. С годините Ван си спечели прозвището главен пожарникар на Китай поради умелото му справяне с взривоопасни проблеми. През 1999 г. той помогна за предотвратяването на голям банкрут; през 2003 г. ръководеше борбата с избухналия вирус SARS в Пекин; по време на глобалната финансова криза той бе основната връзка с американски представители, изграждайки мрежа от контакти във Вашингтон, които би трябвало да са му полезни в новата роля. Ако е имало някакви съмнения в могъществото на Ван, разпределението на местата по време на парламентарната сесия ги разпръсна. Той седеше веднага до членовете на Постоянния комитет на Политбюро, сякаш е осмият член на 7-членния орган. Отпечатъкът на Си върху икономическата бюрокрация в Китай също не бе конвенционален. Най-важният служител освен самия президент ще бъде Лю Хъ, политик с меки обноски, издигнал се от относителна неизвестност до доверен икономически съветник на Си. Смята се, че Лю е убедил Си да отделя по-голямо внимание на икономиката, като му е внушил, че ако има крах, той ще бъде помнен с него, а не с някакви положителни постижения. Назначен за един от четиримата вицепремиери, Лю, който има магистратура по публична администрация от Харвард, ще ръководи създадена миналата година комисия за надзор над централната банка и други финансови регулатори. Нормално е някой с такава административна отговорност да е имал опит в управлението на голяма бюрокрация, но Лю е прекарал голяма част от кариерата си в дебрите на системата за държавно планиране. От Бръшляновата лига до малка ръководна група През последните 5 г. благодарение на подкрепата на Си той стана много по-известен. Като шеф на партийна „малка ръководна група\" за прокарване на икономически реформи той бе архитектът на политиката да се съкрати излишният капацитет на стоманената и въгледобивната индустрия. Макар че критиците протестират, че по-скоро частни, а не държавни фирми са понесли основната тежест от принудителното затваряне на мини и цехове, стратегията проработи, цените се възстановиха и печалбите се покачиха за оцелелите производители. Смята се освен това, че Лю стои зад статия от 2016 г. в партийния ежедневник „Женмин жибао\", която призова за по-активна тактика за връщане на икономическите дългове, отколкото му се искаше на премиера.", "date": "2018.03.31", "title": "Екипът на Си"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380279-%D0%B4%D0%BD%D0%B5%D1%81-%D0%B5-%D0%BB%D0%B0%D0%B7%D0%B0%D1%80%D0%BE%D0%B2%D0%B4%D0%B5%D0%BD", "text": "  Днес православните християни отбелязват църковния празник Лазаровден, който е с подвижна дата и винаги е в предпоследната събота преди Великден.     По традиция на Лазаровден се откъсват зелени върбови клонки, които красят вратите на следващия ден – Връбница, познат още като Цветница.     Лазаровден, “Лазарица” или “Лазарова събота” се празнува винаги в съботата преди Цветница. Празникът носи името на Свети Лазар, който е възкресен от Христос на четвъртия ден от своето погребение в знак на благодарност за проявеното от него гостоприемство.     На този ден се изпълнява обичаят Лазаруване. Млади жени, наречени „лазарки”, берат цветя за венците, които ще оплетат за предстоящия празник Цветница. В българската традиция Лазаровден е и празник на нивите и горите, но и празник на момичетата, които след като лазаруват могат да се обличат и държат така че да ги харесват ергените.     За девойките това е обред за „посвещение“ в моминството, за „замомяване“ – така те влизат в групата на момите и са готови да създадат семейство. Тяхната възраст е от 10 до около 16 години. Някога се е смятало, че девойка, която не е лазарувала, не може да се ожени. Обикновено на този ден в миналото момците са искали ръката на своята избраница.     Лазарките, облечени в празнични дрехи и с цветни венци на главите, носят кошнички, окичени със зеленина за събиране на дарове. Те обикалят къщите с песни, пожелавайки здраве, плодородие, щастие, благоденствие и сбъдване на най-съкровените надежди за всеки от семейството, а от своя страна стопаните ги даряват с орехи, яйца, пари, плодове и дребни подаръци.  ", "date": "2018.03.31", "title": "Днес е Лазаровден !"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380269-%D0%BE%D1%82-%D0%BD%D0%B8%D0%BC%D1%85-%D0%BA%D1%8A%D0%BC-%D0%B1%D0%B0%D0%BD-%D0%BE%D0%B1%D1%8F%D0%B2%D0%B8%D1%85%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0%D1%82%D0%B0-%D1%81%D0%B8-%D0%B7%D0%B0-%D1%86%D0%B5%D0%BB%D0%B8%D1%8F-%D0%B0%D0%BF%D1%80%D0%B8%D0%BB-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BD%D0%B8-%D1%87%D0%B0%D0%BA%D0%B0", "text": "Пролетта вече е тук, а месец април ще редува дъжд и слънце. Очаква ни един нормален пролетен месец, обяви дежурният синоптик в БАН Мариана Попова пред Нова телевизия. Слънце и високи температури ще се наблюдават през месеца, но дъждът също няма да бъде забравен. „На първи в неделя очакваме студен атмосферен фронт, който малко ще понижи температурите, има опасност от валежи\", посочи синоптикът.      За днес пък очакваме много високи температури. Първата половина на месеца ще бъде с по-високи от обичайните градуси. „Има вероятност за превалявания за Великден, ще има слънце на места ще има и превалявания\", коментира още г-жа Попова 15-20 градуса ще удря живакът през деня. Към средата и края на месеца ни очаква по-пролетен тип с условия за слънце сутрин и с превалявания с температури близки до обичайните. Най-ниските температури през април ще са между минус 1° и 4°, а най-високите - между 28° и 33°, прогнозира Марияна Попова.    В началото на месеца Слънцето изгрява в 7 ч. и 9 мин. и залязва в 19 ч. и 52 мин. Продължителността на деня е 12 ч. и 43 мин. В края на месеца Слънцето изгрява в 6 ч. и 23 мин. и залязва в 20 ч. и 25 мин. Продължителността на деня е 14 ч. и 2 мин. Фазите на Луната през месеца са: 8.04 – последна четвърт, 16.04 – новолуние, 23.04 – първа четвърт, 30.04 – пълнолуние.    Април е типичен пролетен месец. Температурите се повишават значително. Броят на слънчевите дни се увеличава. Понякога при студени нахлувания от север вали сняг, а минималните температури се понижават под 0°. Опасност от слани съществува през целия месец. При интензивни затопляния се достигат летни температури – до 30°-34°.      През втората половина на месеца зачестяват гръмотевичните бури. Тази година през април се очаква средната месечна температура да бъде около и над нормата, която за по-голямата част от страната е между 11° и 13°, по Черноморието и във високите полета – между 9° и 11°, а за планините – от минус 5° до 2°. Най-ниските температури през април ще са междуминус 1° и 4°, а най-високите - между 28° и 33°.    Месечната сума на валежите средно за страната ще бъде около нормата, която за равнините е между 40 и 70 л/кв.м, в планинските райони – между 60 и 100 л/кв.м.    На 1.04 през страната ще премине студен атмосферен фронт и температурите за кратко ще се понижат. Ще има и валежи от дъжд, на места с гръмотевици. Впоследствие атмосферата ще се стабилизира и вероятността за валежи е малка.    Ще се установи югозападен пренос и отново бързо ще се затопли. През повечето дни от първото десетневие температурите ще бъдат по-високи от обичайните. Около Великден обаче ще се увеличи вероятността за превалявания, а в самия край на десетдневието и темпертурите ще се понижат. През второто десетдневие температурите ще бъдат близки до средните за периода. Времето ще бъде променливо, ще има и превалявания, на места с гръмотевици.    В периода 15-18.04 има вероятност за обстановка с по–повсеместни и временно интензивни валежи. В отделни дни, при ясно и тихо време, сутрешните температури ще остават близки до 0° и има опасност от слани.    И през третото десетдневие по-вероятно е да се запази динамиката на атмосферата. Остават условията за валежи, предимно в следобедните часове, краткотрайни, с петнист характер и различна интензивност, на места придружени и от гръмотевици. Повече слънце ще има до обяд. Температурите слабо ще се колебаят около стойности, близки до обичайните", "date": "2018.03.31", "title": "От НИМХ към БАН обявиха прогнозата си за целия април! Ето какво ни чака"}
{"url": "http://www.classa.bg/%D1%81%D0%B2%D1%8F%D1%82/item/380270-%D0%B3%D0%B5%D1%80%D0%BE%D0%B8%D1%87%D0%B5%D0%BD-%D1%88%D0%BE%D1%84%D1%8C%D0%BE%D1%80-%D0%B8%D0%B7%D0%BA%D0%B0%D1%80%D0%B0-%D0%B3%D0%BE%D1%80%D1%8F%D1%89%D0%B0-%D1%86%D0%B8%D1%81%D1%82%D0%B5%D1%80%D0%BD%D0%B0-%D0%BE%D1%82-%D1%81%D0%B5%D0%BB%D0%BE%D1%82%D0%BE,-%D1%81%D0%BF%D0%B0%D1%81%D1%8F%D0%B2%D0%B0%D0%B9%D0%BA%D0%B8-%D1%85%D0%B8%D0%BB%D1%8F%D0%B4%D0%B8-%D0%B6%D0%B8%D0%B2%D0%BE%D1%82%D0%B8", "text": "Един смел шофьор на цистерна рискува живота си, за да спаси селяните, като подкара автомобила, изпълнен със запалима течност, който се подпалил на бензиностанция и го изкара извън селото, съобщава \"Хиндустан Таймс\".   Шофьорът, идентифициран като Саджид Хан, първо се опитал да потуши пламъците сам с малък пожарогасител, който имал в камиона, но като видял, че усилията му са напразни, смело влязъл в кабината и подкарал цистерната, която можела да избухне във всеки един момент, към незасегната зона, за да се сведе до минимум опасността за селото.   Хан карал няколко километра по протежение на главния път извън индийското село Готегаон и оставил следа от огнена течност на 5 километра по пътя си. Събитията се състояха миналата неделя.   Когато Хан напуснал автомобила, той бил пострадал от тежки изгаряния на ръцете и косите, така че бил отведен в болницата. Пожарната служба отишла на мястото и успяла да изгаси пламъците. Според полицията камионът се е запалил, докато прехвърлял горивото в резервоара на бензиностанцията.", "date": "2018.03.31", "title": "Героичен шофьор изкара горяща цистерна от селото, спасявайки хиляди животи"}
{"url": "http://www.classa.bg/%D1%81%D0%B2%D1%8F%D1%82/item/380271-%D0%B2%D0%B0%D1%82%D0%B8%D0%BA%D0%B0%D0%BD%D1%8A%D1%82-%D1%81%D0%B5-%D0%BF%D1%80%D0%BE%D0%B8%D0%B7%D0%BD%D0%B5%D1%81%D0%B5-%D0%B7%D0%B0-%D1%82%D0%B2%D1%8A%D1%80%D0%B4%D1%8F%D0%BD%D0%BE%D1%82%D0%BE-%D0%B8%D0%B7%D1%8F%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D0%BF%D0%B0%D0%BF%D0%B0%D1%82%D0%B0,-%D1%87%D0%B5-%D0%B0%D0%B4-%D0%BD%D1%8F%D0%BC%D0%B0", "text": "Папа Франциск стана фокус на противоречия в християнската общност, след като се предположи, че е отрекъл съществуването на ада, по време на разговор с журналист. Ватикана призна, че папата е провел тази среща, но отрече, че статията, публикувана тази сряда от La Repubblica, е цитирала думите му точно.   \"Точните думи, казани от папата не са цитирани,\" се посочва в изявление на Светия престол за бележката Еугенио Скалфари, съосновател на италианския вестник. Статията е възпроизведена изцяло от други местни медии и повдига въпроси за това какво се случва и къде душите на грешните хора завършват след смъртта.   \"Не са наказани. Тези, които се покаят, получават прошка от Бога (...) но непокаялите се, и следователно неопростени, изчезват. Няма ад, има изчезване на грешните души\" бил отговорил Папата, според италианския журналист.   \"Това, което информира авторът в днешната статия е резултат от негова реконструкция. Ето защо, нито един цитат от статията не следва да се счита за вярна транскрипция на думите на Светия отец\", казва Ватикана, добавяйки че папа Франциск всъщност е приел Скалфари, \"но не му е дал никакви интервюта\".   Това не е първият път, когато Еугенио Скафари участва в споровете за журналистическата си работа във Ватикана. В края на 2013 г., след критиките на Светия престол за неточен препис на интервю с папа Франциск, журналистът призна, че обикновено не записва или не взема бележки от своите интервюта.", "date": "2018.03.31", "title": "Ватиканът се произнесе за твърдяното изявление на Папата, че \"ад няма \""}
{"url": "http://www.classa.bg/%D1%81%D0%B2%D1%8F%D1%82/item/380272-%D1%87%D0%B5%D1%88%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BB%D0%BE%D0%BD%D0%B4%D0%BE%D0%BD-%D0%BD%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BD%D0%B8%D0%BA%D0%B0%D0%BA%D0%B2%D0%B8-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D1%81%D0%BA%D1%80%D0%B8%D0%BF%D0%B0%D0%BBl", "text": "Лондон все още не е представил доказателства, дори и косвени, че Русия е виновна за отравянето на двойния агент на разузнаването Сергей Скрипал и неговата дъщеря Юлия в Солсбъри (Англия) на 4 март, заяви чешкият президент, Милош Земан, в интервю за телевизионния канал \"Бардарово\".   \"Доколкото ми е известно, Великобритания не е представила никакви доказателства. Тя има подозрения, но подозренията не са доказателство,\" заяви чешкият лидер, добавяйки, че той би искал да види \"най-малко косвени доказателства\", защото аргументът \"много е вероятно\", използван от британския премиер Тереза Мей, не е достатъчен.   Президентът заяви в предишно интервю за друга чешка медия, че иска да \"види факти\" и призова Обединеното кралство да предостави солидни доказателства за предполагаемото участие на Русия в случая \"Скрипал\".   Прага експулсира трима руски дипломати в демонстрация на солидарност с Обединеното кралство, което предприе тази мярка срещу Москва за делото Скрипал, без да представи никакви доказателства за руска намеса в инцидента. Земан заяви, че реципрочна мярка на Русия, ако това се случи, ще доведе до известни затруднения в страната, тъй като „чешкото посолство в Москва е много по-многобройно от руското посолство в Прага.\"   Въпреки че Русия беше открита още в началото да подпомогне разследването на делото Скрипал, Лондон досега отказва да сътрудничи с Москва. \"Основният аргумент на Тереза Май относно вината на Русия е \"много вероятно\", каза иронично руският външен министър Сергей Лавров.", "date": "2018.03.31", "title": "Чешкият президент: \"Лондон не представи никакви доказателства срещу Русия по делото Скрипалl\""}
{"url": "http://www.classa.bg/%D1%81%D0%B2%D1%8F%D1%82/item/380273-%D1%80%D1%83%D1%81%D0%B8%D1%8F-%D1%81-%D0%BD%D0%BE%D0%B2-%D1%83%D1%81%D0%BF%D0%B5%D1%88%D0%B5%D0%BD-%D1%82%D0%B5%D1%81%D1%82-%D0%BD%D0%B0-%D0%BC%D0%B5%D0%B6%D0%B4%D1%83%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B0%D0%BB%D0%BD%D0%B0-%D0%B1%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D1%81%D0%B0%D1%80%D0%BC%D0%B0%D1%82", "text": "Русия е направила своя втори тест на междуконтинентална балистична ракета РС-28 Сармат, известна на Запад като Сатан 2. Според руското министерство на отбраната, този тест е бил извършен успешно и потвърдил характеристиките в началните етапи на полета.   \"Тестът на космодрума в Плесецк потвърди характеристиките на комплекса преди изстрелването и в началния етап на полета на ракетата\", цитира вестник Красная Звезда официалните резултати от втория тест.   Сармат е междуконтинентална ракета с повече от 200 тона, способна да пренася ядрени бойни глави, включително хиперзвукови глави, и да атакува цели както през Северния, така и през Южния полюс. Ракетата може да се движи към целта си с хиперзвукова скорост - надвишаваща Мах 17 - променяща се траектория по курс и височина, така че нито една система за противоракетна отбрана не може да я прихване.   Ракетата се очаква да бъде въведена в експлоатация между 2019 г. и 2020 г. в поделенията със стратегически ракети, разположени в южната част на Русия, заменяйки междуконтиненталните балистични ракети RS-36M Воевода \"Сатан\". Президентът на Русия Владимир Путин разкри в началото на месеца изображения от първите успешни тестове на Сармат, проведени през декември 2017 г.", "date": "2018.03.31", "title": "Русия с нов успешен тест на междуконтинентална балистична ракета \"Сармат\""}
{"url": "http://www.classa.bg/%D1%81%D0%B2%D1%8F%D1%82/item/380274-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D1%81%D0%B5%D0%BD%D0%B0%D1%82-%D0%B1%D0%B5%D0%B7%D0%BF%D0%BE%D0%BC%D0%BE%D1%89%D0%B5%D0%BD-%D0%BF%D1%80%D0%B5%D0%B4-%D1%81%D0%B2%D1%80%D1%8A%D1%85%D0%B7%D0%B2%D1%83%D0%BA%D0%BE%D0%B2%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9", "text": "Русия и Китай оставиха Съединените щати зад себе си в разработването на ултра-бързи технологии за ракети, казват ключови законодатели и служители на Пентагона, чиито мнения се цитират от вестник \"Хил\".   Първата от тези страни направи успешен тест за свръхзвукова ракета този месец, а другата - през ноември миналата година и се надява, че скоро новото оръжие ще влезе в действие, припомнят журналистите.   Срещата на Комитета по въоръжените сили на Сената, проведена миналата седмица, се съсредоточи точно върху този вид оръжие. Статията признава, че фактът, предизвикал това разискване, е \"поразителното\" президентско послание на Владимир Путин, представено пред Федералното събрание на Русия, което съдържаше визуализирано представяне на новите междуконтинентални балистични ракети.   Според Путин хиперзвуковите системи, разработени от неговата страна, са неуязвими срещу противоракетната отбрана на Запада. Те са \"оръжия, които никой друг няма\", каза той.   Няколко участници в дебата се съгласиха с тази оценка. \"Точно сега сме безпомощни\", заяви републиканския сенатор Джеймс Инхоф, старши член на комисията. Поради тази причина той заяви, че ще е необходимо да се похарчат повече средства за американските програми за хиперзвукова ракета.   \"Ние нямаме никаква защита, която би могла да попречи на използването на оръжия като тези срещу нас\", настоя ръководителят на Стратегическото командване, Джон Хитън, пред сенаторите. Генералът уточни, че той говори за \"триадата и ядрените способности, с които трябва да реагираме на подобна заплаха\".   Томас Карако, директор на Проекта за оръжие в Центъра за стратегически и международни изследвания, попитан дали САЩ изостават по отношение на Русия и Китай в хиперзвуковата технология, отговори утвърдително. Според него причината е, че САЩ не са напреднали \"със същото темпо, както по отношение на развиването на собствените ни възможности, така и на сензорите и огнестрелните оръжия, необходими за свалянето им\".   Анонимни източници съобщиха, че целта на отговорните за отбраната на САЩ е получаване на подкрепа и повече средства. Както преувеличените заплахи, така и предполагаемите недостатъци, внушават чувство за неотложност у тези, от които зависи увеличаването на военните разходи.", "date": "2018.03.31", "title": "Американският сенат \"безпомощен\" пред свръхзвуковите оръжия на Русия и Китай"}
{"url": "http://www.classa.bg/%D1%81%D0%B2%D1%8F%D1%82/item/380275-%D1%82%D1%80%D1%8A%D0%BC%D0%BF-%D1%81%D0%BA%D0%BE%D1%80%D0%BE-%D1%89%D0%B5-%D0%BD%D0%B0%D0%BF%D1%83%D1%81%D0%BD%D0%B5%D0%BC-%D1%81%D0%B8%D1%80%D0%B8%D1%8F,-%D0%B4%D1%80%D1%83%D0%B3%D0%B8-%D1%85%D0%BE%D1%80%D0%B0-%D1%89%D0%B5-%D1%81%D0%B5-%D0%BE%D0%BF%D1%80%D0%B0%D0%B2%D1%8F%D1%82-%D1%81-%D0%BD%D0%B5%D1%8F-%D0%B2%D0%B5%D1%87%D0%B5", "text": "\"Скоро ще напуснем Сирия, а други хора ще се оправят с нея вече\", каза Доналд Тръмп по време на публично събитие в Охайо. \"Ние ще се изтеглим много скоро. Ние ще имаме 100% от халифата, както наричат Ислямска държава, понякога известна като Територията, която ние възстановяваме бързо, бързо\", заяви президентът на САЩ   \"Трябва да се върнем в страната си, където принадлежим, където искаме да бъдем\", каза обитателят на Белия дом.   В речта си Тръмп критикува начина, по който САЩ използват парите в чужбина: \"В Близкия изток похарчихме 7 трилиона долара и какво имаме срещу това? Нищо.\" В тази реч президентът на САЩ оцени като глупаво, че \"ние не задържахме петрола\" по време на окупацията на Ирак.   Въпреки това, в речта си Тръмп не спомена цивилните жертви. На 28 март Пентагонът призна, че 14 цивилни са загинали между май 2017 г. и януари 2018 г. в Сирия и Ирак заради действията на водената от САЩ коалиция   Това качва до 855 официалния брой цивилни жертви в борбата на коалицията срещу ислямската държава.   Коалицията посочи, че в периода между август 2014 г. и февруари 2018 г. общият брой съобщени \"възможни цивилни жертви\" е 2135, но счита за \"достоверни\" само 224 от тях.", "date": "2018.03.31", "title": "Тръмп: \"Скоро ще напуснем Сирия,  други хора ще се оправят с нея вече\""}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/item/380268-%D0%B8%D0%B7%D0%B8a%D0%B4c-c%D0%B4e%D0%BB%C4%B8a%D1%82a-%D0%BDa-ho%D0%B2a-%D0%B7a-he%D1%82-%D0%B8%D0%BD%D1%84o-%D0%B7ac%D1%82pa%D1%88a%D0%B2a-%C4%B8o%D0%BD%C4%B8ype%D0%BD%D1%86%D0%B8%D1%8F%D1%82a", "text": "\"Изиадс\", една от големите платформи за реклама в България, изпрати негативно становище относно исканата концентрация между \"Нова броудкастинг груп\" АД и \"Нет инфо\" АД. В писмото до Комисията за защита на конкуренцията (КЗК), се посочва, че според \"Изиадс\" бъдещото сливане ще увреди конкуренцията на рекламния пазар в България, пише money.bg.    \"Считаме, че придобиването на едноличен контрол води до установяване/засилване на господстващо положение, което значително би попречило на ефективната конкуренция на пазара на интернет реклама, от една страна поради големия процентен дял на обема интернет реклама, която генерира дружеството, и от друга поради вече прилаганaтa в официалната рекламна тарифа на \"Нова броудкастинг груп\" АД комбинирана отстъпка\", казват от рекламната платформа.    Собственикът на Нова телевизия - \"Нова Броудкастинг Груп\" купува компанията за дигитални медийни продукти и услуги \"Нет Инфо\". Медийната група придобива 100% от активите на технологичната компания и се превръща в неин едноличен собственик.   В момента сделката е в ръцете на КЗК и изчаква решение на органа. Досега \"Нова Броудкастинг Груп\" притежаваше 70% от \"Нет Инфо\", които придоби през 2013 г. от \"Дарик Нюз\" на Радосвет Радев. Останалите 30% бяха собственост на компанията на Радев.    Именно този дял реално е обект на сделката. \"Нет Инфо\" е една от най-големите дигитални медийни и технологични компании в България, която достига до 79% от Интернет потребителите в страната. Компанията е една от най-големите групи на интернет пазара у нас, с много силни позиции в рекламния бизнес.   В нея влизат популярни сайтове като електронната поща АБВ, платформата за видео споделяне Vbox7, информационните сайтове Vesti.bg и Dariknews.bg, сайтът за прогноза за времето Sinoptik.bg, както и спортният Gong.bg. \"Hoвa бpoyдacтинг гpyп\" e нaй-гoлямaтa тъpгoвca мeдийнa гpyпa в Бългapия и ce cъcтoи oт 7 тeлeвизиoнни aнaлa и 19 oнлaйн фиpми.    Според \"Изиадс\" практикуваната и към момента пакетна услуга, която дава до 8% отстъпка за телевизионна реклама при едновременно вложение на част от средствата в интернет реклама в уеб сайтовете на \"Нет инфо\", силно би мотивирала рекламодателите да извършат съответната инвестиция\".    Те посочват още, че това обезсърчава конкурентите на пазара и влияе върху рекламодателите, които \"биха рекламирали онлайн, само за да получат отстъпка в телевизионна реклама\". \"По този начин би могло да се стигне до пренасочване на потребителското търсене в посока предлаганите от \"Нова броудкастинг груп\" услуги.    Останалите медийни фирми и доставчици на интернет реклама не могат да се конкурират с подобно предложение, тъй като не разполагат с телевизионен ефир и не могат да предоставят комбинирани отстъпки. Това ги поставя в крайно неизгодно и неравностойно положение и техните рекламни оферти няма как да бъдат предпочетени\". \"Нова броудкастинг груп\" отказаха коментар, пише мoney.bg.", "date": "2018.03.31", "title": "Изиaдc: Cдeлĸaтa нa \"Hoвa\" зa \"Heт инфo\" зacтpaшaвa ĸoнĸypeнциятa"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380263-31-%D0%BC%D0%B0%D1%80%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "/307 г. - След като се развежда с Минервина, император Константин Велики се жени за Фауста, дъщерята на някогашния римски император Максимиан.     1078 г. - С бунт на армията е свален императорът на Византия Михаил VII и е изпратен за епископ.   1282 г. - Избухва Сицилианската вечерня.   1492 г. - Издаден е Алхамбрайският декрет на Фердинанд и Изабела за изгонване на евреите от Испания.   1661 г. - Херцогинята на Орлеан Хенриета-Анна Стюарт сключва брак с орлеанския херцог Филип I.   1790 г. - Максимилиан Робеспиер е избран за президент на Якобинския клуб.   1848 г. - Във Франкфурт на Майн започва Общогерманско събрание, което продължава една година и създава Германска империя.   1878 г. - На базата на Опълчението е създадена Българска земска войска, която по-късно става Българска армия.   1885 г. - Великобритания обявява за свой протекторат територията на днешната Ботсвана.   1889 г. - Айфеловата кула е официално открита и осветена.   1903 г. - Съставено е двадесет и петото правителство на България, начело със Стоян Данев.   1916 г. - В 24 часа България преминава от Юлиански към Грегориански календар и вместо 1 април настъпва 14 април.   1917 г. - САЩ купуват от Дания група острови в Карибско море за $25 млн, които по-късно преименуват на Американски Вирджински острови.   1923 г. - Третият Държавен съд произнася присъди на министрите от кабинета на Васил Радославов за участието на България в Първата световна война; шестима са осъдени на доживотен затвор, а останалите - от 10 до 15 години затвор.   1931 г. - Разрушително земетресение в Манагуа (Никарагуа) отнема живота на над 2000 души.     1940 г. - Образувана е Карело-Финската съветска социалистическа република.   1942 г. - Започва Третата офанзива срещу Титовите партизани.   1943 г. - Мюзикълът Оклахома се появява на Бродуей и става тотален хит с 2 212 изпълнения.   1944 г. - Втора световна война: Създадена е Група армии „Южна Украйна\".   1946 г. - Съставено е второ правителство на Кимон Георгиев.   1949 г. - Основана е италианската компания Абарт.   1949 г. - Остров Нюфаундленд се присъединява към Канада.   1953 г. - Делото срещу лекарите е закрито.   1964 г. - Генерал Кастело Бранко установява диктатура в Бразилия.   1966 г. - Изстрелян е съветският Луна 10 - първият апарат влязъл в орбита около Луната.   1967 г. - Джими Хендрикс изгаря за първи път своята китара в лондонската зала „Астория\". По-късно е заведен в болница заради изгаряния по ръцете.   1972 г. - Състои се премиерата на българския игрален филм „Стихове\".   1972 г. - Състои се премиерата на българския игрален филм „Сърце човешко\".   1979 г. - Последният британски войник напуска Малта - денят е обявен за Ден на свободата.   1991 г. - В Албания се провеждат първите многопартийни избори.   1992 г. - Република Башкирия, Република Тува и Калмикската автономна съветска социалистическа република стават членове на Руската федерация.   1993 г. - Брендън Лий, синът на Брус Лий, загива по време на снимките на филма „Гарванът\".   1994 г. - Световната банка отпуска заем на България за преструктуриране на икономиката в размер на 100 млн. долара.   1998 г. - Излиза една от най-добрите игри и стратегии на всички времена - StarCraft на Blizzard.   1999 г. - Състои се премиерата на американската романтична комедия „10 неща, които мразя в теб\".   1999 г. - Състои се премиерата на научно-фантастичения екшън филм „Матрицата\".   2001 г. - Официално е открито Бразилското метро.   2005 г. - Открита е планетата Макемаке.   2005 г. - Принц Албер II поема ръководството на княжество Монако.      ", "date": "2018.03.31", "title": "31 март, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380264-%D0%B4%D0%BE%D1%81%D0%B8%D0%B5%D1%82%D0%BE-%D0%BD%D0%B0-%D1%8E%D0%BB%D0%B8%D1%8F-%D0%BA%D1%80%D1%8A%D1%81%D1%82%D0%B5%D0%B2%D0%B0-1-%E2%80%93-%D1%81%D0%BB%D1%83%D0%B6%D0%B1%D0%B8%D1%82%D0%B5-%D1%81%D0%B0-%D1%8F-%D0%B2%D0%B5%D1%80%D0%B1%D1%83%D0%B2%D0%B0%D0%BB%D0%B8,-%D0%BD%D0%BE-%D1%82%D1%8F-%D0%B3%D0%B8-%D0%B5-%D0%B1%D1%83%D0%B4%D0%B0%D0%BB%D0%BA%D0%B0%D0%BB%D0%B0", "text": "Коя е всъщност Юлия Кръстева, европейската и световна интелектуалка с български произход, около чието име, и по-скоро – около чийто псевдоним „Сабина“ се заформи скандал след оповестяване от Комисията за досиетата за принадлежност към Държавна сигурност?  Юлия Кръстева е френско-българска изследователка – лингвист, семиотик, философ, психоаналитик, чието име и включено сред 100-те мислители на XX век класация на сп. „Форин Полиси“, редом с Умберто Еко, Орхан Памук, Вацлав Хавел.          Заминава да учи в Париж през 1966 г. за едногодишна специализация, като решава да остане там. Преди заминаването си споделя на българските власти, че няма намерение да остава във френската държава. Във Франция се сприятелява и става част от литературно-философската група „Тел Кел“ и сключва брак с нейния ръководител, писателя Филип Солерс. През 1968 г. защитава докторат по семиология и по литература на лингвистична тема в Париж. През 1974 г., с професурата си по лингвистика, става най-младата жена-професор във Франция.  Днес Кръстева е почетен доктор е на няколко университета, включително Харвард, лектор е в Колумбийския университет в Ню Йорк и професор в парижкия университет „Дени Дидро”. Тя е също така писателка, като част от романите ѝ имат за тема България и Балканите.  По повод избухналия скандал около обявлението за „установена принадлежност“ към ДС писаха медии като „Гардиън“, „Нойе Цюрихер Цайтунг“ и др. С публикуването на досието й се задава лавина от публикации по темата.  Още преди технически да има време, за да се прочетат подробности от досието, се оформиха лагери на привърженици и противници. Случаят „Сабина“ очерта един принципен проблем, свързан с обявяването на сътрудници на службите в България. Той е свързан с това, че съобщаването на факта за принадлежност без дълбочинен анализ може да нанесе огромна вреда на личността, да обърка отделния човек, както и цялото общество (в случая и международна общност). Без експертен анализ лесно могат да се направят прибързани и погрешни изводи, да се селектира и подчертава манипулативно информация за сметка на други фрагменти.  Стереотипът в българското общество за принадлежност към Държавна сигурност е толкова силен, че отнема значението на съдържанието на едно досие, което всъщност е определящо. Поради това, по-долу публикуваме именно монолитни фрагменти от съдържанието на досието, което лично прочетохме в читалнята и което бе и публично публикувано поради големия интерес към случая.   Юлия Кръстева е регистрирана след вербовка на 19.06.1971 г., като заключението в „Личното дело” гласи, че „Кръстева има добри възможности за работа по наша линия сред френските културни дейци“. Оказва се обаче, че интересът на службите към нея обаче датира много по-рано, още когато получава разрешение за специализация във Франция. Ето какво се казва „в справка от Петров“, изпратена от агент Любомиров през 1970 г.:  „Познавам Кръстева още от комсомолски години. През 1965 г. й бе разрешено да специализира в Франция. По този повод като заместник в службата на съседите я срещнах в сградата на Министерството. Освен общия профилактичен разговор, който водих с нея се уговорихме, че ако имаме нужда ще бъде използувана от службата ни по време на престоя във Франция. Ю. даде съгласие. Уточнено бе, който я потърси от мое име да му има доверие“. (Бел. авт. – буквата „Ю“ е написана с флумастер на напечатания лист).           За осъществената години по-късно среща в Париж, на която се явява с Любомиров, Петров разказва:  „На срещата, чието начало протече в приятелски оживени разговори за общи познати, за нейната и моя работа, за живота й във Франция и пр., останах с впечатление, че е запазила добрите си чувства към България, че стои на правилни идейни позиции /поне такава теза защитаваше пред мен/…“.  В бележка от 70 г., въвеждаща справката, Любомиров добавя:  “Вербовката на Юлия Кръстева може да се смята за успешно извършена и предлагаме да бъде включена в агентурния апарат с псевдонима Сабина”  Потвърждение на това намираме в досието, където се казва, че намиращият се в Париж Владимир Костов „психологически подготви журналистката „Юлия Кръстева“ да ми бъде (на Стрелцов) в услуга по линия на официалната работа“.  Защо службите проявяват интерес към нея? Сред причините е казаното от Любомиров по повод информация за осъществилото се познанство с Кръстева на 20.II.70:  „От целия разговор стана ясно, че Кръстева е добре поставена, знае много подробности за живота и дейността на мнозина от културния и политически хай-лайф, тъй като работи и живее сред тях. Ще се опитам да продължа контакта с нея“. Какво се случва още в началото на срещите с Кръстева? Налице е връзка, но тя е проблематична, както на различни  места е отбелязано и в самите информации на ДС.  Тези проблематични отношения на отлагане, макар и съпроводено с извинение от нейна страна, както и премълчаване на нещо, започват още преди „вербовъчната беседа“. За запознанството си със „Сабина“ в Париж през януари 1970 г.  Любомиров отбелязва следното:  “Във формата на извинение каза, че забравила да изпълни една молба на шефа на нашето прикритие - да напише нещо за културния живот на Франция”, но “не каза по какъв въпрос”. Любомиров добавя и че по повод събитията в Чехословакия “Кръстева твърди, че по време на тези събития в нея настъпили известни колебания в правотата на действията”.           Същевременно се съобщава, че Кръстева е казала следното:  „Когато говорихме за нейния живот и среда, в която се движи, я запитах как се чувства, смята ли, че нещо се е изменило през тези пет години. Отговори „Да“ – в положителна посока. Според нея тук е станала по-убедена привърженичка на социализма, отколкото е била у нас“.   Според Петров, цитиран от Любомиров, е станало следното:  „Ако тя държи на нашата уговорка, според мен е дошло време, когато може да бъде полезна на страната и нашата служба. Разбира се това трябва да се основава на напълно доброволна основа в рамките на нейните възможности и при пълно нейно съзнание и отговорност“.   добавя Петров, който се уговаря с нея за следващи срещи да я потърси Любомиров.  „Помоли задачите да бъдат в рамките на нейните възможности. След съответно обсъждане уточнихме, че трябва да съсредоточим усилията си сред културните френски среди. Повече внимание да отдели за изясняване има ли и какви центрове във Франция, които водят разложителна идеологическа дейност срещу социалистическия лагер и особено сред България”; “кои ведомства и лица работят по отношение на български интелектуалци, посещаващи Франция“. Тема на разговора според информацията е и Чехословакия.  “Тя самата разказваше, че й било известно как била организирана част от дейността срещу Чехословакия”.  “Уточнихме да поддържа връзки с тези френски културни деятели, които са поддържали тесни контакти преди с чехословашки граждани” и са водили разложителна дейност (бел. авт. – така се разчита – разложителна дейност).   Още в следващата си среща с нея Любомиров казва, че „Разказа някои подробности за живота и проявите на френските културни среди, които оформям в отделна информация, макар да нямат особена стойност“.  Кръстева е цитирана да казва и че “малко неща научавала за прояви на българската колония”, което може да бъде тълкувано и като оправдание, че няма информация, представляваща интерес за службите. Сред българите, за които тя говори в информацията, но за които не казва съществени подробности са: Вълчо Вангелов, за когото казва, че бил назначен на техническа работа в радио “Париж”; Красимира Борозанова (бел. авт. – ако  правилно разчитам името от записките); Никола Факиров, за когото казва, че също е назначен на техническа длъжност; Невена Янкова, която била секретарка при МООСман и която “постоянно се оплаквала, че парите не й стигали“.   През март от написаното от Любомиров може да се направи извод, че поне до този момент Кръстева е отказвала да пише информации:   “Помоли да не настоявам да пише информация, защото нямало да изложи същественото и затова настоява устно да излага наученото”. Фигурират и отново звучащите като оправдание думи, че „за симпозиума “Социализъм с човешко лице” никой нищо не можел да й каже”.   От информация към края  на 1971 става ясно, че на 24 ноември „Сабина“ не се явила на редовната и резервната среща.” Също така, „опита се да се освободи от задължението да определяме” среща.  “от въпросите, които ми постави (бел. авт. – след „въпросите, които ми постави“ има червена ръкописна въпросителна), стана ясно, че тя се поддава на антисъветска пропаганда тук и въпреки аргументираните ми обяснения тя не остана твърдо убедена в нашата права кауза”.   Информация от 14.VI.72. гласи:  “Била много заета, често пътува”, “не й остава време”. Както и „няма да може (бел. авт. – да се срещне с агента) преди месец септември. Същевременно е казано: “предвижда да използва срещите за информация главно за левичарски групи”   В резултат на уклончивите отговори за срещи, на някои от които Кръстева не се явява“, на 4.V.1973 излиза следното решение:  „При разглеждане на работата на резидентурата в присъствието на Любомиров бе решено да се прекъсне оперативният контакт със Сабина поради това, че не желае да работи, не идва редовно на договорените срещи, отклонява ги има открит стремеж за легализиране на връзката”.   В справка на I Главно Управление през 1984 г. се казва, че „дава устна информация за наши емигранти, за дейността на арабски държави“, и, че „Получените данни не са особено интересни”. Казва се още, че „тя показва недисциплинираност под „предлог”, че забравяла или била заета” и че има „промаоистки позиции“…   „Използването й продължава още известно време за набиране на данни за дейността на френските промаоистки организации, но тъй като се установява, че окончателно е преминала на промаоистки позиции, окончателно е изключена от сътр. апарат. в нач. на 1973 г.”.    ", "date": "2018.03.31", "title": "Досието на Юлия Кръстева 1. – Службите са я вербували, но тя ги е будалкала"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380265-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D1%87%D0%B5%D0%B7-%D0%BE%D1%82%D0%B2%D0%B5%D0%B6%D0%B4%D0%B0-%D0%BA%D1%8A%D0%BC-%D0%BF%D1%80%D0%B5%D0%BC%D0%B8%D0%B5%D1%80%D1%81%D0%BA%D0%BE%D1%82%D0%BE-%D0%BA%D0%B0%D1%80%D0%B5-%D0%B7%D0%B0-%D0%BA%D0%B0%D1%80%D1%82%D0%B8-%D0%B2-%D0%B1%D0%B0%D0%BD%D0%BA%D1%8F", "text": "Стройна последователност от публични факти свързва лицата около сделката за ЧЕЗ с премиера Бойко Борисов. Съвместно разследване на „Лидове новини“ и Биволъ разкри ключови брънки от веригата, водеща от Прага до Банкя.   Никола Молчан, който е разследван три пъти за убийства, е част от екипа на „Инерком“.    Той превежда на преговорите между ЧЕЗ и „Инерком“ за сделката с българските активи на чешката енергийна група. Молчан е финансов директор във фирма на Мая Христова от „ММ Груп“, която е в близки отношения със собственичката на „Инерком“ Гинка Върбакова. Христова е регистрирала фирма в Прага „MM Global s.r.o.“ на 21 септември 2017 г. – точно в навечерието на преговорите за продажбата активите на ЧЕЗ в България. За финансов директор е назначен именно Никола Молчан, който след това се оказва и официален участник в преговорите с „Инерком“.           От друга страна Мая Христова е дългогодишен бизнес партньор на Петър (Пепи) Лашов. Според записите #Яневагейт, които Биволъ публикува. Лашов е едно от най-доверените лица на премиера Бойко Борисов и редовно играе с него карти в дома му в Банкя. Борисов и Лашов са имали в миналото общи съдружници със скандална слава (виж  ).   За присъствието на Молчан на разговорите между „Инерком“ и ЧЕЗ е официално потвърдено. Молчан е превеждал на срещите в Прага, отговаря на въпроси на в. „Лидове новини“ говорителката на ЧЕЗ груп Алис Хоракова.   „Лидове новини“ разкрива още, че Молчан е бил разследван в Чехия за убийствата на приятелката си и на собствения си баща, но поради липса на достатъчно доказателства не е бил обвинен.   Но ролята на чеха, който има и българско гражданство, не е само на преводач. Той се явява от години тясно обвързан, като партньор и доверено лице в бизнес кръгове около СИК и „Инерком“, отвеждащ към премиера Борисов.   Мая Христова заедно със сина си Марин Христов притежават група от фирми с название „ММ“, които се занимават с продажби на луксозни коли, лизинг, застраховки, ресторантьорство, строителство и продажби на недвижими имоти. Тяхна е луксозната бизнес сграда на Околовръстен път 3, точно срещу резиденция Бояна.   Точно в същата сграда се намират офисите на „Инерком“. Те са закупени в началото на 2017 г. за милион и половина лева от фирмата „ММ Уърлд“, на която Мая Христова е едноличен собственик.   Семействата на Върбакови и Христови очевидно са в близки отношения, както личи на снимката публикувана в профила на Мая Христова в социалната мрежа Facebook. Светската хроника пази спомен за пищно благотворително събитие (виж  ), организирано от Христова, на което е присъствал и един от бившите собственици на мола „Парадайз център“ Давид Михайлович. Неговият съдружник, руският олигарх с грузински произход – Паата Гамгонеишвили беше посочен от „Лидови Новини“ като част от схемата за финансиране на „Инерком“ в сделката за българския бизнес на ЧЕЗ.   Освен с Върбакови, Мая Христова е близка с известния ресторантьор и собственик на хайлайф заведения Петър (Пепи) Лашов. Репортер на агенция „Булфото“ го е запечатал още през 2006 г. на празненството при откриването на новия офис на „ММ Груп“, където той присъствал със съпругата си и с децата си (виж  ).   Но отношенията между Христова и Лашов имат и съвсем конкретни бизнес измерения. Фирмата „Пи Ел БГ“, която е на Лашов, се явява инвеститор в сграда, построена върху парцел, притежаван от фирмата „ММ Дивелопмънт“.       След като построява сградата, „Пи Ел Бг“ продава на „ММ Дивелопмънт“ 5 апартамента и 11 паркоместа в нея за малко над 1 млн. лв. „ММ Дивелопмънт“ е съсобственост на Мая Христова и нейният син Марин Христов. Впоследствие „ММ Дивелопмънт“ препродава някои от имотите на близки до групата, което на практика оформя сграда от резидентски тип на близки съсобственици.   Пепи Лашов е един от героите на разговорите  , от които става ясно, че той е чест посетител при премиера Борисов в дома му в Банкя, с когото играе карти. За да спаси Янева от „опраскване“, адв. Мондешки предлага да се срещне с Бойко Борисов с посредничеството именно на Лашов, или както той го нарича – Пепи Лашев. Кои са другите от карето карти не става ясно, но Мондешки твърди, че Лашов редовно го канел „айде да ходим нагоре към тва“ … В продължението на този запис се говори за отношенията на Борисов с дами, към които той не е бил безразличен. Някои от тях са били дискретни, но една от жените до премиера на име Мая се е прочула във властовите кръгове, към които принадлежат и събеседниците – висшите съдийки Владимира Янева и Румяна Ченалова и адв. Момчил Мондешки. … Самоличността на въпросната Мая, за която е разбрала половин София така и не беше изяснена, но се появиха медийни публикации, които я свързваха с Мая Христова от „ММ Груп“.   Всички изброени дотук персонажи: Никола Молчан, Мая Христова и Петър Лашов, са имали вземане-даване с правораздаването и престъпните групировки на прехода.   Петър Лашов или „Пепи“ е сочен като един от наследниците на убития висаджийски бос Георги Илиев (виж   и  ). Илиев беше застрелян от снайпер в заведението „Буда Бар“ в Слънчев бряг на 25 август около полунощ.  Веригата от заведения „Буда Бар“ е собственост на Лашов, а той се е намирал директно до застреляния бос в часа на неговата екзекуция.    Лашов има и бизнес съдружие с иракчанина Самир Искандер Франсис, който е бил съдружник с Бойко Борисов във фирмата „Прайхим“. Освен съдружник на Борисов въпросният иракчанин е бил и съдружник на друга известна фигура от ъндърграунда – Златко Иванов – Баретата. Тази групичка се оказва забъркана в разработки за нелегален трафик на амфетамини за Близкия Изток и впоследствие с отвличането и последвалия разтрел на двама български шофьори в Ирак преди 14 г. Франсис забогатява от заменки на имоти по времето когато Борисов беше кмет на София.   Никола Молчан е управлявал в миналото фирмата „Раков Дол Проджектс“, която през 2004 г. „Дневник“ определя като свързана с групировката СИК (виж  ). Съдружниците в проекта са част от структурите на групировката, един от тях Георги Когелов има и общ бизнес с Валери Йосифов, бивш председател на надзорния съвет на СИК.   Около същата групировка е гравитирал през 90-е и самият премиер Бойко Борисов, както свидетелства статия във в. „Капитал“ от ноември 1995 г., придружена с авторски снимков материал (виж  ). На снимката към статията той е с Румен Гоцов Николов – „Пашата“, с когото има съвместен бизнес чрез „Тео Интернешънал„. Фирмата върти незаконна фабрика за цигари в Крайморие, която е затворена от антимафиотите няколко месеца по-рано, през март 1995 г. (виж  ), след разследване на Асен Йорданов, публикувано във в-к „Стандарт“.   „Биволъ” откри и друга интересна връзка около Молчан, водеща към обкръжението на Борисов. Неговият брат Владимир е бил съдружник във фирмата „Еуропеум София“ ООД с Георги Панов Коларов, който пък е в управителния съвет на сдружението „Български съвет за устойчиво развитие“ заедно с Цветелина Бориславова, дългогодишна спътничка в живота на Борисов.   Според медийни публикации Мая Христова в миналото също е работила като застрахователен брокер в структурите близки до СИК. Преди година името й се появи и в криминалната хроника. Офисите на „ММ Груп“ бяха атакувани през април 2017 (при служебното правителство на Герджиков) от ГДБОП в рамките на операция срещу укриване на данъци и пране на пари, водена от Специализирана прокуратура. Оттогава не е изнасяна повече информация за развитието на това разследване.   Името й се появи в медиите и през октомври миналата година, когато бе свързано с отвличането на 25 г. Адриан Златков, син на собственика на „Совавто“ и конкурент на Мая Христова – Тони Златков. Тогава лично Борисов сформира в дома си в Банкя „щаб“ за решаване на случая в домашни условия и „по пантофи“ (виж  ).   Защо бащата на отвлеченото момче е отишъл лично в дома на министър-председателя да му реши проблема, остана загадка. Но фактът, че Тони Златков е съдружник с небезизвестния Димитър Стефанов – Митко Каратиста, бивш член на Надзорния съвет на „ЧЕЗ България“ и управител на фирми на „Пашата“, вероятно обяснява мобилизацията на такъв премиерски щаб. Случаят така и остана неразкрит, но беше решен благополучно, след плащане на солидна сума пари от страна на семейството на жертвата (виж тук).  „Комисията ЧЕЗ“ игнорира фактите, засега…   Още в първия ден след като беше обявено, че „Инерком“ купува бизнеса на ЧЕЗ в България, „Биволъ” публикува информацията, че съпругът на Гинка Върбакова е имал бизнес отношения с близката до СИК бивша манекенка Евгения Калканджиева. Припомнихме и факта, че управител на фирма на „Пашата“ – Димитър Стефанов известен като Митко Каратиста, беше в продължение на години член на Надзорния съвет на „ЧЕЗ България“ (виж  ). Припомнихме и връзките на „Пашата“ с Борисов.   Минути след публикацията ни, която придоби светкавична популярност в Интернет, премиерът реагира от Брюксел. Борисов обяви пред журналисти, че е поискал оставката на министър Теменужка Петкова, защото се познавала с Гинка Върбакова.   Петкова коментира смирено, че с оставката си защитавала доброто име на премиера Борисов. Нито една медия не й зададе въпроса от какво трябва да го защити тази оставка. В следващите дни стана ясно, че темата за връзките със структурите на СИК и тъмното минало на премиера е табу за българските медии, с малки изключения. „Следите остават“, както беше заглавието на един популярен крими-роман, а „Биволъ” се е заел усърдно с осветляването на тъмните страни на тази скандална сделка, която ще определя съдбата на милиони български граждани в бъдеще.   След сформирането на парламентарната Комисия за разследване на сделката за ЧЕЗ редакцията на „Биволъ” изпрати на нейното внимание серия въпроси, на които институциите могат да дадат ясни отговори (виж  ). До момента са проведени две заседания на Комисията, като едно от тях беше засекретено. Все още не разполагаме с информация дали въпросите ни са подлагани на обсъждане.   Идната седмица Комисията ще изслуша и премиера Борисов. Новите разкрития за негови контакти с лица, замесени в сделката, повдигат нови, твърде сериозни въпроси, които също ще изпратим на Комисията за ЧЕЗ по официален ред. Очаквайте нови разследвания на Биволъ по тази история и опитите на задкулисните играчи да останат скрити в корупционните си схеми.", "date": "2018.03.31", "title": "Сделката за ЧЕЗ отвежда към премиерското каре за карти в Банкя"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/380266-%D1%83%D1%81%D0%BC%D0%B8%D0%B2%D0%BA%D0%B0%D1%82%D0%B0-%D0%BA%D1%8A%D0%BC-%D0%BC%D0%BE%D1%81%D0%BA%D0%B2%D0%B0-%D0%B5-%D1%88%D0%B0%D0%BC%D0%B0%D1%80-%D0%B7%D0%B0-%D0%BD%D0%B0%D1%82%D0%BE", "text": "България отказа да изгони руски дипломати във връзка с международната криза между Русия и Великобритания, заради отравянето на двойния агент Сергей Скрипал в Лондон. По думите на премиера Бойко Борисов към момента няма причина да се експулсират дипломати на Руската федерация от България, като освен това страната ни очаква още доказателства за пряката вина на руснаците в отравянето на Скрипал.     Мнозина биха защитили тази теза на Борисов. Това направиха коалиционните му партньори, това направи дори и опозицията в лицето на БСП. Като че ли обаче всички в един и същ момент са забравили една значителна подробност – България е член на Организацията на Северноатлантическия договор, известна още като НАТО. Организация, създадена изключително за военно сътрудничество между членките й, като в случай на въоръжено нападение срещу една от тях, останалите се задължават да го възприемат като нападение срещу всички. Това гласи и основополагащия чл. 5 от Вашингтонския договор, който осмисля самото съществуване на НАТО. Тук отново някой ще възрази, че самата Великобритания не се е позовала на чл. 5 от договора, тъй че страната ни не е длъжна да реагира. И биха били прави, но само отчасти.   Т.нар. „изгонване“ на руски дипломати, а всъщност предлагането на възможност за замяната им, тъй като както стана ясно от изявление на немското правителство, Руската федерация може да замени изгонените, не е ответна реакция на нападение срещу една от държавите в НАТО. Нито пък е обявяване на война. Дипломатическите мисии на Русия в тези 27 държави, а и самата централа на НАТО, ще продължат да функционират, независимо дали персоналът им ще намалее или ще остане същия. Нещо повече, практиката на експулсиране на чужди дипломати се прилага често като част от обтегнатите международни отношения по цял свят.    Така например през последните години България изгони турски дипломати от страната, както и Турция експулсира представители на българската дипломация. Нима това се отрази на отношенията между двете държави? Не и ако съдим по визитите, които си разменят Борисов и Ердоган. Веднага след американските избори и вече доказано неточните обвинения за връзки между президента Тръмп и Русия, САЩ също изгони десетки руски дипломати. В реакция на което Москва пък намали американската мисия на своя територия. Тези примери, които се оказват доста чести, идват да ни покажат, че всъщност експулсирането на дипломати не е толкова страшно и далеч не е стъпка към обявяване на война, както някои се опитват да го представят.   Но да се върнем към НАТО – организация в която страната ни членува от 2004 г. Алиансът е съставен от 29 членки, а знаете ли колко от тях не са изгонили руски дипломати в знак на солидарност по повод агресията срещу Великобритания? Това са България, Турция, Гърция, Словения, Словакия и Португалия, като съответно последните две са извикали посланиците от Москва, по подобие на българската практика. Тоест от 29 членки 23 са предприели действия срещу Русия, а шест, сред които и България, отказват такива, с условието, че все пак Португалия и Словакия могат да излязат с различно становище.   Описаното дотук следва да ни убеди, че не се държим като лоялен член на НАТО. По-скоро се причисляваме към групичката на Турция и Гърция, чието членство от много години се компрометира от връзките им с Москва, в някои случаи дори и закупуването на оръжие от опонента на Алианса. И тези действия на България няма да останат незабелязани. Точките, които спечелим пред Москва, могат да се окажат несправедлива размяна за критиките, които евентуално можем да понесем от партньорите си в НАТО. И съмненията дали бихме изпълнили ангажимента си при евентуалното активиране на чл. 5. За сметка на това експулсирането на поне един от руските дипломати у нас щеше да потвърди историческия ни избор за присъединяване към Северноатлантическия договор, без да нанесе значителни вреди в отношенията ни с Москва.  ", "date": "2018.03.31", "title": "Усмивката към Москва е шамар за НАТО"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/380267-%D1%81%D1%80%D0%B0%D0%BC%D1%83%D0%B2%D0%B0%D0%BC-%D1%81%D0%B5,-%D1%87%D0%B5-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B8-%D0%B5-%D0%B1%D0%BE%D1%80%D0%B8%D1%81%D0%BE%D0%B2,-%D0%BD%D0%B0-%D1%85%D0%BE%D0%B4-%D0%B5-%D1%82%D1%80%D1%8A%D0%BF%D0%BC-%D1%81-%E2%80%9D%D0%BC%D0%B0%D0%B3%D0%BD%D0%B8%D1%82%D1%81%D0%BA%D0%B8%E2%80%9D", "text": "Спомням си, че на последния конгрес на ГЕРБ, Бойко Борисов най-тържествено обеща, че докато той е министър-председател и лидер на ГЕРБ, никога няма да влезе в коалиция с БСП. Но както се казва- на лъжата краката са къси. Не са минали повече от два месеца и политическата ситуация показа истинското лице на Бойко Борисов.   Това каза пред Фрог нюз бившият депутат от ГЕРБ Методи Андреев по повод решението на управляващите да не се гонят руски дипломати във връзка със случая \"Скрипал\". Проблемът е, че Борисов със своята политика, ни разделя от ЕС и НАТО. Това отдалечава България от естествения политически избор, извършен след демократичните промени. За първи път ГЕРБ и БСП по външно политически въпроси са в на едно мнение. Факт е, че от днес двете партии са в коалиция по отношение на външната ни политика. А това е много опасно. Крилото на БКП на Тодор Живков в ГЕРБ се събра с крилото на БКП на Андрей Луканов в БСП.     Политиката на социалистите е насочена към изваждането на България от ЕС и НАТО. Това, което прави Бойко Борисов тика държавата в тази посока. С решението да не гоним руски дипломати заради случая „Скрипал”, бяха разобличени няколко важни неща. Първо-претенциите на Борисов като председателстващ ЕС, да стане лидер на Западните Балкани. Държави като Македония, която не е член на НАТО, Албания и Черна Гора, предприеха европейски стъпки по този казус. Как тогава България може да претендира, че е лидер на тези държави?! Та ние даваме заден ход по отношение на нашата евроатлантическа интеграция.   Да видим как се държат Грузия и Молдова, които не само, че не са членове на ЕС и НАТО, а са в пряка близост до Русия. Истинските маски на българските политици паднаха днес. Лъснаха и техните интереси и обвързаности. Спомняме си, когато НАТО беше започнала да бомбардира Югославия заради режима на Милошевич. Тогава Русия поиска от страната ни коридор за нейните самолети. Тогавашното 38-о НС отхвърли това искане с огромно мнозинство. Така на руските самолети бе забранено да минават през България. Този факт ни помогна много при приемането ни в европейското семейство. Сега мога да направя следното сравнение-ако Борисов тогава беше премиер и ако НС беше като сегашното, България никога нямаше да стане член на ЕС и НАТО.  Крайно време е традиционните демократични сили да се вземат в ръце, защото премиерът започва да води опасна за нас политика. Не мога да не адмирирам позицията на Цветан Цветанов- тя е точна и ясна. Вторият човек в ГЕРБ застава ясно против политиката на Бойко Борисов, като посочва, че премиерът носи отговорност за решението по казуса „Скрипал”. Призовава да сме солидарни с действията на нашите партньори. Много интересно е какво ще каже сега Юнкер? С какви очи Борисов ще се кълне, че е най-големият натовец?! Това всъщност е една голяма измама, както е измама и цялото му управление. Наред е Тръмп със закона „Магнитски”.", "date": "2018.03.31", "title": "Срамувам се, че премиер ни е Борисов, на ход е Тръпм с ”Магнитски”"}
{"url": "http://www.classa.bg/%D1%81%D0%B2%D1%8F%D1%82/item/380259-%D0%B7%D0%B0%D0%BF%D0%B0%D0%B4%D1%8A%D1%82-%D0%BE%D1%81%D1%8A%D0%B7%D0%BD%D0%B0%D0%B2%D0%B0,-%D1%87%D0%B5-%D1%81%D0%B5-%D0%BF%D0%BB%D1%8A%D0%B7%D0%B3%D0%B0-%D0%BA%D1%8A%D0%BC-%D1%84%D0%B0%D1%82%D0%B0%D0%BB%D0%BD%D0%B0-%D0%B7%D0%B0-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82-%D0%B2%D0%BE%D0%B9%D0%BD%D0%B0-%D1%81-%D1%80%D1%83%D1%81%D0%B8%D1%8F", "text": "На дневен ред излиза проста алтернатива: или руските войски навлизат в Англия, за да проверят лично убедителността на доказателствата за вината на Москва в „отравянето\" на Скрипал, или Русия трябва да бъде ударена с ядрени боеприпаси В сегашната политическа криза, раздута от Запада от нищото като сапунен мехур, има едно положително качество: все повече техни анализатори се замислят какво ще стане, ако сапуненият балон не се изпусне тихичко, а се спука в голям военен конфликт с Русия. На повече от 50% се оценява вероятността за възникване на въоръжен конфликт между Русия и Запада от мнозина военни и политически експерти в Центъра за национални интереси (ЦНИ) във Вашингтон. Това е неправителствена политологическа организация, основана през 1994 г. от Ричард Никсън и чийто патрон сега е Хенри Кисинджър. Именно този Център издава списанието The National Interest. Сега публикация в списанието е посветена на перспективата ще се превърне ли конфронтацията между САЩ и РФ в открита война. Като цяло отговорът е: да, ще се превърне. Един от експертите, ръководител на изследванията по въпросите на разузнаването и националната сигурност към ЦНИ Джордж Биб (бивш шеф на руския отдел в ЦРУ), оценява на 6 по скала от 1 до 10 заплахата от военен сблъсък. Това било „неприемливо високо равнище от риск\". Научният сътрудник от Центъра за военноморски анализ Майкъл Кофман добавил още една единица. При това гражданските и военните експерти на Запад не очакват нищо добро от военното противопоставяне. Очевидно част политическата класа в САЩ още не е разбрала, че Русия не е онази от 1990-те години и сега няма да отстъпи под натиска, нито това ще отслаби властта на Кремъл. Нещо повече: изборният резултат на Владимир Путин се обяснява с факта, че руснаците са се „сплотили около националния флаг\". Що се отнася до западните военни, то сред тях преобладават реалистите, които правят всичко възможно да отдалечат заплахата от пряко сблъскване между руски и американски войници. „Горещата линия\" в Сирия е натоварена повече от всякога, за да се изчистват своевременно недоразуменията. Военните в САЩ още тълкуват скритото послание в предупреждението на шефа на руския Генщаб Валерий Герасимов, че при най-малкото нападение над руснаци нападателите ще получат „мигновен и твърд отговор\". А Герасимов има сред колегите си на Запад славата на човек, чиито думи не се разминават с делата. Старшият анализатор от корпорацията Rand Джон Гордън е обявил резултатите от свое изследване, според което при пълномащабен конфликт в Европа „руснаците биха имали значително преимущество във всички аспекти на сухопътния бой\". Неговият модел сочи, че руските комплекси за ПВО и РЕБ (радиоелектронна борба) в течение на седмица ще свалят от небето натовските самолети. А на сухопътния театър руската войска ще има преимущество в много области, например в артилерията. Като правило, руските оръдия имат с 50-100 по-голям диапазон от възможности, отколкото намиращите се на въоръжение американски оръдия. На дневен ред излиза проста алтернатива: или руските войски да навлязат в Англия, за да проверят лично убедителността на доказателствата за вината на Русия в „отравянето\" на Скрипал, или Русия трябва да бъде ударена с ядрени боеприпаси и накрая сама да се задейства системата „Периметър\". За „Мъртвата ръка*\" става дума, за подранилия без време Съден ден, или Денят на Апокалипсиса.             *\"Мъртвата ръка\" или \"Ръката на мъртвеца\" - това е руската ядрена система \"Периметър\", която гарантира ответния руски удар на евентуална ядрена атака. Дори Русия да бъде атакувана с ядрено оръжие и командните пунктове да бъдат уищожени, автоматичната система гарантира ответен ядрен удар по предварително определени цели, който на практика ще изличи живота от лицето на Земята.", "date": "2018.03.31", "title": "Западът осъзнава, че се плъзга към фатална за целия свят война с Русия"}
{"url": "http://www.classa.bg/%D1%81%D0%B2%D1%8F%D1%82/item/380260-%D1%80%D1%83%D0%BC%D1%8A%D0%BD%D0%B8%D1%8F,-%D0%BA%D0%B8%D0%BF%D1%8A%D1%80-%D0%B8-%D0%B8%D1%81%D0%BF%D0%B0%D0%BD%D0%B8%D1%8F-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D1%83%D1%87%D0%B0%D1%81%D1%82%D0%B8%D0%B5-%D0%B2-%D1%81%D1%80%D0%B5%D1%89%D0%B0%D1%82%D0%B0-%D0%B5%D1%81-%D0%B7%D0%B0%D0%BF%D0%B0%D0%B4%D0%BD%D0%B8-%D0%B1%D0%B0%D0%BB%D0%BA%D0%B0%D0%BD%D0%B8-%D0%B2-%D1%81%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D1%81%D0%BE%D0%B2%D0%BE", "text": "Трите държави - членки на ЕС, предупреждават, че няма да участват в среща, на която Косово \"се третира като държава и където и на тази страна се обещава бъдеще на европейска интеграция, както и на останалите\"     Румъния и Кипър се присъединиха към Испания в отказа й да присъства на срещата на високо равнище ЕС - Западни Балкани, планирана за 17 май в София, защото не искат да седнат на една и съща маса с косовския представител, предаде сръбската агенция Танюг, цитирана от БТА.   Румъния и Кипър, както и Испания, смятат, че Косово не бива да бъде третирано равноправно със страните в региона и затова отказват да присъстват на срещата и да се снимат с косовския представител, научава Радио Свободна Европа. От добре информирани източници от ЕС радиото е поучило потвърждение, че към неотдавнашния отказ на Испания са се присъединили Румъния и Кипър.   Трите държави - членки на ЕС, предупреждават, че няма да участват в среща, на която Косово \"се третира като държава и където и на тази страна се обещава бъдеще на европейска интеграция, както и на останалите\".   Пет страни - членки на ЕС, не признават независимостта на Косово - Румъния, Кипър, Гърция, Испания и Словакия.", "date": "2018.03.31", "title": "Румъния, Кипър и Испания отказват участие в срещата ЕС-Западни Балкани в София заради Косово"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380261-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-31-%D0%BC%D0%B0%D1%80%D1%82", "text": "Ще почувствате приближаването на неприятностите. Ако се вслушате в интуицията си, ще може да преодолеете трудностите при общуването с нови хора. Не се отказвайте от обещаващи предложения, които могат да доведат до успех и финансова печалба. Ако искате да постигнете целите си, действайте без да се колебаете. ТЕЛЕЦ ( 21 април - 21 май )  Не се препоръчва да обръщате внимание на хора, които умишлено ви провокират към скандал. Всички приключения и изкушения, ще доведат до намаляване на авторитета ви в обществото. Трябва да пазите енергията си добре защитена за добри дела, както и за лични проблеми. Здравето ви, ще изисква особено внимание, в противен случай една настинка, може да ви изкара от строя за дълго време. БЛИЗНАЦИ ( 22 май - 21 Юни ) Ще трябва да минете през трудния път, за да докажете на близките си хора, своите таланти. Най-малкото, ще започнете с пяна в устата, да доказвате на всички, на какво сте способни. Основната тема на деня, трябва да бъде финансовата сфера. Бизнесмените, може да постигнат успех и да намерят надеждни партньори. Вечерта чакайте новини, от приятели от училище.   РАК ( 22 юни - 23 юли ) Очаква ви щастлив ден, когато ще може да се почувствате наистина щастлив и независим човек. Всички предразсъдъци, ще останат в миналото, ако сами затворите вратата за тях. Стабилна финансова позиция се очаква при тези, които знаят как да пестят пари. По-добре се откажете, от големите и скъпи покупки. ЛЪВ ( 24 юли - 23 август ) Може да останете сами, по ваша вина. Имайте предвид, че несъобразяването с другите, не е най-добрият вариант за успех. В любовта не бива да се стремите със всякакви методи, към благоволението на избраника. Твърдостта ви, може да излезе извън контрол, което ще доведе до продължителни конфликти. Вечерта, посветете на почивка и общуване с приятели. ДЕВА ( 24-ти август - 23 септември ) Във всички ситуации, покажете издръжливост и търпение. В противен случай, другите ще ви използват в тяхна полза. Умствената работа може да ви доведе по-бързо до успех, отколкото физическата монотонна работа. Ако имате хоби, тогава може да го посветите по-голямата част от деня на него. В крайна сметка това не само ще ви достави радост, но ще отвори и нови хоризонти. ВЕЗНИ( 24 септември - 23 октомври) Ще трябва да събирате нова информация, която ще ви помогне за решаването на финансови проблеми. Не се притеснявайте, ако част от парите се губят. Всичко ще се върне стократно, когато здраво стъпите на краката си. Битовите трудности, ще останат зад вас, ако се захванете с малките и спешни домакински задачи. По-добре се откажете от пътуване. Възможни са неочаквани срещи, печеливши сделки и бизнес пътувания. Не се притеснявайте, че нямате време да направите всичко, енергийният ви потенциал, ще е доста висок. Точността трябва да ви бъде приоритет, особено ако сте назначили среща на нов възлюбен. Покажете най-добрите си качества.   СТРЕЛЕЦ ( 23 Ноември - 21 Декември ) Ще искате да внесете хармония не само в душата си, но и във всичко, което ви обкръжава. Възможни са грешки, по време на финансови инвестиции, затова ги планирайте предварително. Ако имате нужда от допълнителни средства, тогава може да разчитате на приятелите си. Вие бързо ще изплатите дълговете си, така че не се притеснявайте. КОЗИРОГ (22 Декември - 20 януари ) Не се препоръчва, да се заемате прекалено усърдно за неща, които все още не сте изучили напълно. Имайте предвид, че грешките ще бъдат глобални и разочарованието ще доведе до депресия. Семейните, трябва да прекарат този ден заедно със семейството и децата. Не се ограничавайте в емоциите, нека другите напълно да им се насладят.  ВОДОЛЕЙ ( 21 януари -  19  февруари ) Трябва да бъдете лоялни, не само по отношение на работата си, но и при комуникация с близките хора. Ако покажете дори малко раздразнение, ще влезте в конфликт. Необходимо е да спазвате диета и да не преяждате вечерта. Особено, ако вече сте имали проблеми с храносмилането. Откажете се от покана за гости.   РИБИ ( 20 февруари - 20 март ) Станете по-самоуверени по тези въпроси, които преди това са ви тревожили. Не се страхувайте от нищо, ако се придвижвате правилно към целта. За финансовите проблеми, ще ви помогне близък приятел, който е по-добре запознат с икономическите нюанси. Авторитета ви, може да бъде подкопан от човек, с когото сте се запознали в компанията на стари приятели.", "date": "2018.03.31", "title": "Дневен хороскоп 31 март"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/380262-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D1%8F%D0%BA%D0%BE%D0%B2-%D0%B7%D0%B5%D0%B2%D0%B5%D0%B4%D0%B5%D0%B5%D0%B2-%D0%B8%D0%B0%D0%BA%D0%BE%D0%B2-%D0%B7%D0%B5%D0%B2%D0%B5%D0%B4%D0%B5%D0%B5%D0%B2-,-%D0%B1%D1%80%D0%B0%D1%82-%D0%BD%D0%B0-%D1%81%D0%B2-%D0%B9%D0%BE%D0%B0%D0%BD-%D0%B1%D0%BE%D0%B3%D0%BE%D1%81%D0%BB%D0%BE%D0%B2", "text": "    Свети Яков е един от дванадесетте апостоли на Иисус Христос. Брат е на любимия Христов ученик св. ап. и евангелист Йоан Богослов. Двамата братя се родили и израснали в благочестиво юдейско семейство. Баща им се казвал Зеведей. За него в свещените книги на Новия Завет не намираме никакви сведения. Споменато е само името му. От евангелията узнаваме, че тяхната майка, Саломия, била една от първите жени, които повярвали в Христа.      Тя често придружавала Спасителя през време на Неговите пътувания из Палестина и Му помагала с материални средства. Тя е била свидетелка на кръстните страдания, смъртта и погребението на Христа. Тя е била в групата на жените мироносици, които – според тогавашния обичай – в първия ден на седмицата (неделя) отишли рано на гроба, за да помажат с аромати тялото Му (Марк 15:40–43; Лука 23:55; Марк 16:1; Лука 24:1).   Както Зеведей, така също и неговите синове Яков и Йоан били по занаят рибари. Семейството е било заможно. Св. евангелист Марк съобщава, че Зеведей не само имал собствен риболовен кораб, но използувал и наемни работници-рибари, надничари (Марк 1:19–20). Зеведей и Саломия възпитавали своите синове в духа на праотеческата вяра и благочестие. Те ги запознали с древните пророчества за обещания от Бога Месия-Спасител. Цялото семейство живяло с пламенна надежда за онова благодатно време, когато в света ще се яви Този Спасител на всички народи. По този начин Зеведеевите синове били готови да станат ученици и сътрудници на Иисус Христос.   Веднъж Иисус Христос минавал по брега на Генисаретското езеро и видял Якова и Йоана да кърпят мрежите в кораба. Той ги повикал да вървят след Него. Те, като оставили баща си Зеведей и надничарите в кораба, тръгнали след Спасителя. От това време те прекратили досегашния си занаят и неотлъчно Го придружавали през всичкото време на Неговата проповедническа дейност.    Като ученици на Иисуса Христа Яков и Йоан проявили особена привързаност и любов към Него, похвално усърдие в делото на проповедта и непоколебима вяра в Неговото божествено достойнство. Затова заедно със св. ап. Петър те станали най-приближени Негови ученици и се удостоили да станат свидетели на най-важните събития от Неговия живот и от Неговата дейност. Те тримата присъствували при възкресяването на дъщерята на Иаир (Марк 5:37), били свидетели на Христовото преображение (Мат. 17:1), наблюдавали душевните страдания на Спасителя в Гетиманската градина (Мат. 26:37). Заради непоколебимата им вяра и похвалното им усърдие Господ нарекъл Зеведеевите синове \"Воанергес\", т. е. синове на гърма.   Въпреки че били постоянни слушатели на. Христовата проповед и непосредствени свидетели на Неговите чудеса, Зеведеевите синове отначало не могли да разберат напълно възвишения характер на Неговото божествено учение. Проповедта за Царството Божие те разбирали не в духовен, а в буквален смисъл, като царство земно, политическо. Евангелист Матей разказва един случай, който потвърждава това тяхно неправилно разбиране за Царството Божие. Веднъж Саломия, майката на Зеведеевите санове, отправила към Иисуса Христа следната молба: \"Кажи, тия мои двама сина да седнат при Тебе, един отдясно, а друг отляво в Твоето царство». Иисус й отговорил:    \"Не знаете, какво искате. Можете ли да пиете чашата, която Аз ще пия, или да се кръстите с кръщението, с което Аз се кръщавам?» Положителният отговор, който дали Зеведеевите синов \"Можем», убедил Спасителя, че те все още не могат да разберат правилно Неговото учение и, за да ги предпази от проява на гордост и славолюбие, продължил: \"Който иска между вас да бъде големец, нека ви бъде слуга; и който иска между вас да бъде пръв, нека ви бъде раб, както Син Човечески не дойде, за да Му служат, но да послужи и даде душата Си откуп за мнозина» (Мат. 20:21-22, 26-27). Със своя живот и с апостолските си трудове Яков и Йоан доказали, че никога не забравили този съвет на своя божествен Учител.   В свещените книги на Новия Завет не намираме сведения за живота и дейността на апостол Яков след възнесението на Иисус Христос. Единственото съобщение, което намираме в книгата Деяния на светите апстоли, говори за неговата мъченическа смърт: \"В онова време цар Ирод ури ръка на някои от църквата, за да им стори зло, и уби с меч Якова, брата Йоанов» (Деян. 12:1-2). От това съобщение узнаваме, че апостол Яков Зеведеев е завършил своя живот мъченически, като бил посечен с меч. Това станало през времето на Ирод Агрипа I през 44 г. Ап. Яков Зеведеевв първият мъченик за вярата от числото на дванадесетте апостоли.   От древното църковно предание научаваме, че св. Яков проповядвал заедно с другите апостоли в Йерусалим.. Открито и смело той учел пред юдеите, че Иисус Христос е истинският Месия, Спасителят на света. Фарисеите и законоучителите той изобличавал за тяхната жестокост и за неверието им в Христа. Като не могли с думи да оборят неговите убедителни проповеди, юдеите използували срещу него своята сила и власт. Те настроили Ирод Агрипа I срещу християните и той предприел гонение срещу Църквата.    Жертва на това гонение станал апостол Яков Зеведеев.   съобщава, че войникът, който довел ап. Якова в съда, бил поразен от твърдостта на вярата му. Той се убедил в невинността на апостола, сам повярвал в Христа и открито пред всички изповядал своята вяра. В.еднага и той бил осъден на смърт. Когато го докарали на мястото на наказанието, Иосия - така се казвал войникът - поискал прошка от апостола и му заявил, че и той е бил между онези, които го обвинявали. Светият апостол го прегърнал и му казал: \"Мир на тебе?! След това двамата навели глави и били посечени с меч. Християните погребали тялото на св. ап. Яков в Йерусалим.   Преданието, че св. ап. Яков е проповядвал в Испания, не може да се приеме за вярно, защото то противоречи на сведенията за живота му, който намираме в Новия Завет. Но светите му мощи били по някое време пренесени в Испания и днес испанците почитат св. ап. Яков като свой покровител.", "date": "2018.03.31", "title": "Св. апостол Яков Зеведеев (Иаков Зеведеев), брат на св. Йоан Богослов"}
{"url": "http://www.classa.bg/%D1%81%D0%B2%D1%8F%D1%82/item/380257-metoo-%D1%81%D0%BA%D0%B0%D0%BD%D0%B4%D0%B0%D0%BB-%D0%BF%D0%BE%D1%80%D0%B0%D0%B7%D0%B8-%D0%B2%D1%8A%D1%80%D1%85%D0%B0-%D0%BD%D0%B0-%D0%BE%D0%BE%D0%BD", "text": "Служителката на Организацията на обединените нации (ООН), която твърди, че е била сексуално тормозена от висш ръководител, за пръв проговори публично. Мартина Бростром твърди, че й е било предложено повишение, ако приеме извинение от нападателя си, и също така казва, че ООН не е приела сериозно нейното оплакване.   Бростром обвинява заместник-главния секретар в ООН д-р Луиз Лорез в това, че я е сграбчил в асансьора на хотел, целунал я е против волята й и се е опитал да я завлече в стаята си.     Инцидентът е станал през 2015 г. От своя страна Лорез отрича нещо подобно да се е случвало.   \"Молех му се и правех всичко възможно просто да остана в асансьора\", разказва пред CNN Бростром, която е политически съветник в UNAIDS - глобалната програма на ООН в областта на борбата със СПИН.   Лорез е обяснил, че е съдействал по време на 14-месечно разследване, изводът от което бил, че обвиненията на жената не могат да бъдат доказани. От своя страна Бростром определя разследването като \"крайно недостатъчно\".   Лорез, който освен всичко е и заместник-изпълнителен директор на UNAIDS, напуска ООН в края на тази седмица, когато изтича договорът му. От организацията твърдят, че решението за напускане е негово. Говорител на UNAIDS посочва, че разследването по твърденията на Бростром е протекло по процедура и тя е добре дошла да обжалва.   Бростром е една от трите жени, които описват сходни преживявания с Лорез.   Друга от тях е Малая Харпър, която твърди, че Лорез я е нападнал по сходен начин в хотел през 2014-а. Трета жена разказва за нападение отпреди няколко години, но иска да запази анонимността си заради сегашната си работа.   Няколко души, приближени на ръководителя на UNAIDS Мишел Сидибе, твърдят, че неколкократно са предупреждавали шефа си за Лорез през последните три години. По време на служебно събрание в края на февруари, от което има запис, Сидибе отрича да е бил предупреждаван. Той също така хвали решението на Лорез да напусне ООН и го определя като \"смело\". В същото време атакува служители, които говорят открито за сексуален тормоз в ООН, казвайки, че \"те нямат морален подход\".   Обвиненията са доста иронични, защото докато програмата за ХИВ/СПИН на ООН от години промотира израстването на жените като основен начин за слагане на край на епидемията от болестта, няколко активисти и бивши служители на организацията посочват, че тя дълго време защитава мъж на висок пост, засипван с обвинения в сексуален тормоз.   Тези критици на ООН казват, че организацията се е провалила в това да вземе насериозно обвиненията, приемайки за приоритет собствената си репутацията вместо задължението си да защитава своите служители. Същевременно ООН твърди, че удвоява усилията си в борбата с тормоза и подкрепа на хората, които съобщават за такъв.   Стивън Луис е бивш служител на важен пост в УНИЦЕФ, който сега ръководи неправителствена организация в сферата на борбата със СПИН. Той твърди, че хората на важни постове в ООН споделят виждането, че репутацията на организацията е неприкосновена. \"Налице е разбирането, че при никакви обстоятелства не можеш да застрашиш ООН\", казва Луис, който подкрепя Бростром в казуса.     Конференцията в Банкок   Още преди да пристигне в Банкок, Тайланд, за конференция през май 2015-а, Мартина Бростром е знаела, че трябва да внимава с Луиз Лорез. Той имал навика да отпуска ръка \"върху косата ти и да те държи за врата\", разказва тя, спомняйки се особено неприятна случка.   По време на конференцията в Банкок двамата провели неохотен разговор по работа, след което се качили в асансьора на хотела. В този момент Лорез се навел над нея. Избутал я към стената и \"наврял език в устата й\". През това време опипвал тялото й, включително и гърдите.   \"Вратата на асансьора се отвори и той насила се опита да ме измъкне от него и да ме завлачи през коридора до стаята си\", разказва Бростром. По думите й Лорез казвал \"Ела, ела в стаята ми\".   Жената успяла да се измъкне, избягала обратно в асансьора, а след това и в собствената си стая. Неин колега, с когото Бростром е говорила същата вечер, разказва, че нападнатата е била \"много смутена\". Майката на Бростром, нейният пряк ръководител и други двама колеги, които също са разговаряли с нея, посочват, че тя е \"била разстроена, плачела и била объркана\", посочва се в разследването по случая.   Бростром обаче не подава официално оплакване веднага. Обяснява, че се е страхувала, че обвиненията й няма да бъдат приети насериозно или че ще последват санкции срещу нея.   Година по-късно тя неформално информира Сидибе, шефът на UNAIDS, за случая – нещо, което той отрича. Още няколко месеца по-късно – около година и половина след предполагаемото нападение – става ясно, че нова организация на работата ще направи Лорез един от преките ръководители на жената. Бростром иска от Сидибе да започне разследване по случая и той го прави.   Жената казва, че е в платен болничен през по-голямата част от времето от април миналата година досега. Според резултатите от медицински преглед от юни 2017-а, тя страда от посттравматичен стрес.   \"Това, което ми се случи, как не се справиха със ситуацията… Това не трябва да се случва на никоя друга жена\", казва Бристром.   Тайно разследване   В интервюта с разследващите Лорез отрича да е имало нападение и описва всичко като \"фалшива история\". Първоначално той предполага пред разследващите, че Бростром е пила повечко, след което му е казала нещо, което той за кратко е сметнал за попадащо в обхвата на тайната между лекар и пациент.   Лорез намеква, че Бростром е говорила за това \"как се държи сексуално\" и му е казала \"никога не би могъл да се справиш с мен\". Лорез също посочил пред разследващите факта, че Бростром в момента е във връзка с тогавашния си ръководител.   Бростром твърди, че не е била пияна, че никога не е била пациент на Лорез и никога не е обсъждала с него сексуалните си предпочитания. Определя препратката, която Лорез е направил за сегашната й връзка, за опит да \"отвлече вниманието от това, което наистина има значение\". Обяснява, че връзката й с тогавашния й шеф се е развила като \"последствие от това, което й се е случило\" и от подкрепата, която мъжът й е предложил.   Сходно обвинение   Малая Харпър, която преди е ръководила програмите на UNAIDS в Уганда и Кения, разказва, че замалко да падне от стола си, когато за пръв път чула обвинението на Бростром. Причината е, че по думите на Харпър, Лорез е нападнал и нея по почти същия начин. Това е станало година по-рано в друг хотел.   \"Той се качи в асансьора с мен, след това се приведе, целуна ме, но си мисля, че една целувка трябва да е по взаимно съгласие\", разказва тя.   Трета жена, която все още работи в ООН и иска да остане анонимна, описва много сходен инцидент с Лорез. Тя разказва, че мъжът се е опитал да я притисне и да я целуне, като през това време я опипвал и вкарал ръцете си под блузата й.   Според бивши служители на ООН поведението на д-р Луиз Лорез е \"станало повод за шеги в Женева\". Когато някой забележи млади жени с къси поли, следвали коментари от рода на \"О, Луиз трябва да е наблизо\".   Самият Лорез е отказал да даде интервю пред камера. Вместо това е предоставил официална позиция на CNN, в която твърди, че е \"съдействал напълно при независимото разследване и е предоставил доказателства\" за своята невинност. По думите му не е имало доказателства, които да потвърждават обвинението срещу него. Той отрича и обвинението на Малая Харпър, като дори казва, че е \"изненадан\" да го чуе. Харпър никога не е подавала официално оплакване.   Предложение за повишение   Бростром твърди, че месеци след като разследването по нейния случай започнало, шефът на UNAIDS Сидибе я притиснал по време на пътуване до Стокхолм. Той искал тя да се откаже от случая и да приеме извинение от Лорез в замяна на повишение.   Сидибе отрича пред разследващите, че Лорез е искал да се извини. Признава, че е казал на Бростром как ще е добре да се \"намери изход\", който ще защити организацията. Имайки предвид, че той бил много доволен от работата на жената и тя е говорила за евентуално свое повишение, Сидибе си спомня, че е казал как \"двамата трябва да проведат разговор и да разберат как това може да еволюира по различни начини\".   Бростром твърди, че с реакцията си ясно е показала, че няма да приеме такова предложение. Сидибе е обяснил пред разследващите, че се е съгласил \"разследването да продължи\".   От своя страна обвиненият Лорез не е искал да се извинява, нито да се среща със Сидибе или Бростром. Вместо това искал \"пълно разследване\", вярвайки, че то е в негов интерес. Говорител на UNAIDS отрича Сидибе да е предлагал на Бростром повишение и повтаря, че шефът на организацията не е имал роля в изхода на разследването.   Според защитника на Бростром е \"лудост\", че Сидибе е бил както свидетел по разследването, така и човекът, който според изводите от това разследване е трябвало да вземе някакви мерки. В крайна сметка Сидибе прехвърля отговорността си по случая на свой заместник.     Кариерни амбиции   Хора, които работят или са работили в ООН, твърдят, че е възможно Сидибе да е бил разтревожен от случващото се около Лорез не за друго, а заради това, че случаят ще \"отрови\" собствените му бъдещи възможности. През годините Сидибе се е надявал, че един ден ще стане президент на родната си държава Мали, ръководител на Световната здравна организация или дори генерален секретар на ООН. Нито едно от тези неща обаче не се е случило до момента.   По време на работна среща в края на февруари, Сидибе отрича да е бил предупреждаван за поведението на Лорез. Трима различни души са коментирали пред CNN, че са направили точно това, като първото предупреждение е от юли 2015-а – малко след предполагаемото нападение над Мартина Бростром.   \"Първото нещо, което казах на Мишел (Сидибе) беше \"заместник директорът ти е сексуален хищник и всеки го знае\"\", казва бивш служител на UNAIDS, който също желае да остане анонимен заради сегашната си позиция.   \" Недостатъчни доказателства \"   Продължилото 14 месеца разследване по обвиненията на Бростром завършва с извода, че Лорез не е отговорен за нищо и няма доказателства за твърденията на жената. В хотела не е имало запис от асансьора. Според разследващите няма \"достатъчно доказателства\", че Лорез е упражнил сексуален тормоз над Бростром.   В края на доклада обаче ръководещият разследването препоръчва на Лорез да бъде припомнено за политиката на ООН срещу сексуалния тормоз – един вид \"превантивна мярка\".   \"Мечтаната за мен работа се превърна в кошмар\", казва самата Бростром. \"Има колеги, които спряха да ми говорят, приятели, които ми обърнаха гръб, просто защото говорих за това, което ми се случи\", коментира тя.   Би желала да се върне в ООН, ако \"правилата се прилагат\", тъй като смята, че борбата с ХИВ/СПИН е нейно призвание. Все още вярва в мисията на ООН - да води с примера си. Но в последния си имейл до генералния секретар на ООН Антониу Гутериш, Бростром е определила себе си като \"двойна жертва\". Първо, сексуална жертва на Луиз Лорез, а след това и професионална жертва на Мишел Сидибе.", "date": "2018.03.31", "title": "#MeToo скандал порази върха на ООН"}
{"url": "http://www.classa.bg/%D1%81%D0%B2%D1%8F%D1%82/item/380258-%D1%81%D0%B0%D1%89-%D1%82%D1%80%D0%B5%D1%81%D0%BA%D0%B0%D0%B2%D0%BE-%D1%81%D0%B5-%D0%BE%D0%BF%D0%B8%D1%82%D0%B2%D0%B0%D1%82-%D0%B4%D0%B0-%D0%B2%D0%B5%D1%80%D0%B1%D1%83%D0%B2%D0%B0%D1%82-%D0%B8%D0%B7%D0%B3%D0%BE%D0%BD%D0%B5%D0%BD%D0%B8%D1%82%D0%B5-%D1%80%D1%83%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8", "text": "    Руското министерство на външните работи обвини днес американските разузнавателни служби, че се опитват да вербуват руските дипломати, изгонени от САЩ във връзка с отравянето на бившия двоен агент Сергей Скрипал във Великобритания, предаде Асошиейтед прес.    В изявлението се казва, че има \"рязко увеличение на провокационните действия срещу руски дипломати\", след като Съединените щати изгониха в началото на тази седмица 60 служители на руските дипломатически мисии в страната.  Американските спецслужби са предприели \"трескави усилия\" да отправят към изгонените дипломати предложения за сътрудничество, посочва руското външно министерство.  То нарича действията на Вашингтон \"цинични и отвратителни\", и отбелязва, че тези опити са се провалили.   \r\n  ", "date": "2018.03.31", "title": "САЩ \"трескаво\" се опитват да вербуват изгонените руски дипломати"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380250-%D0%BA%D0%BE%D0%BB%D0%BA%D0%BE-%D1%89%D0%B5-%D1%81%D1%82%D1%80%D1%83%D0%B2%D0%B0-%D0%BA%D1%80%D0%B0%D0%BB%D1%81%D0%BA%D0%B0%D1%82%D0%B0-%D1%81%D0%B2%D0%B0%D1%82%D0%B1%D0%B0", "text": " Само 30 милиона паунда ще струват охранителните мерки, които ще бъдат предприети за сватбата на принц Хари и Меган Маркъл. Церемонията предстои на 19 май в двореца Уиндзор. Параклисът, в който ще се бракуват принца и американката, ще бъде ограден от стоманени огради, бариери и скенери.      На покривите на сградите ще има снайперисти, а с кучета и със специални детектори ще се претърсват автомобилите, пише Daily Mail. Поканените гости са около 600, но в големия ден се очаква повече от 100 000 души да посетят Уиндзор.     И всички трябва внимателно да бъдат проверени на специално създадени пунктове. От английската полиция са оповестили, че тази охранителна операция вероятно ще бъде най-голямата в историята, затова органите на реда отделят оставащото до 19 май време за сериозна подготовка. Така изглежда сватбата на принц Хари и Меган Маркъл в цифри:      100 000 души ще посетят Уиндзор в големия ден 30 милиона паунда ще струва охраната на събитието 600 ще бъдат гостите в параклиса \"Сейнт Джордж\" 4200 ще бъдат командированите полицаи за охраната на събитието 20 милиона паунда е струвала сигурността на сватбата на принц Уилям и Кейт Мидълтън през април 2011 г.      Почти двойно по-малко - 12 милиона, са дадени за охраната на бракосъчетанието на майката на Уилям и Хари - Даяна Спенсър и принц Чарлз през 1981 г.      Кралското семейство ще плати за сватбата, включително църковната служба, музиката, цветята и рецепцията. На сметката на данъкоплатците обаче е рекордната охранителна операция на събитието.", "date": "2018.03.31", "title": "Колко ще струва кралската сватба"}
{"url": "http://www.classa.bg/%D1%81%D0%B2%D1%8F%D1%82/item/380251-%D0%B7%D0%B0%D0%BF%D0%B0%D0%B4%D1%8A%D1%82-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F,-%D1%80%D1%83%D1%81%D0%B8%D1%8F-%D1%81%D1%80%D0%B5%D1%89%D1%83-%D0%B7%D0%B0%D0%BF%D0%B0%D0%B4%D0%B0-%D1%81%D1%82%D0%B8%D0%B3%D0%B0-%D0%B2%D0%B5%D1%87%D0%B5", "text": "          Почти делово и без емоции руският външен министър Сергей Лавров обяви закриването на американското консулство в Санкт Петербург. Американците и техните западни съюзници очакваха тази реакция. Не се знаеше само кога точно Кремъл ще експулсира западни дипломати.   Темата за закриването на американското консулство ще ни занимава около Великденските празници. Прави впечатление, че руснаците най-напред предприемат действия само срещу американците. Британци, французи, германци или канадци ще трябва още малко да почакат. В руското външно министерство нищо не става случайно, особено пък когато Лавров прави изявления за световните медии. Неговото послание гласи: Москва смята Вашингтон за основен виновник за тази криза, т.е. мерките срещу Русия са направлявани от Държавния департамент, макар бившият руски шпионин Сергей Скрипал да беше отровен във Великобритания.   Ето че Москва подкарва старата песен: Русия се опитва да разговаря със САЩ като равен с равен, въпреки че нито отбранителните ѝ способности, нито БВП отговарят на американските. Унижението, на което бившият американски президент Обама подложи Русия, наричайки я \"регионална сила\", е оставило дълбок отпечатък.   Ако САЩ наложат нови санкции, Москва ще отговори с реципрочни мерки. И докъде ще стигне всичко това? Британската министър-председателка Тереза Мей вече обяви нови санкции срещу руски инвеститори в Лондон. Спорът с Москва подсилва правителствената ръководителка, която дотук не блесна с почти нищо. Сега тя демонстрира, че не е склонна на никакви отстъпки. Същото се отнася и за Доналд Тръмп: демократи и републиканци го обвиняват, че се държи много меко спрямо кремълския шеф Владимир Путин. И сега той печели червени точки в Конгреса, като задвижва още по-енергично спиралата на санкциите.       Германия е раздвоена между солидарността със съюзника Великобритания и оплакванията на бизнеса, че в кризата с Русия губи милиарди. Икономиката настоява за отмяна на санкциите и настоява за това Западът отново да започне да преговаря с Русия. Но и това изглежда като далечна цел.   Може би ще е добре няколко месеца политиците на Запад и на Изток да не правят нищо - да не налагат никакви по-нататъшни санкции и контрасанкции, да спрат да наливат масло в огъня. Същото важи и за Русия - Кремъл трябва да спре да се поддава на изкушението и да снабдява талибаните с оръжия, за да вреди на западните интереси. Или пък да се грижи за това повече бежанци от Близкия и Среден изток да поемат по пътя към Европа. Просто не бива да натяга още повече ескалацията.", "date": "2018.03.31", "title": "Западът срещу Русия, Русия срещу Запада: стига вече!"}
{"url": "http://www.classa.bg/%D1%81%D0%B2%D1%8F%D1%82/item/380252-%D0%B1%D1%80%D0%B5%D0%BA%D0%B7%D0%B8%D1%82-%D0%B5%D0%B4%D0%BD%D0%B0-%D0%BF%D1%80%D0%BE%D0%BF%D0%B8%D0%BB%D1%8F%D0%BD%D0%B0-%D0%B3%D0%BE%D0%B4%D0%B8%D0%BD%D0%B0", "text": "          Остава точно една година до момента, когато Великобритания ще напусне ЕС по собствено желание. Точно една година се точат и преговорите между британското правителство и ЕС. Досега не беше постигнато много. Единственият резултат, постигнат след месеци на ориентация, да не кажем хаос в британското правителство, беше договорената преходна фаза. Драмата с Брекзита ще продължи до 2020 година, за да могат британците да договорят това, което в края на краищата искат.   А какво искат всъщност? Не е ясно. Британската правителствена ръководителка Тереза Мей и нейният външен министър Борис Джонсън разпалено говорят за големите шансове на Великобритания, след като най-сетне се отърси от европейските окови. Май че и британската правителствена ръководителка Тереза Мей не е съвсем наясно в какво се състоят тези шансове. Повечето икономисти, юристи и сериозните европейски експерти са единодушни, че след окончателното напускане на ЕС ситуацията във Великобритания и Северна Ирландия няма да бъде по-добра. Тя ще се промени, но няма да стане по-добра.     Великобритания не иска да остане нито в митническия съюз, нито във вътрешния пазар. Единствената възможност в такъв случай остава едно обхватно споразумение за свободна търговия. То обаче тепърва тепърва трябва да бъде договорено. Една година преди Брекзита и три години преди края на преходния период не е ясно какви предимства може да донесе едно такова споразумение за свободна търговия, в сравнение със сегашното положение. Досега британското правителство не постигна нито една от големите цели на привържениците на Брекзита. То не пести пари, защото и по време на преходния период трябва да плаща вноските си в европейския бюджет.    Няма контрол върху миграцията на хора от страните-членки на ЕС, защото свободата на придвижване си остава в сила и до последния ден от преходната фаза. Великобритания няма да стане по-самостоятелна и в юридическо отношение, тъй като до края на преходния период европейските закони ще бъдат валидни. Ясно е само какво ще загуби Великобритания в това време: правото си на глас в ЕС. След една година нито един британски министър няма да участва в заседанията в Брюксел и нито един британски дипломат няма да има право да гласува.   Европейският съюз, който досега изненадващо сплотено защитава своите интереси, също не печели нищо. Излизането на Великобритания отслабва съюза като политически актьор на международната сцена, създава огромна финансова дупка и ненужно усложнява икономическите връзки с Острова. ЕС управлява негативните последици от Брекзита и британците усещат това болезнено. Правилно е, че ЕС не отстъпва. 27-те трябва да останат единни и да не се съобразяват с интересите на бъдещата трета държава Великобритания.     След година на мъчителни преговори и у двете страни се забелязва волята за смекчаване на Брекзита. Но нищо повече. Все още няма никакви обвързващи правни договорености.    Съществуват само декларации за намерения, но няма проектодоговор. И преходната фаза не е свършен факт. Тя е договорена само в случай, че до края на годината на масата бъде представен същинският договор за излизане на Великобритания от ЕС. И двете страни обаче са далеч от това. Най-щекотливият проблем в момента е положението с външната граница на ЕС между Обединеното кралство и членката на ЕС - Ирландия. Всички са единодушни, че Северна Ирландия, която е в състава в Обединеното кралство, и Ирландия трябва да останат едно цяло без граница помежду им. Човек трудно може да си представи и граница между Северна Ирландия и останалата част от Великобритания. Къде тогава трябва да преминава новата външна граница на ЕС? Британското правителство заяви, че скоро ще представи практическо предложение по въпроса. Крайно време е да стори това!   Икономическите последици от обявения Брекзит все още са обозрими. Никой обаче не може да каже какво ще настъпи, когато Брекзитът стане факт. Цялата история си остава един лекомислен политически експеримент. По-добре би било британците да се откажат от Брекзита и това безумие. Но референдумът е по-важен. Все още има време за едно второ и честно гласуване в светлината на обозримите последствия от Брекзита. Това гласуване обаче ще разедини Великобритания още повече и дори може да я разпокъса. Значи ли това, че британците сега трябва просто да замижат и да продължат нататък? Все пак те имат още цяла година време, за да спрат процеса на излизане от ЕС.", "date": "2018.03.31", "title": "Брекзит - една пропиляна година"}
{"url": "http://www.classa.bg/%D1%81%D0%B2%D1%8F%D1%82/item/380253-%D0%BA%D0%BE%D0%B3%D0%B0%D1%82%D0%BE-cambridge-analytica-%D1%81%D1%82%D1%8A%D0%BF%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Доскоро директорът на Cambridge Analytica Александър Никс се представяше за \"гения\" зад успешната дигиталната кампания на Доналд Тръмп.   Разкритията на The Guardian и New York Times показаха, че компанията му се е възползвала от достъпа до персоналните данни на около 50 милиона души с профили във Facebook, за да ги обработва за целите на политически кампании без знанието и съгласието на самите потребители.         Никс беше отстранен безславно от поста си на главен изпълнителен директор на Cambridge Analytica след разследване на британския Channel 4, продължило 4 месеца    Репортажът показва как Александър Никс предлага пълен списък с полулегални \"услуги\" на политически клиенти - провокация към подкуп на конкурентния кандидат, използване на украински проститутки с цел запис на компромати, създаване на мрежи от фалшиви идентичности и сайтове за разпространение на предизборна информация, \"която може да не е истина, но да звучи достоверно\" и др.   \"Използвахме друга организация, която ръководеше много, много успешен проект в  държава от Източна Европа . Никой дори не разбра за присъствието им. Внедриха се, свършиха си работата и изчезнаха. Произведоха наистина добър материал. Имаме опит с това\", признава Марк Търнбул, директор на политическото звено на Cambridge Analytica пред скритата камера на Channel 4.   Коя е конкретната източноевропейска държава, с която Cambridge Analytica се хвали пред потенциалните си клиенти, не става ясно от записа. Със сигурност обаче има данни, че компанията е работила по предизборни кампании в няколко балкански страни.   Една от връзките на Александър Никс стига и до България.   Бившият главен изпълнителен директор на Cambridge Analytica е пристигнал в София през лятото на 2017 г. в опит да привлече нови клиенти. Посещението му в България се случва само няколко месеца, преди репортерите под прикритие от Channel 4 да запишат описанията на тактиките му.   Посредникът на Никс в София е македонският социолог Никола Спасов.   Македонският Реjтинг и кеймбриджката Analytica   Никола Спасов е комуникационен стратег, известен в Македония като създател на агенцията за проучвания на общественото мнение Реjтинг. Завършил е бизнес администрация в Англо-американския университет в Прага, магистър е по връзки с обществеността и реклама в Университета в Ню Йорк.   От 2007 г. се занимава с политически изследвания в Македония. Част от интересите му включват и анализ на поведението на македонските и албанските потребители във Facebook.   От юни 2016 г. е ръководител на офиса на SCL на Балканите - SCL Group е компанията-майка на Cambridge Analytica (на практика CА e създадена като подразделение на SCL Group за обслужване на политически и партийни клиенти в САЩ).   В интервю за BIRN, Никола Спасов казва, че сътрудничеството му с компанията на Александър Никс започва случайно, благодарение на връзка на бивш колега от университета.   В отговорностите му като ръководител на SCL Balkans влиза управлението на дейността на дружеството в региона на Балканите - контакти с потенциалните клиенти и промотиране на услугите на компанията пред тях.   Активността на SCL Balkans покрива Словения, Хърватска, Босна и Херцеговина, Сърбия, Черна гора, Косово, Албания, родната му Македония и България.   На 17 юли 2017 г. Никола Спасов и Александър Никс посещават София в търсене на нови възможности.         Двамата се снимат в неформална обстановка в ресторант край София. Спасов публикува фотографията в профила си във Facebook с надписа: \"Проучваме бизнес възможностите в България с моя приятел и колега Александър Никс. Проучваме и ресторантите :) Cambridge Analytica расте бързо на Балканите\". По това време македонският социолог не подозира, че снимката с Никс ще се провокира вниманието на медиите към самия него.   \"Направих това селфи в София миналата година; бяхме там на среща и обяд с потенциални клиенти, и развивахме партньорска мрежа. Досега съм имал няколко срещи с ръководството на компанията в няколко държави в региона\" , казва Никола Спасов в интервю за BIRN.   Откакто той сътрудничи на SCL Group, Cambridge Analytica е работила по две предизборни кампании на Балканите, казва Никола Спасов. Той е бил лично ангажиран и с двете поръчки, но твърди, че поради естеството на работата няма право да разкрие кои са били клиентите му и в кои страни се е развивала дейността.   Спасов твърди, че Cambridge Analytica не е работила нито с политически, нито с комерсиални клиенти в Македония.   \"Абсолютно никакви незаконни методи не бяха използвани в тези кампании; напротив, бяха изпълнени професионално според най-добрите световни стандарти\", казва той пред BIRN.   По време на срещата на Спасов и Никс с неизвестните им потенциални клиенти (юли 2017 г.),  в България нямаше непосредствено планирана предизборна кампания. Възможно е преговорите да са засягали по-дългосрочно партньорство с оглед на предстоящите местни и европейски избори (2019 г.) или друг вид услуги по междинни, текущи политически стратегии.   SCL Group се занимава както с кампании за публична информираност, така и с пазарно сегментиране по психографски профили, повишаване на ангажираността на обществото към дадени каузи чрез дигитални кампании и др.   Може да се предположи, че българският клиент е бил достатъчно интересен на Cambridge Analytica, за да изпратят не друг, а главния си изпълнителен директор на преговорите в София през юли 2017.   Само няколко месеца по-късно - през ноември 2017 Никс ще бъде записан от репортерите под прикритие на Channel 4 да представя богатия си опит в \"черните\" PR-кампании.   Връзките на Cambridge Analytica с Румъния   SCL Group разполага с още един офис в непосредствено съседство с България - в Букурещ. Изпълнителен директор на румънското подразделение на SCL е Петер Имре, лобист, бивш ръководител на медийния холдинг \"Adevarul\" и съпруг на дъщерята на румънския външен министър Теодор Мелескану.   Румъния е и една от страните, в които SCL Group твърди, че е повлияла върху изборите - другите споменати в сайта на компанията държави от Европа са Албания, Украйна, Латвия и Италия.   Формално, връзката на Cambridge Analytica със съседната страна датира още от 2012 г., по време на предизборна кампания в Кения. Румънският гражданин Дан Муресан (син на бившия министър на земеделието Йоан Аврам Муресан) работи като експерт от аналитичния екип на бъдещия кенийски президент,...  докато не е открит мъртъв в хотелската си стая.   Преди дни британският консултант Рупърт Улф-Мъри, който е работил 17 години в Румъния, разкри, че малко преди парламентарните избори в страната през 2016 г. Cambridge Analytica се е опитвала да го привлече в малък екип към предизборния щаб на Социалдемократическата партия на Ливиу Драгня.   Както СДП, така и ръководството на Cambridge Analytica отричат да са работили заедно по предизборната кампания от преди година и половина.   Рупърт Улф-Мъри обаче твърди, че въпреки всичко е възможно партията да е използвала услугите на CA през фирма-посредник - практика, за която самите мениджъри на британската компания описват като често използван модел пред Channel 4.   Точно когато Cambridge Analytica обмисля работа за СДП, щабът на румънските социалисти привлича израелския консултант Асаф Ейсин, който е работил и по успешните кампании на сръбските президенти Томислав Николич и Александър Вучич, както и за словенския премиер Миро Церар.   През септември 2016 г. румънските медии обръщат внимание на промяната в публичното поведение на Драгня след привличането на Ейсин. Три месеца по-късно СДП печели изборите в Румъния с 45,7%.   Не е само Cambridge Analytica   Албанското издание Faktor.Al прави още една връзка между компанията на Александър Никс и Балканите - отново през Румъния. Според изданието \"има подозрения, че данните от Cambridge Analytica са използвани от румънската комуникационна фирма Majoritas, която е работила по успешната предизборна кампания на албанския премиер Еди Рама\".   Повече конкретни детайли по този въпрос не са представени. Косвени връзки обаче могат да бъдат открити през финансовите отчети за медийните услуги на Републиканската партия в първичните президентски избори в САЩ (публикувани са в сайта на Федералната избирателна комисия).   Majoritas е създадена от румънеца Лучиян Деспою (в момента той е почетен консул на Ел Салвадор в Букурещ).   Компанията на Деспою има подразделение в САЩ - Majoritas USA, която се е занимавала с производство и разпространение на реклами в дигитални медии с парите на няколко независими спонсорски групи - \"Keep The Promise\" (в подкрепа на Тед Круз), \"Restoring American Leadership\" и \"Tea Party Patriots Citizens Fund\".   Общата сума, която Majoritas e получила за дигитални услуги в полза на Републиканската партия, е в размер на малко над 150 000 долара. \"Keep the Promise\" са платили и около 3,3 милиона долара на Cambridge Analytica за медийно обслужване в подкрепа на кандидатите Тед Круз, Марко Рубио и Доналд Тръмп.   Услугите, които Majoritas предлага, са свързани с обработка и анализ на данни за дигитални кампании, разработване на политически и комуникационни стратегии, политически консултации, управление на кампании, писане на речи, създаване на дигитално съдържание, IT-услуги, обучения и др.   Освен с работата си по предварителните избори в САЩ, Majoritas се асоциира с предизборни кампании в Бразилия, Доминиканската Република, Франция, Гана, Занзибар, Албания, Косово и Сърбия.   Сред лицата, посочени като клиенти на Majoritas, са изброени Еди Рама (Албания), Томислав Николич и Александър Вучич (Сърбия), както и бившият министър-председател Сергей Станишев.   Легално ли е психопрофилирането за политически цели?    На теория - да. Няма нищо укоримо в опитите на политическите партии да опознаят в детайли настроенията на избирателите, за да се опитат да стиковат с тях програмите си и да повлияят на колебаещите се.   Това винаги е било част от политическата игра, много преди да се появят огромни \"хранилки\" за персонални данни като Facebook, например.   Традиционните социологически изследвания работят на подобен принцип - политическо профилиране според фактори като пол, местоположение, образование, история на политическите нагласи.   Фундаменталната разлика между демоскопските изследвания и това, с което се занимават фирми като Cambridge Analytica, е  наличието на изрично съгласие от страна на респондентите и задължителното условие за тяхната анонимност .   Използването на данните от милиони потребители от Facebook за кампанийни цели - без тяхно знание - противоречи на тези две предварителни условия. Дори да не е незаконна, тази практика е крайно неетична.   Още по-сериозно притеснение би трябвало да провокират твърденията на мениджърите на Cambridge Analytica, че могат да \"катализират\" успешната предизборна кампания с изкуствена компроматна война, подправянето на самоличности, разпространяването на фалшиви или манипулативни новини сред податливи общности и т.н.   Технологиите на социалните мрежи не са първоизточникът на проблема, просто значително улесняват съществуването му. Докато има търсене на подобни услуги, ще има и предлагане.   С когото и да се е срещнал Александър Никс в София, ясно що за оферта е поставена на масата.", "date": "2018.03.31", "title": "Когато Cambridge Analytica стъпи в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/380254-%D0%BA%D0%B0%D0%BA-%D0%BE%D1%81%D0%B2%D0%BE%D0%B1%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B8-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D1%82-%D0%BE%D1%82-%D1%81%D0%B5%D0%B1%D0%B5-%D1%81%D0%B8", "text": "          Българите одобряват все по-малко Русия и все повече Европейския съюз (ЕС) и НАТО - това е изречението, което описва най-кратко публикуваното изследване на обществените нагласи от \"Алфа рисърч\". Това се случва няколко седмици след като руският патриарх Кирил остро нападна президента Румен Радев, а и всички българи, че не отдавали достатъчно почит на Русия за освобождението от 1878 година. Малко след това телевизионните кадри от преизбирането на Владимир Путин за президент върнаха българите години назад, когато се гласуваше масово, под строй и безалтернативно.   Изследването е приключило на 24 март, т.е. след отравянето на двойния агент Сергей Скрипал, и след като Великобритания обвини Русия и изгони 23 нейни дипломати.   Ако погледнем данните от подобни социологически изследвания за няколко години назад, забелязваме и други съвпадения със значими политически събития. Така ни просветва: българите започват да харесват по-малко Русия, когато усетят неуважение, когато ситуацията там започне да ги плаши и когато Москва е силно конфронтирана със Запада, т.е. ЕС и НАТО, към които принадлежи България.     Традиционно българите са най-приятелски настроени към Русия, и в това отношение нито една от страните от ЕС не може да ѝ прави конкуренция. Историческите наслоения са факт, езиковата и религиозна близост също помагат за това. Данните обаче показват, че тази величина не е непроменлива. Преди 10 години, когато страната тъкмо се бе присъединила към ЕС, одобрението за съюза бе само 38% (цитираните данни тук и по-надолу са на \"Алфа рисърч\"). Макар и с временни спадове, след това то неизменно се покачи. Преди пет години подкрепата за НАТО също бе 38%. Но веднага, след като Русия незаконно анексира Крим през март 2014 г., българите рязко повишиха доверието си в ЕС и НАТО.   Протестна акция в София срещу анексирането на Крим от Русия   Какво се случи ли? Видяха неуважение към международно признатите граници, уплашиха се от агресивното поведение на Русия и усетиха засилената конфронтация между Москва и Запада. Тогава се обърнаха по-силно към своето семейство - ЕС и НАТО. Година по-късно на директен въпрос дали България да бъде част от Европейския съюз и НАТО, или да е част от блок около Русия, резултатът бе две към едно в полза на западната ориентация.     След 2015 г. одобрението към Русия започна да се покачва, достигайки 66%, а това към ЕС и НАТО беше съответно 50% и 38%. Какво се случи тогава ли? Европа бе изправена пред мигрантска криза, която разделението в Съюза изостри още повече. Европа обаче бе залята от вълна на дезинформация, произвеждана и режисирана от Кремъл - забрана на кръщенета, задължителни гей бракове, еврейски заговори и цялата палитра от лъжи. Европа дълго време неглижираше тази дезинформационна атака - чак до последната година, когато вече проблемът бе признат на най-високо равнище, а отделни държави дори започнаха разследвания за конкретни случаи на намеса в изборния си процес. На този фон ерозията в одобрението към западните институции и напомпването на имиджа на Русия изглеждат закономерен резултат.     И след това изведнъж, само в рамките на една година, картината рязко се промени: подкрепата за Русия спада с цели 10 пункта - от 66 на 56 процента, а тази за ЕС скочи от 50 на 58%. Одобрението за НАТО също върви нагоре - от 38 на 44%. Какво се случва сега ли? Отново тези три неща, които излъчва Русия: неуважение, заплаха и конфронтация. В продължение на една година Путин обяви българската азбука за македонска, Захарова приписа спасяването на българските евреи на Съветската армия, а патриарх Кирил обиди българите, че не почитали достатъчно Русия.    В последните седмици българите видяха кадри от изборите в Русия, които им напомнят едни отминали и нежелани от мнозинството времена. А отравянето на Скрипал и демонстративния отказ на Москва да съдейства на разследването доведоха до конфронтация тип \"Студена война\". Разделението е видимо - от едната страна е почти целият демократичен свят, от другата Русия е сама. А българите нямат съмнение към кой свят принадлежат.   Общото между всички тези събития е, че те са предизвикани от Москва. Така стигаме до парадокса, че освободителите, каквито са руснаците в народната памет, сами правят всичко възможно да освободят българите... от себе си.", "date": "2018.03.31", "title": "Как освободителите ни освобождават от... себе си"}
{"url": "http://www.classa.bg/%D1%81%D0%B2%D1%8F%D1%82/item/380255-%D0%B0%D0%B2%D1%81%D1%80%D0%B8%D1%8F-100-%D0%B4%D0%BD%D0%B8-%D0%BD%D0%B0-%D0%B2%D0%BB%D0%B0%D1%81%D1%82-%D0%B8-%D0%BA%D1%80%D0%B0%D0%B9%D0%BD%D0%B0%D1%82%D0%B0-%D0%B4%D0%B5%D1%81%D0%BD%D0%B8%D1%86%D0%B0-%D0%B3%D1%83%D0%B1%D0%B8-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%BE%D1%81%D1%82", "text": "Австрийското правителство, единственото в Западна Европа, включващо крайната десница, прекара по-голямата част от първите си 100 дни на власт, справяйки се с антисемитски скандали и други непредвидени трудности, но засега пострада само антиимигрантската Австрийска партия на свободата (АПС), предава агенция Ройтерс.   След изборите, доминирани от мигрантската криза в Европа, консерваторите на канцлера Себастиан Курц и АПС се придържат към твърдата си линия за имиграцията, обещавайки да намалят помощите за бежанците и за живеещите в чужбина деца на (чуждите - б.ред.) работници.     Но започнаха да се трупат непредвидени проблеми - от твърденията за чистка във вътрешното разузнаване под натиска на АПС до неочаквано твърдата съпротива срещу плановете на правителството да разреши пушенето в барове и ресторанти.     Досега 31-годишният Курц до голяма степен следва официалната линия на партията си, но без да излиза на преден план, а по-голямата част от вината за неотдавнашните неуспехи се стоварва върху АПС и това й коства спад в подкрепата и на регионалните избори, и в проучванията на общественото мнение.     “АПС израсна като опозиционна партия”, казва пред Ройтерс политическият анализатор Антон Пелинка. “Като управляваща партия те със сигурност ще понесат големи загуби. Това вече си личи.”   В продължение на повече от десетилетие в опозиция АПС се представяше като единствената алтернатива на австрийската традиция на центристки коалиционни правителства като последното - на Австрийската народна партия (АНП) на Курц и Австрийската социалдемократическа партия. Въпреки че изгуби само няколко процента на подкрепа, след като си осигури 26 на парламентарните избори през октомври, АПС не успя да отбележи същия резултат на трите вота в провинциите тази година. Резултатите показват, че подкрепата за АНП остава непроменена - около 32 процента.   Карикатура в австрийския вестник “Оберйостерайхише нахрихтен” този месец илюстрира настроението, показвайки как Курц, облечен в костюм, ходи по вода, докато лидерът на АПС Хайнц-Кристиан Щрахе е потънал до гуша и размахва ръце в спасителна жилетка.    Антисемитски скандал, в който бяха замесени две крайнодесни сдружения, близки до АПС, я накара да създаде комисия от историци, които да изследват миналото й - усилия, на което австрийската еврейска общност гледа скептично.   АПС освен това защитаваше правото да се пуши в барове и ресторанти, което подтикна повече от половин милион души да подпишат петиция за забрана на тютюнопушенето в заведенията. Това постави в неловко положение една партия, която в същото време призовава за повече пряка демокрация.   Щрахе също така трябваше да плати 10 000 евро (12 250 долара) обезщетение и да се извини публично, за да постигне споразумение по дело за клевета, заведено от известен австрийски водещ на новини, след като публикува пост във Фейсбук, в което обвини журналиста и държавната радиотелевизионна компания ОРФ, че лъжат.   Засега обаче няма признаци, че избирателите, много от които са уморени от каращите се и често зле работещи центристки коалиции, обвиняват Курц за включването на АПС в правителството. И въпреки твърденията, че чистката в службата за вътрешно разузнаване, осъществена от министъра на вътрешните работи, който е от АПС, е създала напрежение, двете партии и техните лидери като цяло избягват публични спорове, за разлика от предишни правителства.   “Въпреки няколкото потенциални конфликта, те успяха да избегнат демонстрирането на несъгласие”, казва пред Ройтерс политическият анализатор Томас Хофер. “Добре се справят с овладяването на кризите”.   Публичните изказвания на Курц са толкова сдържани, че дори му се подиграват, че е твърде предпазлив или дори мълчалив. Сатиричен уебсайт коментира, че покойният Стивън Хокинг е завещал гласовия си синтезатор на Курц, за да му даде възможност “отново да общува с хората”.   Икономическият растеж в богатата европейска страна с 10 милиона население тръгна нагоре и се очаква да достигне около 3 процента тази година, което дава на правителството известна фискална свобода. То планира да намали данъците и да балансира бюджета следващата година, но засега се въздържа от сериозна структурна реформа. И в крайна сметка то ще се оценява по това дали спазва обещанията си за реформиране на публичния сектор, които тепърва предстои да бъдат прецизирани.   “Засега това очевидно още работи - да си популярен, без да казваш нещо съществено”, каза Пелинка. “Колко дълго може да продължи това? Със сигурност не завинаги. Но може би една, две, три години.”", "date": "2018.03.31", "title": "Авсрия: 100 дни на власт и крайната десница губи популярност"}
{"url": "http://www.classa.bg/%D1%81%D0%B2%D1%8F%D1%82/item/380256-%D1%82%D1%80%D1%8A%D0%BC%D0%BF-%D0%B8-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D1%81%D0%B8-%D0%BF%D1%80%D0%B8%D0%BB%D0%B8%D1%87%D0%B0%D1%82-%D0%B4%D0%BE%D0%B1%D1%80%D0%B5-%D0%BB%D0%B8-%D0%B5-%D1%82%D0%BE%D0%B2%D0%B0", "text": "В книгата “Изкуството на сделката” Доналд Тръмп настоява да се “импровизира” при големи преговори. “Никога не се привързвам твърде много към една сделка или един подход”, пише той. “Гледам да имам много топки във въздуха, защото повечето сделки пропадат, независимо колко обещаващи изглеждат в началото.”   Сега Тръмп се готви да импровизира на епична световна сцена при планираната си лична среща със севернокорейския лидер Ким Чен-ун. Никой във Вашингтон или в чужбина изглежда не знае какво точно иска да постигне Тръмп на срещата - неяснота, която според президента явно е изгоден лост за влияние.     Проблемът е, че ако точно тази “топка във въздуха” падне, резултатът може да е военно противопоставяне в Североизточна Азия. Попитах американски и азиатски експерти какво може да постигне една среща между Тръмп и Ким. Те са единодушни, че пред Тръмп се открива голяма възможност, която обаче крие много рискове, тъй като сделката, която сега е постижима, може да се окаже такава, която той не може (или не би трябвало) да приеме.     Най-любопитният аспект на тази дипломация е, че тя се оформя главно от двете Кореи. Ким е изненадващо пъргав играч, сменяйки курса тази година от войнствен стремеж към ядрени оръжия към диалог и едностранни отстъпки. Партньорът на Ким е южнокорейският президент Мун Дже-ин, който действа посредством висшите си съветници по разузнаването. Те внимателно подреждат масата, въпреки че никой още не може да предскаже какво ще бъде сервирано.     Темпото се ускори, след като вчера беше обявено, че Ким и Мун ще се срещнат на 27 април за “началото на голямо пътуване към денуклеаризация на Корейския полуостров”, както гласеше южнокорейското изявление. Най-интересната подробност беше, че срещата ще се състои в “южната” част на граничната зона в Панминчжон. Предишните две корейски срещи на върха - през 2000 и 2007 г. - се състояха в Пхенян. Изглежда Ким отново е предложил Пхенян, а после друг град близо до границата, преди да се съгласи за Панминчжон.   Срещата ще подготви почвата за срещата на Тръмп и ще позволи някои предварителни контакти между САЩ и Северна Корея. Но на практика САЩ преотстъпват подготвителната работа на азиатските си приятели. Южнокорейското разузнаване поема водещата роля и държи в течение директора на ЦРУ Майк Помпейо.   Китай действа като дипломатически портиер. Разтревожени, че може да бъдат изключени от пиршеството между Ким и Тръмп, китайците поканиха тази седмица севернокорейския лидер в Пекин. Посещението помогна да се “избегне предположението, че Китай е маргинализиран”, както писа този месец пекинският вестник “Глобал таймс”. Президентът Си Цзинпин каза на Ким, че Китай подкрепя “целта за денуклеаризация на полуострова”.   Но не се заблуждавайте: именно двете Кореи са движещата сила и принуждават своите съюзници свръхсили да реагират. Ким предприе първите стъпки, като предложи да спре оръжейните изпитания, да обсъди денуклеаризацията и да оттегли възраженията си срещу американско-южнокорейските военни учения. На фона на олимпиадата в Пьончан Сеул изигра ролята на посредник за предложението на Ким за преки преговори. Тръмп смая света с бързото си “да”. Но всичко досега е главно корейска продукция.   И така, какво точно може да постигне натоварената с толкова очаквания среща между Тръмп и Ким? Има един не толкова ефектен вариант, при който двамата лидери ще се споразумеят за рамка за денуклеаризация и нормализиране на отношенията, ще обявят това за голяма “победа” и после ще предадат подробностите на работни групи от експерти. Китай одобри постепенния подход, който Ким предложи тази седмица - той нарече това “поетапни, синхронизирани мерки”.   Проблемът е, че за скептиците (като се започне от Джон Болтън - бъдещия съветник по националната сигурност на Тръмп) подобно временно споразумение би изглеждало обезпокоително като “Договорената рамка” от 1994 г. и структурата за шестстранните преговори от 2005 г. - минали “пробиви”, оказали се задънени улици. Американски служители изследват защо тези минали преговори са били безплодни. Един от отговорите е, че им липсваше виждане за крайното състояние на Корейския полуостров, включително за бъдещата роля на разположените там американски войски.   Водещият стратег за Азия при президентството на Обама Кърт Кембъл твърди, че Тръмп и Ким би трябвало да гледат на себе си като на алпинисти и да направят базов лагер, от който могат в крайна сметка да достигнат върха на една “голяма сделка”. Но е необходимо този базов лагер да бъде достатъчно високо в планината, снабден с достатъчно специфични провизии, за да е сигурно, че се вижда върхът.   Тръмп е известен като човек, който се стреми към “големите неща” и търси зрелищната сделка. Ким изглежда има сходен усет към драматизма и вече поема големи, смели рискове. Може би е странно, но решителното постижение на срещата на върха между Тръмп и Ким може би е в личната химия между двама лидери, които въпреки всички обиди, които си разменят, изглежда забележително сходни по темперамент.", "date": "2018.03.31", "title": "Тръмп и Ким Чен-ун си приличат. Добре ли е това?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380249-5-%D0%B7%D0%BD%D0%B0%D0%BA%D0%B0,-%D1%87%D0%B5-%D1%82%D1%8F-%D0%B5-%D0%B6%D0%B5%D0%BD%D0%B0%D1%82%D0%B0", "text": "Mъжете срещат симпатични дами всеки ден, но понякога се откроява една, която може да се нарече единствена. Как да разберете, че тя е вашата единствена?             Естествено няма идеални и перфектни хора. Но ако вашата половинка притежава най-важните качества, които търсите в една жена, това трябва да бъде отбелязано. Не се хващайте само за едно нещо - като например външната красота или привличането, което усещате в момента. Помислете за какво сте мечтали и дали имате това в момента.    2. Вие я намирате красива - вътрешно и външно       Не правете само едното приоритет. Вие трябва да харесвате вашата дама както визуално, така и като характер. Важно ли е за вас тя да има добро сърце? Не е нужно да се чудите дълго дали вашата приятелка го има - това се усеща бързо и вие със сигурност го знаете.   3. Вие имате общи цели       Без значение дали сте още ученик или вече сте минали 25 години, много е важно с вашата приятелка да имате общи цели. Обсъдете този въпрос - как всеки от вас вижда живота си в следващите години. Може би някой планира пътуване? Или не смята да се обвързва сериозно?    4. Имате й доверие       Това е много важно. Ако чувствате ревност и не вярвате на нейните думи, значи тази връзка ще бъде мъчителна и за двама ви. Доверието е много важно в една връзка, а когато усещат опасност от предателство, мъжете не си правят сериозни планове, за да не пострада крехкото им мъжко достойнство.       Ако тя е грижовна и проявява любопитство към вашите интереси, това е добър знак. Едва ли някой мъж иска егоистични приятелка, която мисли само за собствените си желания и планове.", "date": "2018.03.31", "title": "5 знака, че тя е Жената!"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380247-%D1%80%D0%B0%D0%B7%D1%8E%D0%B7%D0%B4%D0%B0%D0%BD%D0%B8-%D0%BE%D1%80%D0%B3%D0%B8%D0%B8", "text": "Младите британци вече започнаха да празнуват, както те си знаят, началото на четиридневната ваканция. Още в ранните часове на днешния ден можеха да бъдат видени последствията от големия купон.      Парти \"зверове\" от Бирмингам, Манчестър и Нюкасъл напълниха кръчми и ресторанти, като за пореден път избраха оскъдни облекла за веселбата, пише novini.london.      Заради Разпети Петък и Светли Понеделник, британците ще се радват на по-дълга почивка - седмица по-ранно от нашия Великден.      И въпреки смразяващите температури и \"жълт\" код за опасно време, младежите се отдадоха на разюздан купон, като се сгряваха с прилични количества алкохол. Изпитите литри със сигурност могат да засрамят всеки себеуважащ се руснак.        ", "date": "2018.03.31", "title": "Разюздани оргии"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/380248-%D0%B3%D1%8A%D0%B2%D0%BA%D0%B0%D0%B2%D0%B0%D1%82%D0%B0-%D0%BB%D1%83%D0%BA%D0%B0", "text": "Това е Лука Миклоси с нейните акробатични умения. След няколко кадъра разбираме, че тази жена може да направи всичко с тялото си, включително и пространствен оргазъм - гледаш, гледаш и изненада.      Препоръчваме да бъдеш внимателен, че след това колежките ще те обвинят в сексуален тормоз.            ", "date": "2018.03.31", "title": "Гъвкавата Лука"}
