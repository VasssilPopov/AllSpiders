{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/386881-chrome-%D1%81-65-%D0%B4%D1%8F%D0%BB-%D0%BE%D1%82-%D0%BF%D0%B0%D0%B7%D0%B0%D1%80%D0%B0", "text": "За първи път браузърът Chrome, който тези дни стана на 10 години, превиши 65% дял на световния пазар, съгласно актуалните данни на NetMarketShare – услуга, която изследва активността на 160 милиони уникални потребители, преглеждащи над 40 хиляди сайта. През август от Chrome са влизали в интернет 65,2% от потребителите на настолни компютри и ноутбуци, спрямо 64,7% година по-рано. Същевременно делът на Internet Explorer, който заема второ място, падна под 11%. В тройката на най-популярните браузъри в света влиза Firefox на Mozilla с резултат почти 10%. След него с 4,3% се нарежда Microsoft Edge, който се разпространява като браузър по подразбиране в Windows 10. По данни на услугата StatCounter, която следи посещенията в повече от 15 млрд. уеб страници в 3 милиона сайта, делът на Chrome при персоналните компютри е 67,6% към края на август. За разлика от NetMarketShare, данните на конкурентната услуга StatCounter отреждат второ място при браузърите за Mozilla Firefox с дял от 11% и трето място за Internet Explorer с дял от 7%.", "date": "2018.09.07", "title": "Chrome  с 65 % дял от пазара"}
{"url": "http://www.classa.bg/%D1%81%D0%B2%D1%8F%D1%82/item/386874-%D0%BA%D0%BB%D0%B0%D1%81%D0%B0%D1%86%D0%B8%D1%8F-%D0%BD%D0%B0-15-%D1%82%D0%B5-%D0%BC%D0%BE%D0%B1%D0%B8%D0%BB%D0%BD%D0%B8-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D1%81-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D0%BB%D1%8A%D1%87%D0%B5%D0%BD%D0%B8%D1%8F", "text": "Немският статистически портал Statista публикувани през август списък с 15 модели мобилни телефони, които отделят повече радиация, когато потребителят ги държи до ухото си, провеждайки разговор, според данни на Германската федерална служба за радиационна защита.   Агенцията разполага с пълната база данни, която включва всички видове интелигентни мобилни телефони, от най-старите до най-модерните, придружени от нивото им на излъчване.   Според списъка, съставен от Statista, съвременният смартфон с най-високо ниво на излъчвана радиация е Mi A1, на китайския производител Xiaomi. Той оглавява списъка, в който дванадесет от петнадесет позиции са за клетъчни компании като Huawei, ZTE или OnePlus , всички базирани в тази страна. Въпреки това, и други първокласни телефони като iPhone 7 и iPhone 8 на Apple, както и Sony Xperia XZ1 Compact също фигурират в отрицателната класация.   В допълнение, статистическият сайт отбелязва, че докато няма универсална лимитация за безопасното ниво на радиация, Blauer Engel, германски сертификатор на продукти и услуги, които опазват околната среда, одобрява само тези мобилни устройства, чиято специфична абсорбция е по-ниска от 0,60 вата на килограм, изискване, на което не отговаря никой от присъстващите в списъка, като те всички удвояват тази цифра.", "date": "2018.09.07", "title": "Класация на 15-те мобилни телефона с най-много лъчения"}
{"url": "http://www.classa.bg/%D1%81%D0%B2%D1%8F%D1%82/item/386875-%D0%B2-%D1%82%D1%83%D0%B8%D1%82%D1%8A%D1%80-%D1%81%D1%80%D0%B0%D0%B2%D0%BD%D1%8F%D0%B2%D0%B0%D1%82-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B8%D1%82%D0%B5-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB%D0%B8-%D0%BD%D0%B0-%D1%81%D0%BA%D1%80%D0%B8%D0%BF%D0%B0%D0%BB-%D1%81-%D1%84%D0%B8%D0%BB%D0%BC-%D0%BD%D0%B0-%D1%88%D0%B2%D0%B0%D1%80%D1%86%D0%B5%D0%BD%D0%B5%D0%B3%D0%B5%D1%80", "text": "Най-новите открития на Лондон за предполагаемите извършители на нападението срещу Сергей и Юлия Скрипал, предизвикаха у някои интернет потребители спомени за един американски филм от 80-те години.   Много потребители едновременно са намерили видима прилика, сравнявайки снимките на Александър Петров и Руслан Боширов - които Лондон обвини в отравяне на Скрипал - със съветските злодеи от филма \"Червена топлина\", пуснат през 1988 г. с участието на Арнолд Шварценегер и Джеймс Белуши.   Имената на двамата заподозрени също привличат вниманието на интернет потребителите. \"Прави впечатление, че и двете имена, Александър Петров и Руслан Боширов, са еквиваленти на \"Джон Смит \" в руския и мюсюлманския свят\", пише Арни Ферис-Ротман, кореспондент на вестник The Washington Post в Москва.   Други посочват, че търсенето на \"Александър Петров\" в Google и руската социална мрежа ВКонтакте произвежда повече от 70 000 резултата. Перфектно име за руски шпионин ...   В същото време, когато съобщи имената и снимките на заподозрените, британската полиция призна, че имената могат да бъдат фалшиви.", "date": "2018.09.07", "title": "В Туитър сравняват предполагаемите нападатели на Скрипал с филм на Шварценегер"}
{"url": "http://www.classa.bg/%D1%81%D0%B2%D1%8F%D1%82/item/386876-%D1%84%D0%B5%D0%B4%D0%B5%D1%80%D0%B0%D0%BB%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%BD%D0%B0-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%B8%D1%81%D0%BA%D0%B0-%D0%B4%D0%B0-%D0%BE%D0%B1%D0%B2%D0%B8%D0%BD%D0%B8-%D1%82%D0%B5%D0%BC%D0%B5%D1%80-%D0%B2-%D0%BA%D0%BE%D1%80%D1%83%D0%BF%D1%86%D0%B8%D1%8F", "text": "Бразилската Федерална полиция представи доклад с формулирани искания за обвинение в корупция срещу президента Мишел Темер, което би могло да доведе до отстраняването му от длъжност.   Според документа, цитиран от АП, полицията има доказателства, че президентът е прибрал около $ 300 000 под формата на подкупи от строителния гигант Odebrecht, който се намира в центъра на регионален корупционен скандал.   Върховният съд на Бразилия обяви, че е получил доклада, който ще бъде изпратен до главния прокурор, Ракел Додж. Прокурорът ще реши дали да бъде уволнен президентът, който вече е оцелял в два опита си да бъде свален откакто встъпи в длъжност през 2016 г., след уволнението на Дилма Русеф.   Ако Додж реши да продължи, случаят трябва първо да бъде представен в Камарата на депутатите, където ще се изисква положителния вот на две трети от членовете й, за да падне Темер и да бъде съден. Долната камара на Националния конгрес вече отхвърли два пъти предишните обвинения срещу президента.   Мандатът на Темер, който реши да не се кандидатира за президентските избори през следващия октомври, приключва на 31 декември.", "date": "2018.09.07", "title": "Федералната полиция на Бразилия иска да обвини Темер в корупция"}
{"url": "http://www.classa.bg/%D1%81%D0%B2%D1%8F%D1%82/item/386877-%D0%B1%D0%B5%D0%BB%D0%B8%D1%8F%D1%82-%D0%B4%D0%BE%D0%BC-%D1%80%D0%B0%D0%B7%D0%B3%D0%BB%D0%B5%D0%B6%D0%B4%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D0%B7%D0%B0-%D0%B7%D0%B0%D0%BC%D1%8F%D0%BD%D0%B0-%D0%BD%D0%B0-%D0%B4%D0%B6%D0%B8%D0%BC-%D0%BC%D0%B0%D1%82%D0%B8%D1%81-%D0%BA%D0%B0%D1%82%D0%BE-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BF%D0%BE-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0", "text": "Представители на Белия дом обмислят възможни кандидати за замяна на Джим Матис начело на Пентагона, съобщава The Washington Post позовавайки се на източници в администрацията и Конгреса на САЩ.   В новата си книга, озаглавена \"Страх: Тръмп в Белия дом\", американският журналист Боб Удуърд цитира министъра на отбраната, Джеймс Матис, предполагаемо да заявява на близки до президента, че той има \"знания на ученик от пети или шести клас.\"   Според Вашингтон пост, вътрешни спекулации за евентуална оставка на Матис и замяната му са започнали много преди тези откровения, но сега са се засилили.   \"Спекулациите за това кой да замести Матис сега са по-истински от всякога\", заяви високопоставен служител в Белия дом.   Според този източник, президентът \"винаги го е уважавал, но сега има всички основания да се чуди какво говори Матис зад гърба му\".   Въпреки че все още не е взето решение, представители на администрацията и Конгреса неофициално твърдят за вече съставен списък с възможните му наследници.   Според тези източници, води пенсионираният генерал Джак Кийн, широко уважаван от Конгреса, администрацията и самия президент. \"Тръмп се нуждае от някой, когото уважава и зачита, някой като генерал Кийн\", заяви републиканец от Конгреса.   За други кандидати се считат сенатор Том Котън (Алабама), сенатор Линдзи Греъм . (Южна Каролина), бившият служител на финансовото министерство Дейвид МакКормик и бившият сенатор от Мисури Джим Талент.   Президентът на САЩ увери журналисти в Белия дом в сряда, че Матис ще остане на поста си. \" Ние сме много щастливи с него. Имаме много победи\", каза той, на въпрос дали обмисля замяна на министъра на отбраната.   От своя страна, самият шеф на Пентагона във вторник излезе с изявление, в което е описа посочената по-горе книга като \"фантастика\".", "date": "2018.09.07", "title": "Белият дом разглежда кандидати за замяна на Джим Матис като секретар по отбраната"}
{"url": "http://www.classa.bg/%D0%B5%D0%BA%D0%BE/item/386878-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D1%81%D0%B0%D1%89-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B0%D1%82-%D0%B2-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%BA%D0%BB%D0%B8%D0%BC%D0%B0%D1%82%D0%B0", "text": "Островните държави от Тихоокеанския регион обявиха в обща декларация климатичните промени за „най-голямата единична заплаха\" за себе си и призоваха САЩ да се върнат в Парижкото споразумение за климата. Декларацията бе приета на срещата на върха на 18-те страни в малката островна държава Науру. „Промените в климата представляват най-голямата единична заплаха за поминъка, сигурността и благоденствието на народите от Пасифика\", се казва в декларацията. „Надяваме се САЩ отново да станат част от Парижкото споразумение, защото значително намаление на вредните емисии е невъзможно, докато най-големият им източник на парникови газове не участва в процеса\", каза премиерът на Тувалу Енеле Сопоага на пресконференция там. Участниците обаче не пропуснаха да отбележат, че един от 18-те участници във форума – Австралия, също е последвала примера на САЩ и се е оттеглила от Парижкото споразумение. Сопоага не пожела да назове страната поименно, а каза само, че та започва с буквата А. Друга страна участничка на срещата в Науру, чието име започва с А, няма. Говорител на австралийския външен министър засега не пожела да коментира въпроса. За държавите от региона въпросът за глобалното затопляне наистина е екзистенциален въпрос, защото повечето от тях са разположени на самата морска повърхност и дори и минимално повишение на нивото на световния океан би заляло значителни части от територията им, а в някои случаи и изцяло.", "date": "2018.09.07", "title": "Поискаха САЩ да се върнат в споразумението за климата"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/386879-%D0%BF%D1%80%D0%BE%D0%B1%D0%B8%D0%B2-%D0%BD%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%B0%D0%BD%D0%BD%D0%B8-%D0%B2-%D0%B1%D1%80%D0%B8%D1%82%D0%B8%D1%88-%D0%B5%D1%8A%D1%80%D1%83%D0%B5%D0%B9%D1%81", "text": "Стотици хиляди клиенти на „Бритиш Еъруейз\" са станали жертви на мащабна кражба на данни, съобщи Франс прес. Компанията призна, че е допуснала „престъпен\" пробив в личните и финансовите данни, съдържащи се в 380 000 разплащателни карти. Засегнати са пътници, направили резервации за полети, направени в периода от 21 август до 5 септември на уебсайта на компанията. От „Бритиш еъруейз\" уточняват, че паспортни данни не са били откраднати, и уверяват, че тече разследване, пробивът в сигурността вече е неутрализиран и сайтът функционира нормално. От компанията още твърдят, че откраднатите данни не съдържат сведения за пътувания, нито по-подробна лична информация. „Бритиш еъруейз\" отправи препоръка към всички, засегнати от пробива в сигурността потребители, да се обърнат към своите банки и да следват техните препоръки.", "date": "2018.09.07", "title": "Пробив на личните данни в Бритиш Еъруейс"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386880-%D0%B4%D0%B5%D0%B9%D0%BB%D0%B8-%D0%B5%D0%BA%D1%81%D0%BF%D1%80%D0%B5%D1%81-%D0%BF%D1%80%D0%B5%D0%B4%D1%80%D0%B8%D1%87%D0%B0-%D0%BA%D1%80%D0%B0%D1%8F-%D0%BD%D0%B0-%D0%B5%D1%81", "text": "Следващите избори за Европейски парламент могат да сложат край на Европейския съюз, пише британският вестник „Дейли експрес\" – издание, което е известно с антиевропейските си позиции. Подкрепата за центристката партия на френския президент Еманюел Макрон е спаднала, а нейната преднина пред националистите на Марин льо Пен преди изборите за Европейски парламент през май сега е само с три процента, сочи проучване. Предстоящите избори вече се очертават като ожесточена битка между центристки, проевропейски партии като партията на Макрон „Република, напред!\" и твърди лидери отдясно и крайнодясно като Националното обединение на Марин льо Пен, които обещаха да променят политическото статукво след десетилетие, помрачено от финансови и имиграционни кризи. Анализът на националните проучвания, проведени от Ройтерс през юли, показа, че евроскептичните партии от дясната част на политическия спектър вероятно ще разширят парламентарната си подкрепа през май, като евентуално ще спечелят 15 – 20 процента от 705-те места в Европейския парламент. Европейските избори са важни както като показател, така и като морален елемент за избирателите, защото могат да определят кой ще ръководи основните европейски институции, включително Европейската комисия, пише британското издание.", "date": "2018.09.07", "title": "Дейли експрес предрича края на ЕС"}
{"url": "http://www.classa.bg/%D1%81%D0%B2%D1%8F%D1%82/item/386872-%D0%BE%D1%82%D1%81%D0%BB%D0%B0%D0%B1%D0%B2%D0%B0,-%D0%BF%D0%BE%D0%B3%D0%BB%D1%8A%D1%89%D0%B0%D0%B9%D0%BA%D0%B8-%D1%85%D0%B0%D0%BC%D0%B1%D1%83%D1%80%D0%B3%D0%B5%D1%80%D0%B8", "text": "Калифорниец разкри как успял да свали 88 кг - почти половината от общото си тегло - без да спира да яде нездравословна храна.   В продължение на 13 години, Антъни Браун, 34-годишен ИТ работник, консумирал средно по 8 000 калории на ден. Един ден научил, че сестра му е получила диабет и, страхувайки се от болест като нейната, решил да се качи на кантара. За ужас той надхвърлил капацитета му от 170 килограма и на дисплея се появило съобщение \"грешка\".   Тогава той решил да поддържа \"чиста диета\", включваща овесени ядки, пиле и зеленчуци на скара. Обаче само месец по-късно той изоставил здравословния начин на живот и избрал друга стратегия, която повече му се харесва: консумирал по-малки порции от любимата си нездравословна храна. Тактиката проработила и без да консумира повече от 2000 калории на ден, той успял да свали 88 килограма за две години, без да трябва да прекарва повече от час на ден във фитнеса.   \"Моето тегло намаляваше всяка седмица и все още можех да ям толкова много вкусни храни, беше невероятно\", спомня си човекът, цитиран от Daily Mail.   \"Някои хора се нуждаят от 2 000 калории, за да запазят теглото си, но тъй като тежах толкова много, храненето с 2 000 калории означаваше загуба на 0,9 килограма на седмица\", добавя той.   Понастоящем Антъни тежи около 94.3 килограма и е посветен на обучението на други мъже и жени с наднормено тегло, как да отслабват, използвайки неговата система.   В допълнение, калифорниецът, който яде за вечеря цяла пица всяка вечер, започнал да експериментира с различни методи на хранене. \"Понякога не ям нищо друго освен чаша кафе за закуска, много нискокалорични закуски през деня и след това вечеря с 1600 калории в 7:00 ч.\", признава той.", "date": "2018.09.07", "title": "Отслабва, поглъщайки хамбургери"}
{"url": "http://www.classa.bg/%D1%81%D0%B2%D1%8F%D1%82/item/386873-%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D0%BA,-%D0%BE%D1%82%D0%BA%D1%80%D0%B8%D1%82-%D0%B2-%D1%81%D1%81%D1%81%D1%80,-%D0%B4%D0%B0%D0%B2%D0%B0-%D0%BD%D0%B0%D0%B4%D0%B5%D0%B6%D0%B4%D0%B0-%D1%81%D1%80%D0%B5%D1%89%D1%83-%D1%83%D1%81%D1%82%D0%BE%D0%B9%D1%87%D0%B8%D0%B2%D0%B8%D1%82%D0%B5-%D1%81%D1%83%D0%BF%D0%B5%D1%80%D0%B1%D0%B0%D0%BA%D1%82%D0%B5%D1%80%D0%B8%D0%B8", "text": "Китайски учени са синтезирани антибиотик комплекс, ефективен срещу мултирезистентни към лекарствата бактерии. Той се основава на група съединения, открити в СССР през 40-те години и се използва успешно в експериментални процедури срещу инфекции при хора, съобщава списанието Chemical & Engineering News. През 1955 г. руският биолог Георги Гаусе създал система, основана на албомицините, която се оказала особено ефективна в случаите на детска пневмония и усложнения от дизентерия и морбили, информира статия в British Medical Journal.   В изследване, публикувано през септември в списание Nature Communications, експерти обясняват, че са се фокусирали върху молекули албомицини синтезирани от бактерията Streptomyces griseus, намираща се в почвата, която се храни с разлагащи се растителни остатъци.   Албомицините действат като \"троянски коне\": проникват в защитната система на бактериите, прекосявайки двойната фосфолипидна мембрана, за да ги деактивират.   Новото изследване, водено от Юн Той, от Университета на Чунцин (Китай), е успяло да синтезира три албомицина и един от тях, наречен делта две (δ2), се оказва ефективен срещу различни щамове на бактериите Streptococcus pneumoniae и Staphylococcus aureus, три от които са устойчиви на метицилин. Освен това, албомицин делта е много по-мощен от някои от най-често използваните антибиотици, като ципрофлоксацин, пеницилин и ванкомицин.   Това съединение все още не е на пазара, но осигурява голямо напредък за лекарствата, които атакуват защитните механизми на щамовете, устойчиви на антибиотици.", "date": "2018.09.07", "title": "Антибиотик, открит в СССР, дава надежда срещу устойчивите супербактерии"}
{"url": "http://www.classa.bg/%D1%81%D0%B2%D1%8F%D1%82/item/386871-%D0%BA%D0%B0%D0%BA-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%88%D0%B5-%D0%BA%D0%B0%D0%B4%D0%B0%D1%84%D0%B8", "text": "А ето и «греховете» на Кадафи: \r\n   1. Бензинът в Либия беше по-евтин от водата: 1 литър бензин – 0.14 $ \r\n  ", "date": "2018.09.07", "title": "Как управляваше Кадафи"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/386865-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D0%B5-%D0%BD%D0%B8-%D0%BF%D0%BE%D1%81%D0%BB%D1%83%D1%88%D0%B0%D1%85%D0%B0,-%D0%B4%D0%B5%D0%B9%D1%81%D1%82%D0%B2%D0%B0%D1%85%D0%B0-%D1%82%D0%B8%D1%85%D0%BE%D0%BC%D1%8A%D0%BB%D0%BA%D0%BE%D0%BC", "text": "\"Не одобрявам действията на българите. Те нас не ни послушаха\", пише Александър Трети броени след обединението на Княжество България и Източна Румелия. Защо българското  Съединение разгневи толкова силно Руската империя?           Само шест дни след обявяването на обединението между Княжество България и Източна Румелия император Александър Трети пише следното до началника на руския Генерален щаб генерал Обручев: „Не одобрявам действията на българите. Те нас не ни послушаха, действаха тихомълком, съвети не искаха, нека сега сами да си сърбат попарата, която забъркаха. Според мен, докато княз Александър (Александър Батенберг - бел.ред.) продължава да се разпорежда със съдбата на българския народ, нашето вмешателство в българските работи е абсолютно невъзможно и безполезно. Заради последните действия на българите, които ние не одобряваме и за нас са нежелателни, би било непростимо и даже престъпно спрямо Русия да се караме и да водим война с Турция, а може би и с Европа. Ние трябва да имаме една-единствена главна цел - завладяването на Константинопол, за да се установим завинаги на Проливите и да знаем, че Константинопол винаги ще бъде в наши ръце. Това е в интерес на Русия и към това трябва да се стремим. Всичко останало, случващо се на Балканите, за нас е второстепенно. Стига сме се правили на интересни в ущърб на истинските интереси на Русия! Славяните сега са длъжни да служат на Русия, а не ние на тях!\".   \"Русия винаги търси признателност и послушание\"   Този възглед на самодържеца вече е бил доведен до знанието на всички руски офицери, останали след Руско-турската война да обучават младата българска армия. Четири дни след Съединението военният министър на Княжеството Михаил Кантакузин, руски княз и генерал-майор, и подчинените му руски военнослужещи колективно напускат министерството и своите гарнизони. Така те оставят българската войска без професионално ръководство пред надигащата се опасност Османската империя да нахлуе в обединената българска държава под предлог, че Съединението нарушава Берлинския договор от 1878 година. Проблемът е, че към православните балкански държави Русия винаги е провеждала „политика на чувствата\", казва в тази връзка историкът Андрей Пантев. „Империята се държи крайно нетактично към тази част от Европа и именно това е причината за странно повтарящия се епизод в историята, при който всички държави на полуострова, получили руска помощ за своето освобождение, преминават през периоди на враждебност към Русия. Да не забравяме и популярното в руското общество предсказание на Достоевски, че тези, които Русия е освободила, щели да се обърнат срещу нея\", отбелязва Пантев. „Във външната си политика Русия винаги търси благодарности, признателност и послушание, но това поле всъщност е подвластно единствено на интересите на отделните държави\", допълва мнението на колегата си историкът Христо Матанов. В същото време обаче твърди, че първата пукнатина в българо-руските отношения се появява поне няколко години преди Русия демонстративно да загърби каузата за обединението на българите от двете страни на Стара планина. Княз Батенберг е бил любимец на убития през 1881 цар Александър Втори, но опитите да води независима от Русия политика му навличат омразата на крайно консервативния наследник Александър Трети. Извършеното без консултации със Санкт Петербург Съединение само засилва неприязънта на самодържеца, който определено смята Княжеството за свой протекторат. Русия осъзнава, че от планирано предмостие за завземане на османската столица и Проливите, обединена България се превръща в сериозно препятствие. „Решаваща роля за втвърдяването на руския негативизъм спрямо обединението на двете български държави изиграва и позицията на Великобритания, която недвусмислено подкрепя случилото се в Пловдив на 6 септември 1885 година. Руско-британското противоборство през 19 век върви по линията „всичко, което Лондон подкрепя, се отхвърля от Санкт Петербург - и обратното\", обяснява Матанов.\"Обединена България е гроб за всичко сръбско\" По-малко от два месеца след Съединението, на 2 ноември 1885 година, сръбският крал Милан Обренович напада западните предели на обединената българска държава - след като преди това е уведомил Виена. В същото време младата и неопитна българска армия очаква османската инвазия далеч на юг и на изток. „Обединена България е гроб за всичко сръбско\" - така крал Милан обяснява пред император Франц Йосиф военната си интервенция. По думите на проф. Пантев, Милан е просто „балканската кукла на Австро-Унгария\" - с Виена той е подписал най-срамния договор в сръбската история. Историкът категорично отхвърля версията, че независимо от австроунгарската подкрепа, Сърбия не би посмяла да нападне своите източни съседи без консултации и позволение от Санкт Петербург. Пантев припомня, че именно австроунгарският военен аташе в София е заплашил българите да спрат незабавно победоносното си настъпление след превземането на Пирот, защото в противен случай щели да видят дулата на австроунгарската армия. Около ненамесата на Русия в Сръбско-българската война са налице някои подозрителни обстоятелства, смята проф. Матанов. Например фактът, че Русия бързо изтегля офицерския си корпус след Съединението и не протестира пред Белград за безпричинното нападение в гръб срещу обединена България. „Тя просто оставя „българите да си сърбат попарата\", както се изразява Александър Трети. Но за всеобща изненада се оказва, че българите умеят и това в обстановка на невиждан национален подем\", припомня Матанов.   Строго секретно: истината за българо-руските отношения   Историкът обяснява, че истината за българо-руските отношения трудно може да се разбере, тъй като руските архиви си остават недостъпни за чуждестранни изследователи. „Даже документи от 17 век все още не се дават за ползване, макар че официално това не е забранено. Наскоро наш колега се опита да види дневника на руския посланик в София от времето на Илинденско-Преображенското въстание от 1903 година, но му беше категорично отказано. Руснаците винаги са държали тяхното мнение по отношение на исторически събития да е единствено меродавното. Неслучайно много българи и днес споделят не българската, а руската гледна точка за общата ни история. Именно липсата на достъп до руските архиви е сред причините руската историография и понастоящем да произвежда митове и легенди под влияние на вътрешния политическия натиск\", заключава проф. Матанов.", "date": "2018.09.07", "title": "\"Българите не ни послушаха, действаха тихомълком\""}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/386866-%D0%B2%D0%BE%D0%B5%D0%BD%D0%BD%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BF%D1%80%D0%B8-%D0%BA%D0%BE%D0%BCy%D0%BDu%D0%B7%D0%BCa,-%D0%BF%D1%80%D0%B8-%D1%84a%D1%88u%D0%B7%D0%BCa,-%D0%B8-%D0%B4%D0%BD%D0%B5%D1%81%E2%80%A6", "text": "На първата снимка е армейски генерал Добри Джуров – най-добрият военен министър в цялата ни история, служил при другаря Тодор Живков. По негово време имаме най-могъщата армия в цялата ни история, способна да разгроми всеки враг – с 5000 танка, 200 самолета и балистични ракети. На втората е нещо като негов идеологически враг. Генерал от артилерията Калин Найденов. Военен министър в кабинета на д-р Васил Радославов, 1915-1918 г. Професор в Генералщабната академия, артилерист-конструктор и изобретател, автор на научни изследвания и редактор, основоположник на модерната артилерийска наука. Ветеран от Сръбско-българската, Първата балканска, Втората балканска и Първата световна война.Носител на Орден за храброст” ІІІ ст. и орден „Александър ІІІ” с мечове,„Орден за заслуга” с лента. Възпитаник на Италианската артилерийско-инженерна академия в Торино.  Загива при атентата на 16 април 1925 г. в катедрала „Св. Неделя” в София.  На третата – Красимир Каракачанов, военен министър в кабинета на Бойко Борисов, 2018г.  Дори каската не знае как да си сложи – на обратно е…       Почувствайте разликата.  Можете да сложите редом до Каракачанов всеки министър от преди 1990 година: без значение: княжески, царски, или социалистически.  Повтарям - ВСЕКИ!  И веднага ще разберете - каква е разликата между все пак някакъв суверенитет, и пропадналата, унизена, смачкана, и подиграна дори от \"министъра на отбраната\" и колония. ...    ", "date": "2018.09.07", "title": "Военни министри при комyнuзмa, при фaшuзмa, и днес…"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/386867-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BF%D1%8A%D1%80%D0%B2%D0%B0%D0%BD%D0%BE%D0%B2-%D0%B0%D0%BD%D0%BE%D0%BD%D1%81%D0%B8%D1%80%D0%B0%D1%85%D0%B0-%D0%BD%D0%BE%D0%B2%D0%B0%D1%82%D0%B0-%D0%BF%D0%B0%D1%82%D0%B5%D1%80%D0%B8%D1%86%D0%B0-%D0%BD%D0%B0-%D0%B3%D0%B5%D1%80%D0%B1", "text": "На 4 септември премиерът Борисов прие в Министерския съвет ръководството на партия АБВ – нейният създател и бивш лидер Георги Първанов и настоящият председател Румен Петков. Тема на срещата бяха отношенията между България и Република Македония, съобщиха от правителствената информационна служба. Нужен е нов съвместен документ на София и Скопие, с който да се дефинира понятието „обща история“, защото моята прогноза е, че в познатия македонистичен дух ще продължи да се прави вреден за българите прочит, каза Първанов на брифинг след разговора… Какво се крие зад това съобщение на правителствената информационна служба, което е прецедент в дейността на министър-председателя? Досега премиер не е приемал на“Дондуков”1 лидер на извънпарламентарна партия, за да обсъжда с нея външнополитически въпрос и то такъв деликатен като македонския. При това ръководството на АБВ не просто дискутира с министър-председателя сключения преди година договор с Македония, а предлага неговата ревизия. Нито преди 1 август м.г., нито веднага след това, Първанов не възрази срещу договора, както това направиха дипломати и историци. Той реагира едва преди подписването на гръцко-македонския договор за името “Северна Македония”, когато България вече бе изолирана от преговорите между Атина и Скопие и то поради нашето бездействие. Защо Борисов не прие делегация на дипломати и историци, отдавна алармиращи за пробойните в българо-македонския договор, позволяващи на македонизма да присвоява културно-историческото ни наследство, а се срещна с маргиналната АБВ? Защо по темата “Македония”Борисов не разговаря с главната опозиционна сила в Народното събрание, а предпочете отцепила се от БСП партия, открито воюваща не с ГЕРБ, а с партията-майка? Отговорът е елементарен: ГЕРБ анонсира новата си стара патерица, с която преди две години отлично си партнираше в 43-то Народно събрание. С този ход Борисов преследва две цели. Не само да уязви парламентарната опозиция, но и да респектира коалиционните си партньори от ОП, към които отправя дискретен ултиматум: Престанете да клатите кораба на властта или ще си намеря нови коалиционни патерици – в парламента или извън него! Всъщност АБВ е във властта, след като парламентарен секретар на вътрешния министър е неин бивш депутат. И когато бившият вътрешен министър Румен Петков атакува МВР, да не забравя кой е най-близо до министър Радев. За близостта на Първанов и Борисов не е нужно да говорим. Ако не бе рамото на бившия държавен глава, Борисов нямаше да получи нито незаслужените генералски звезди, нито кметския стол на София, нито да припари до“Дондуков”1. Първанов е един от политическите бащи на проекта “Борисов”. Очевидно е: Пенсионираният президент очаква обратна услуга от своето отроче във властта!  ", "date": "2018.09.07", "title": "Борисов и Първанов анонсираха новата патерица на ГЕРБ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386868-%D0%BCa%D0%B9%D0%BDa%D1%82a-%D0%BC%D1%83-%D0%BD%D0%B0-%D0%BF%D0%BB%D0%B0%D1%82%D0%B5%D0%BD%D0%B8%D1%8F-%D0%BF%D0%B0%D1%82%D1%80%D0%B8%D0%BE%D1%82%D0%B8%D0%B7%D1%8A%D0%BC-%D0%B8%D0%B2%D0%B0%D0%BD,-%D0%B0%D0%BD%D0%B4%D1%80%D0%B5%D0%B9,-%E2%80%9D%D1%84%D0%B5%D1%80%D0%BC%D0%B0%D1%82%D0%B0%E2%80%9D-%D0%B8-%D0%B1%D0%B0%D0%BB%D1%8A%D1%86%D0%B8%D1%82%D0%B5", "text": "То не бяха ПР-предавания, разговори и рекламни клипове. То не бяха патриотични, сълзливи и превъзбудени участия на продуцентите Иван Христов и Андрей Арнаудов по сутрешни, обедни и вечерни блокове. Ами интервютата с някои от участниците в новия сезон на реалити шоуто „Фермата“? Направо смазаха турските и индийските сериали. Сълзи, сополи, въздишки и високопарно-празни глупотевини.  … Верно е много  , щом търпи подобна подигравка. Прибрали продуцентите едни яки пари, но да настояват целокупният български народ да се просълзява на патриотичните им напъни – е нахалство. Симпатични мъже като прославения гимнастик Йордан Йовчев и бившият атлет и настоящ бизнесмен Ивайло Караньотов, ще участват в шоуто и това, според Иван и Андрей трябва да налее адреналин в изтормозения от катастрофи, лъжи и корупция зрител. Хайде да сме поне за малко откровени. Повечето участници в подобни формати са там заради парите. Някои са в затруднение, други имат нужда от още. И известност търсят, разбира се. Хонорарите са щедри, а за обикновения човек – фантастични. Пазят ги обаче в тайна. Тайна са и парите, които получават Иван и Андрей, както и договорения дял от рекламите по време на излъчването на формата. Супер секретност. Но не са тайна пенсиите на леля Стефка и бай Димитър, които трябва да вдигат рейтинга. Техните пенсии са известни: 200 – 250 лева. И нямат голям избор пред телеекрана: ако сменят канала с фермата, попадат направо на Биг Брадър. Или на “среща” с Цветан Цветанов… За този сезон на „Фермата“ продуцентите са заложили на патриотизма. Съединение, – вдигат пушилка те! Обединение! На всички българи! Не само в родината, но и по света! Страшна работа. Къде е Ботев да възпее тез титани на родолюбието? Къде е Левски, да тръгне отново из страната? Щото, нали, гранде юнаци са се нароили!… Платени, платени, ама го докарват на същински будители. Ако не си си проглеждал скоро диоптрите, де… Иван и Андрей са прави. Турят стръвта с „патриотизма“ и който се хване – хване. Балъци – колкото искаш. Някакви хора ще режат дъски, ще месят пити, ще пият ракия, ще реват, ще се джафкат, ще се заканват, ще се опипват. Както пише в сценария. Кой им диктува репликите и кога да се вълнуват или смеят – тайна. Който проговори остава без хонорар и отива на съд. Такива са правилата и всеки си е турил подписа. Бутафорното шоу в построената ферма за шоуто – идва. Шараните да налапват кукичката. А ако все пак искате нещо истинско, то би трябвало да изглежда така. Научаваме, че великият гимнастик Данчо Йовчев се е заселил в изоставено село и отглежда овце. Там го намират пратениците на земеделския министър и искат да му избият животните, но той ги брани с всички средства, защото са здрави, а не чумави. Буни и други стопани да сторят същото. Данчо излиза победител в тази война с бездушния чиновник. Примерът му последват и други българи. Едни се заемат с кози, други с коне и т.н. Няма нужда да се гиздосват с потури и с калпаци – може и по дънки. Възраждат се природно чистите мляко, сирене, кашкавал. Не в някакво шоу, а там, на село. В съседното село, ти да видиш, се оказва, че пристигнал Йвайло Караньотов. Там той организирал работилници за стари български занаяти. По европрогарама, спечелена честно. Събрал майстори, продават произведеното у нас и в чужбина. Това би било честно. От шоуто “Фермата” никой няма да поеме към селата – нито от участниците нито от зрителите. Със сигурност обаче някои ще се замислят, как и те да се докопат до хонорарите. Иван и Андрей отдавна опитват да превърнат патриотизма в платинена карта. Не е лошо, но само ако не се преминават определени граници. Разветият от тях трибагреник при всяко повтаряне на думата “патриотизъм” е прекрачване на границата. Измислената от тях масовка по кръщаване на бебета и деца – също. В историята ни няма подобно събиране. Подобна масовост експлоатираше преподобният Муун, който бракосъчетаваше хиляди познати и непознати на стадиони. За което бе наричан „ловец на изгубени души“. Находчивите наши продуценти не спряха дотук. Решиха да използват и темата „Македония“, както и балканската такава. Това не става без солидно финансиране. И да питаме откъде идва то, няма да ни кажат или ще отрекат. Горчивият вкус идва от предозирането. И понеже ще се изсипят упреци, че е лесно да се критикува, а трудно се прави нещо, ще река едно-две неща. По времето на Хитлер, режисьори, продуценти и актьори, доста професионално заснемат филми за живота по села и планини. Хора, облечени в национални носии позират с крави, бидони с мляко и масло. Тези филми се излъчват като кинопрегледи. Прожектират се и на стадиони, където се събират стотици хиляди “заклети патриоти”. При режима на Сталин не е по-различно. Колхозници се усмихват от плакати, краварки чупят рекорди, миньори изкопават цели вагони за час. Хиляди млади патриоти участват в спартакиади. Тези двамата са говорили за подем и патриотизъм повече от останалите. Подем на една нация, народ или общество има тогава, когато управлението на страната поставя интересите на обществото и отделния гражданин над интересите на кръгове и партии. Когато икономиката расте реално, а не по стъкмистика. Когато МВР, прокуратурата и службите спазват закона и защитават правата на хората. Когато културата ражда достоен продукт, а не се навежда пред ВеждиРашидовци и АнтонДончевци. Българският лев е бил златен и конвертируем, когато е имало истински подем. Съединението, както и Независимостта са плод на такъв подем. Априлското въстание, Левски, Караджата, Раковски, Ботев – са чеда на такъв подем. Стамболова България е рожба на истински подем. Ако вместо да пресмятат хонорарите за шоу-проекти Иван и Андрей бяха заснели какво се случва по селата във Видинско, Монтанско, Плевенско, Търговищко, Шуменско, Разградско, Русенско и пр., щеше да е се получи нещо смислено. Ако бяха запечатали разкази и образи на насилваните и ограбвани българи там, които не ферма, прасе и магаре не могат да овардят – щеше да е честно. Ако бяха показали и чакащите майки своите от чужбина или изпратените долари и евро – щеше да е справедливо. След това да бяха показали всичко това на опънат екран пред парламента. Щеше да е достойно. А ако бяха застанали до майките на деца с увреждания, облечени в черни фланелки – щеше да е съпричастност. Защото това обединява. Затова нямат право да говорят за патриотизъм, още повече на фона на реалити формат. Патриотизмът е съвсем друга категория, друго усещане и чувство. Да заснемаш за пари хора, които секат дърва и плачат за пари не е родолюбие. Шоу е. Да рекламираш кампания за събиране на боклуци един ден в годината е ПР на съответната телевизия, а не патриотизъм. Зачестилите възстановки, хор  и мартеници за “Гинес”, навличане на пещимали, потури и наливане с ракия, изстудена в кладенчето, където е била отрязаната глава на Бенковски не е патриотизъм, а идиотизъм. Да размахваш любовта към Отечеството в скъпо шоу – е цинизъм. Ако не го разбирате – майната ви.", "date": "2018.09.07", "title": "Мaйнaтa му на платения патриотизъм! Иван, Андрей, ”Фермата” и балъците"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386869-%D0%B8%D0%B7%D1%83%D0%BC%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B0-%D0%B0%D0%B3%D0%BE%D0%BD%D0%B8%D1%8F-%D0%BD%D0%B0-%D0%B3%D0%B5%D1%80%D0%B1", "text": "Съвсем наскоро отново ми попадна стихосбирката на Константин Павлов \"Агонио сладка\". Стихотворенията в нея сякаш са създадени в друга вселена - неземни, ярки, странни и през неуловимата паяжина на думите те захвърлят в някакъв друг свят на непоклатим морал, духовна съпротива и философски необят. Но днес няма да си говорим за литература, колкото и изкушаващо да е това в една държава, която се намира на един сантиметър от пълната лудост. Но очевидно в поезията се крие някаква универсална истина, която може да ни помогне да се ориентираме в кафкианското битие, което ни сервира политиката напоследък. Ето защо едноименното стихотворение \"Агонио сладка\" ми прозвуча като политически анализ на състоянието на ГЕРБ днес. Знам, сигурно ми има нещо, но само вижте еуфоричното начало:       Не се ли случи същото у нас? Първото прихождение на ГЕРБ на власт бе разглеждано като смърт на всичко старо, като някакво върховно отмъщение срещу прехода и никой не подозираше, че това е триумф на безвремието, което успешно убива България в своите клещи. След това свикнахме на постоянното повтаряне на схеми, суджуци, поголовно избиване на животни, анонимни депутати от мнозинството, сривове на системите на сигурност, изчезването на Търговския регистър, смъртоносните магистрали...Това е сладостта на агонията - тя не е живот, но не е още смърт. Агонията е преходно състояние, което ни показва изчерпването на жизнените сили, бавен и мъчителен преход към небитието. Наскоро Валентин Вацев с лека тъга разказа, че е наблюдавал политическата смърт на един управленец, от първа ръка е виждал как той скъсква нишките си с реалността и започва да не разбира какво се случва край него. И диогностицира безпогрешно - абсолютно същите признаци ги виждаме у Бойко Борисов, а Бойко Борисов - това е ГЕРБ.   Константин Павлов го е казал по-поетично:     Тези дни всеки, който има патологичния интерес да наблюдава ГЕРБ, вижда абсолютно същото. Те изживяват дни на интелектуална и политическа агония. Във втория ден на новия политически сезон те прибягнаха до отчаяни средства, за да скрият своята немощ в справянето с реалността - пуснаха Вежди Рашидов да се изживява като парламентарна реинкарнация на Антон Тодоров. Известният скулптор бе получил важна партийна задача - да се изправи на трибуната и да прочете една френетична декларация срещу БСП, пълна със заяждания на дребно, безсилна злоба, черни шегички и безсъвестни проклятия. Това обаче е действие с проблематичен характер. Вежди Рашидов има една-единствена тема в този живот и тя е...Вежди Рашидов. Заради това декларацията му се превърна в един безкраен списък за световния му принос като творец и за космическите му достижения като министър и всичко това съчетано с пристъпи на патологичен нарцисизъм. Душата на твореца била разтърсена, че Корнелия Нинова нарекла ГЕРБ \"шайка крадци\". Няма да отричаме борбения характер на лявата лидерка, но в случая е трудно да не отбележим, че това не нейно умотворение. Нинова цитира и то цитира виден днешен гербаджийски шаман, автор на едноименен бестселър \"Шайка\". И ако Рашидов е толкова разтърсен, потресен и огорчен, то той би трябвало да потърси сметка първо от Антон Тодоров, който възкреси тази дума и я наложи в политическия речник като безсмъртен синоним на ГЕРБ. А какво, ако не шайка, е управление, което пуска ветеринарни копои да избиват невинни животни, които дори не бяха болни от чума. Какво, ако не шайка, е мнозинство, което с години се би по гърдите със своите магистрали и пътища, а при поредната кървава катастрофа започна панически да си търси алиби като изпечен рецидивист. Как да наречем бандата от политици, която управлява така некадърно и корпоративно, че затри Търговския регистър и никой не се пита все още какво ли изчезна по пътя към неговото възстановяване? Нима не можем да наречем \"шайка\" един корпоративен сбирток, чиято любима пиеска е \"добро ченге - лошо ченге\": Бойко иска оставките на трима министри, а парламентарните матросовци веднага започват да стенат и да твърдят, че ще спасят поне единия от тях. Управлението вече е влязло в цикъл на безкраен скандал. Всяко негово решение оттук-нататък ще предизвиква кризи на доверие. И заради това още по-смешно звучат уверенията на представителите на мнозинството, които като телевизионни номади обикалят от студио в студио, за да ни разказват, че властта е стабилна и нищо драматично не се е случило. Този отказ да видиш реалността е безпогрешен признак за политическа агония. Депутатите от ГЕРБ с дюдюкания и тропане по банките посрещнаха обвинението, че точно те са убили 17-те души край Своге, но и това е симптом за заболяването. Те са захапали властта от близо 10 години насам и са изхабени от корупция и безсмислие. Между другото - има пряка аналогия между последните месеци на 2012 година и положението днес. Тогава мнозинството бе разтърсено от аферата \"Дюни\" (продадоха на безценица дюните край Несебър), а този скандал доказа на всички, че онези, които бяха дошли като окончателна смърт на старото, всъщност са едни безогледни търгаши, които разпределят алчно последните останали ценности в България. След това дойдоха високите сметки за ток, хората излязоха по улиците и Борисов побърза да хвърли оставка и да влезе в болница с високо кръвно, уплашен от развоя на събитията. Перманентният скандал е политически гърч. Той показва, че всяка следваща афера вече може да свали мнозинството, защото то няма нито морални, нито политически основания за своето съществуване. Те нека да се самоуспокояват, че всичко е нормално и че не са шайка. Хората отдавна не слушат какво им говорят тези нелепи костюмари. ГЕРБ вече дори не могат да фокусират политическата си енергия и прибягването до Вежди ясно го доказва. Там, където трябваше да има поне някакъв анализ и признаване на грешки, имаше единствено самоопиянение и самохвалство. Вероятно в шайките това е механизъм за групова идентичност. Дано този метод да им е от полза в затвора.   , беше казал Константин Павлов. Сега разбирам, че човек не бива да вярва сляпо на поезията. Агонията винаги е гадна и отвратителна. А и гъгнива, точно като Вежди Рашидов, докато се опитва да разчете това, което са му написали...", "date": "2018.09.07", "title": "Изумителната парламентарна агония на ГЕРБ"}
{"url": "http://www.classa.bg/%D1%81%D0%B2%D1%8F%D1%82/item/386870-%D1%81%D0%B8%D1%80%D0%B8%D0%B9%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%C2%AB%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%BE%D1%81%D1%82%D0%B8%D0%BC%C2%BB", "text": "Сирийски журналист ни изпрати драматични и кошмарни снимки от времето на завладяването от подкрепяната от Запада «Свободна сирийска армия» на населеното място Лиуаа ал-Таухед.   Тогава представителите на Сирийската свободна армия нахлули в тихите и мирни квартали на Източна Алепо и убили всички, които отказали да се присъединят към зловещата, терористична и регресивна «революция».     Снимките са жестоки и показват истинското лице на кървавата гражданска война, която силите на Запада започна в Сирийската арабска република под маската на защита на демокрацията в страната. В резултат на многогодишния конфликт страната буквално е разрушена.     Намесата на Русия в този конфликт в резултат на официалната покана от името на легитимния президент на Сирийската арабска република Башар Асад се оказа решаващо за ликвидирането и на последните остатъци от джихадистите, чийто ръце са кървави. Снимките са предоставени от сирийски журналист.  ", "date": "2018.09.07", "title": "Сирийски журналист: «Няма да простим»"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386862-7-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "70 г. - Римската армия начело с Тит превзема Втория храм и плячкосва Йерусалим.   451 г. - Римската войска нанася поражение на хуните в Битка на Каталаунските полета.   1776 г. - САЩ за първи път в света използват подводница (Американ Търтъл) за военни цели.   1812 г. - Бородинска битка: Наполеон побеждава при Бородино войските на Александър I и седмица по-късно влиза в Москва.   1822 г. - Бразилия обявява независимостта си от Португалия.   1860 г. - Параходът Лейди Елджин потъва в езерото Мичиган, загиват около 400 души.   1855 г. - Състои се коронацията на Александър II в Московския кремъл.   1883 г. - Съставено е първото в българската история коалиционно правителство, начело с Драган Цанков.   1886 г. - Княз Александър I Батенберг абдикира от българския престол под натиска на Русия и окончателно напуска страната; съставено е правителство начело с Васил Радославов и регентство в състав Стефан Стамболов, Петко Каравелов и Сава Муткуров (26 август стар стил).   1891 г. - село Бяла (Област Русе) е обявено за град от Народното събрание по предложение на народния представител на Бяла Ангел Крушков.   1897 г. - Поетът Иван Вазов е назначен за министър на образованието.   1901 г. - В Пекин е подписано споразумение за прекратяване на така нареченото Въстание на боксьорите.   1913 г. - Избухва Охридското въстание на българското и албанското население срещу сръбската власт в Македония.   1932 г. - Съставено е четиридесет и осмото правителство на Царство България, начело с Никола Мушанов.   1936 г. - Последният оцелял екземпляр тилацин умира в зоологическа градина в Тасмания.   1940 г. - Втората световна война: Нацистка Германия започва масирани нощни бомбардировки над Лондон (първата от 57 последователни бомбардировки).   1940 г. - Подписана е Крайовската спогодба, съгласно която Румъния връща Южна Добруджа на Царство България.   1954 г. - Открит е Паметникът на Съветската армия в центъра на София.   1956 г. - Влиза в сила Допълнителната конвенция на ООН за премахване на робството, търговията с роби и институциите и обичаите, сходни с робството.   1959 г. - В Торино (Италия) е закрита Първата лятна универсиада.   1964 г. - Край Габрово е открит Архитектурно-етнографският музей „Етър\".   1968 г. - Във Варна е открит Дворецът на културата и спорта.   1973 г. - В Свищов е открит химическия комбинат Свилоза.   1977 г. - САЩ и Панама постигат съгласие за предаването на Панамския канал на Панама през 1999 г.   1978 г. - Агентът на Държавна сигурност Франческо Гулино извършва в Лондон покушение срещу българския писател и дисидент Георги Марков.   1994 г. - Президентът на Таджикистан утвърждава новия химн на държавата.    ", "date": "2018.09.07", "title": "7 септември, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/386863-%D1%80%D0%BE%D0%B6%D0%B4%D0%B5%D1%81%D1%82%D0%B2%D0%BE-%D0%BD%D0%B0-%D0%BF%D1%80%D0%B5%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0", "text": "    Рождество Богородично е един от най-големите празници на Православната църква. Божият промисъл подготвил постепенно появяването на св. Дева Мария. В дълга редица поколения благородството се издигало непрекъснато, човешката природа ставала по-съвършена, докато най-после благословената двойка –   – се явила като благодатна почва, на която могла да поникне такава чудна издънка – пресвета Богородица. На три дни път от Йерусалим се намирал малкият градец Назарет. Там живели праведните Йоаким и Ана, които светата Църква нарича \"богоотци\".     Йоаким произхождал от Давидовия род, а света Ана – от рода на Аарон. Били много щедри, милосърдни. За себе си изразходвали само една трета от доходите си. Другата трета жертвали за храма, а последната трета раздавали на бедните. Всекидневна скръб помрачавала живота на тези добри хора: нямали деца. У израилтяните това се считало за голямо нещастие, понеже бездетните родители се лишавали от надеждата да имат за свой потомък очаквания Месия. На един от големите празници Йоаким дошъл със свои роднини в Йерусалимския храм. Искал да принесе жертва на Бога. Храмът бил препълнен с народ. Застанал Йоаким пред първосвещеника и му открил желанието си. Първосвещеникът започнал да го укоряла, че заради греховете му Бог не го благословил с деца. При това положение той не бил достоен да принася жертва. Йоаким се натъжил дълбоко. Излязъл от храма, като се утешавал с мисълта за безбройните милости на Бога към израилския народ. По някое време скръбта му обаче станала толкова голяма, че не пожелал да се върне в къщи. Отишъл в пустинята, където пасяло стадото му. Там прекарал той в молитва и строг пост 40 дни. Молел се усърдно Бог да се смили над него, да извърши чудо – да стане и той баща, както някога Авраам станал баща в дълбоки старини. Вестта за тревогата на Йоаким в Йерусалим стигнала в Назарет до Ана. Тя затъгувала дори повече от мъжа си. Считала себе си за причина за бездетството им. И като мъжа си почнала също тъй горещо да се моли на Бога да я облагодетелсва с рожба. Веднъж, като работела в домашната си градина, видяла сред клоните на едно лаврово дърво гнездо с малки птиченца. Гледката на това щастливо гнездо я хвърлила в още по-голяма скръб. - Само аз, Господи – казала тя със сълзи на очи, - съм мъртва и безжизнена. Цялата природа те прославя със своите плодове. Всички се радват на свои деца. Само аз съм бездетна като безводна пустиня... Господи, Господи! Ти си дарил на Сарра в старините й син. Чуй и мене. И аз ще Ти принеса роденото от мене в дар, за да бъде благословено в него Твоето милосърдие! Ана вложила цялата си душа в тая молитва. И ето – ангел Господен застанал пред нея и й казал: - Ано, Ано, твоята молитва е чута. Твоите вопли преминаха облаците. Твоите сълзи капнаха пред Господа. Ти ще родиш благословена дъщеря, заради която ще бъдат благословени всички земни родове. Чрез нея ще бъде дадено спасение на целия свят. Ще я наречеш Мария. Ана веднага дала обещание, че ако роди дете, ще го даде в служба на Бога. Преди да сподели своята радост с мъжа си, тя отишла в Йерусалимския храм, за да благодари на Бога и там да повтори своето обещание. В това време ангелът Господен се явил и на Йоаким в пустинята и му казал: - Бог чу твоята молитва. Жена ти Ана ще роди дъщеря, която ще бъде ваша обща радост. За да се увериш в моите думи, иди в Йерусалим. Там при златните врата ще намериш жена си, на която вече е възвестена тази радост. Щастливите съпрузи се срещнали в Йерусалим. Разплакали се взаимно за явяването на ангела и принесли заедно жертва в храма. На 9 декември светата Православна църква чества празника Зачатие на света Ана. Това е денят, в която света Дева Мария се заченала в утробата й. Девет месеца след това – на 8 септември – пречистата Дева се родила на света. Като навършила три години, малката Мария, бъдещата пресвета Майка на Божия Син, Господ Иисус Христос, била заведена в Йерусалимския храм. Тъй родителите й изпълнили обещанието си: предали своята единствена рожба в служба на Бога. В това време при храма живеели в отделни малки килии мъже, жени, девици, които посветили себе си изцяло на Бога и тъй водели чист, благочестив живот. Те били предобрази на бъдещите християнски монаси и монахини. В тържествено шествие Ана се приближила с детето към храма. В ръцете на девойките, които придружавали Мария, както и в ръцете на другите присъстващи, горели свещи. За да посрещнат Йоаким и Ана, с пение излезли из храма свещеници, начело с първосвещеника. Ана поставила отроковицата Мария на първото стъпало на храма, който имал 15 високи стъпала. И станало голямо знамение. От никого не водена, от никого не покрепяна, Дева Мария изкачила леко и право всички стъпала. Почуда се изписала по лицата на всички присъстващи. Малката Мария била оставена, като другите девици, да живее при храма. Тъй се лишила тя от родителите си, предадена изцяло на Бога. Починал баща й Йоаким на 80-годишна възраст. Като останала сама, света Ана се преселила от Назарет в Йерусалим. Сдобила се с жилище близо до дъщеря си. Молела се постоянно в храма до своята смърт. Така в нежна възраст била обречена да изпита скръбно сиротство тази, която впоследствие с блажена радост приела върху себе си дълга да лекува сиротството на всички самотни, изоставени хора, да стане Майка Утешителка и Застъпница на всички сирачета. На всяко богослужение се прославя пресвета Дева Мария, която се удостоила да бъде майка на нашия Спасител Господ Иисус Христос. Споменават се с благословение и нейните родители Йоаким и Ана като богоотци, като праотци на Бога, явил се в човешка плът за спасението на цялото човечество. А на празника Рождество Богородично се пее следната песен: \"Рождението ти, Богородице Дево, донесе радост на цялата вселена, защото из тебе изгря Слънцето на правдата – Христос, нашия Бог, Който развърза клетвата, даде благословение и, като унищожи смъртта, дари ни вечен живот.\"", "date": "2018.09.07", "title": "Рождество на Пресвета Богородица"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386864-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%82%D0%B0%D0%BA%D0%B0%D0%B2%D0%B0-%D0%B8-%D0%B7%D0%B0%D1%80%D0%B0%D0%B4%D0%B8-%D1%81%D0%B8%D0%BC%D0%B5%D0%BE%D0%BD", "text": "След като съдът му отне \"Врана\", бившият цар публикува емоционално изявление, в което дава доста неласкава оценка за състоянието на днешна България. Но няма ли и самият той принос за изграждането  на точно тази България?           Септември започна с изявление на бившия цар Симеон Сакскобургготски. Поводът: съдът му отне двореца „Врана\" край София, в който той живее от завръщането си в България. Думите са емоционални: „заслужавам ли да ме лишат от моя дом и заставят да напусна Родината \", „след 75 години (...) да бъда принуден към второ изгнание\". Но най-важното изречение е това: „Питам се и доколко защитено е правото на собственост на всеки български гражданин и на чуждестранния инвеститор от подобни политически продиктувани посегателства\". От което разбираме, че според Сакскобургготски България днес е държава, в която правото на собственост не е защитено, а правосъдието може да се използва за „политически продиктувани посегателства\". Тази оценка звучи познато - споделят я много български граждани, изричат я често и политици. Въпросът е каква е ролята на самия Сакскобургготски в изграждането на точно такава държава. И не се изисква чак слонска памет, за да си спомним какво се случи, след като бившият цар спечели изборите през 2001 и зае за четири години най-овластения пост в републиката - този на министър-председателя.   Казусът \"Царски имоти\"   Ето историята накратко: през 1947 година е приет Закон за обявяване в държавна собственост на имуществото на царете Фердинанд и Борис и техните наследници, като преди това Министерският съвет на комунистическа България е изготвил опис с разграничени частни и държавни имоти, използвани от царското семейство. Сред частните е например дворецът „Врана\", а сред държавните - дворецът в центъра на София, където днес се помещава Националната художествена галерия. На това разграничение се позовава едната страна във все по-политизирания спор. През 1998 година Конституционният съд отменя цитирания закон и държавата започва да връща имотите. През 2009 година Народното събрание приема мораториум над разпореждането с царските имоти до приемането на специален закон, какъвто все още няма. А без закон няма и основание за връщане на имотите - това пък е сред основните аргументи на другата страна. Липсата на закон е и мотив за държавата да отправи искове, след които съдът започва да отнема един по един имотите, за да стигне накрая до „дома на царя\".   Дворецът Врана край София   Сега Симеон Сакскобургготски се уповава „само на това, че посегателствата над мен няма да останат незабелязани в чужбина, където частната собственост е неприкосновена\". Отвъд България са насочени надеждите и на неговите юристи, и на набързо събраната „група за реакция\" от бивши негови министри и депутати. Едните ще съдят държавата в Европейския съд по правата на човека в Страсбург, другите обсъждат да информират чужди посланици и европейски политици. Предстои съдът в Страсбург да се произнесе по мораториума и отнемането на двореца „Ситняково\" и на ловната хижа „Саръгьол\". Позицията на държавата по тези жалби е една и съща - те са „нeдoпycтими и нeocнoвaтeлни\". Очевидно темата няма да приключи дотук. Но вече мина достатъчно време, за да разбере и Симеон в каква държава реши да се върне през 2001 година. И в какво я превърна и той.   По негово време   Правителството на Сакскобургготски продължи част от реформите на Иван Костов, успешно завърши започналите преговори за ЕС и НАТО, а икономиката не спря да расте. Това е голямата картина, която не бива да се забравя. Но има и други факти, които също не бива да бъдат забравяни. След идването на Сакскобургготски олигарсите на прехода отново станаха публични фигури и започнаха да влизат в парламента. Буквално. Бившият цар опита да назначи за свой съветник генерала от комунистическото разузнаване Бриго Аспарухов. На високи позиции започнаха да се появяват кадри на ДС. За вицепремиер бе избран покойният вече бивш кмет на Русе Димитър Калчев, обвързан с „Мултигруп\". Правителството на Сакскобургготски прие решение за отваряне на проекта „Белене\". В Правец бе тържествено открит паметник на Тодор Живков, като на церемонията присъстваше и Бойко Борисов, който няколко седмици по-късно бе назначен за главен секретар на МВР. ДПС за първи път влезе официално във властта - тоест, цялата власт бе прехвърлена в ръцете на Ахмед Доган. Делян Пеевски пък застана начело на младежката организация на „царската партия\", а на 21-годишна възраст оглави борда на „Пристанище Варна\". И така нататък. В резултат от всичко това България тръгна по хибридния път хем да е европейска страна, хем да прилича на „Троянски кон\" на Русия; хем да е демократична и западна, хем бившите ченгета да надигат глави, а комунистическите символи да ни гледат отвсякъде; хем да е правова държава с работещи институции, хем нещата да се решават от някакви скрити сили, далеч от очите на гражданите. Всичко това започна активно тъкмо по времето, когато Сакскобургготски беше министър-председател. Да, несправедливо е да бъде обвиняван за всичко това, но е справедливо да се припомни, че именно той го легитимира и не се противопостави. На всички критики Сакскобургготски отговаряше с призива „да гледаме позитивно\". Дано днес вече е осъзнал ролята си в изграждането на точно такава България.", "date": "2018.09.07", "title": "България е такава и заради Симеон"}
{"url": "http://www.classa.bg/%D1%81%D0%B2%D1%8F%D1%82/item/386860-%D0%BC%D0%B0%D0%BD%D1%84%D1%80%D0%B5%D0%B4-%D0%B2%D0%B5%D0%B1%D0%B5%D1%80-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%B1%D0%BB%D0%B0%D0%B3%D0%BE%D1%81%D0%BA%D0%BB%D0%BE%D0%BD%D0%BD%D0%BE-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5-%D0%BA%D1%8A%D0%BC-%D0%BE%D1%80%D0%B1%D0%B0%D0%BD", "text": "Вебер заяви в ефира на австрийското обществено радио, че като лидер на Европейската народна партия в Европарламента му се налага да прави отстъпки пред различните течения в това политическо семейство, към което принадлежи и партията на Орбан ФИДЕС. Той обаче добави, че \"не може да има благосклонно отношение в семейството на ЕНП по въпросите, касаещи основополагащите ценности\" и тези \"принципи не подлежат на обсъждане\". Орбан и неговата партия често са обвинявани, че са посегнали на върховенството на закона, изменяйки из основи функционирането на институциите в Унгария, отбеляза АФП, цитирана от БТА. на германския канцлер   да наследи   като председател на Европейската комисия.", "date": "2018.09.07", "title": "Манфред Вебер: Няма да има благосклонно отношение към Орбан"}
{"url": "http://www.classa.bg/%D1%81%D0%B2%D1%8F%D1%82/item/386861-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D0%B4%D0%B2%D0%B0-%D0%BF%D1%8A%D1%82%D1%8F", "text": "Активно и упорите се обсъждат и ще се обсъждат методите на правителството на Русия по стабилизацията на икономическата ситуация и опитите да се увеличат темповете на ръста на икономиката. Повишаването на данъците и пенсионната реформа преразпределят натоварването и полагат част от него върху раменете на населението. И тук ми попадна информацията как решават в Китай подобни проблеми. Оказва се, че в Китай БВП за първата четвъртина на тази година се е повишил с едва 6,8%. И това след като миналата година китайците „пораснаха“ с 6,9%. (през 2016 с 6,6%). Естествено, в добрите си традиции партията и правителството не успяха да останат по местата си и бяха просто задължени да предприемат следните мерки… По данни на „Синхуа“ Китай е взел решение да стартира нови мерки по стимулирането на реалния сектор на икономиката. Целта е да се намали в течение на настоящата година данъчното бреме върху предприятията с повече от 45 милиарда юана (6,61 млрд.долара). Сред планираните мерки има намаляване на данъците за фабриките, които са засегнати от кампанията по намаляването на производствените мощности и за малките и микро-компании, които изпитват недостиг на средства, заявиха на съвещание на Държавния съвет на КНР под председателството на министър-председателя Ли Къцян. Както се отбелязва в официалното изявление, публикувано след събитието, н амаляването на данъците е от основно значение за осъществяването на активна финансова политика и поддържането на стабилността на икономиката. Това е от 30 август, а още на 2 септември „Синхуа“ предаде следното… Висшият законодателен орган на Китай гласува в петък за приемането на преразгледан Закон за подоходния данък за физическите лица с цел постигане на справедливо преразпределение на доходите. Законодателите одобриха закона в края на петдневната сесия на Постоянния комитет на НПК. Новият закон увеличава минималния праг за освобождаване от данъка върху доходите от 3,5 хил. юана (около 513 щатски долара) на месец до 5000 юана. Предвидени са и специални отстъпки по разходите за поддръжката на възрастните хора, образованието на децата, продължаващото обучение, лечението на сериозни заболявания, както и по лихвите по жилищните кредити и наема за жилища. В Китай има проблеми. Бавно, почти със 7% (!!!) годишно икономиката расте и заради това хората, които получават 700 долара месечно, са освободени от данъци. В Русия ръстът на икономиката достигна през 2017 г с цял процент и половина и данъците се увеличават и пенсионната възраст намалява. Какво се оказва. Оказва се, че в Китай не са забравили известния принцип: богато население – богата страна. В Русия се опитват да направят страната богата с рязане на доходите на населението. Не знам как китайците успяват в административна държава с еднопартийна система да се придържат към изключително либерални принципи за развитие на икономиката. Но фактът си е факт - горепосочените постановления са либерализъм чиста проба. При нас, в държавата с обявена либерална икономика управляват единствено изключително административни методи, които могат единствено да влошат ситуацията, но не и да решат проблемите. Ето такива руско-китайски парадокси се получават. Впрочем. Част от приетите закони (освобождаване от данък-доход на физическите лица с по-малко от 5000 юана месечно) ще заработят още от 1 октомври. Ето това е работата на държавния апарат. Месец за прилагане!", "date": "2018.09.07", "title": "Русия и Китай - два пътя"}
{"url": "http://www.classa.bg/%D1%81%D0%B2%D1%8F%D1%82/item/386854-%D1%82%D0%BE%D0%B2%D0%B0-%D1%81%D0%B8-%D0%B5-%D1%87%D0%B8%D1%81%D1%82%D0%BE-%D0%BF%D1%80%D0%BE%D0%BC%D0%B8%D0%B2%D0%B0%D0%BD%D0%B5-%D0%BD%D0%B0-%D0%BC%D0%BE%D0%B7%D1%8A%D1%86%D0%B8", "text": "Израел ще вложи огромни средства за образование в арабската част на Източен Ерусалим. Палестинците там се страхуват, че промените в учебниците и учебните програми си поставят за цел  да \"израелизират\" техните деца.           През месец май бе представена програмата „Да поведем промяната!\". Близо половин милиард евро ще бъдат инвестирани от Израел за намаляване на социалните проблеми в анексираната част от Източен Ерусалим. Различията между тази част, населявана предимно от палестинци, и „еврейския\" Западен Ерусалим, са крещящи. Израел твърди, че прави това, за да подобри интеграцията на местните хора и шансовете им на трудовия пазар. Но скептицизмът сред палестинците е огромен. Зиад Шмели е представител на родителския актив в училище \"Ал Тур\" в Източен Ерусалим. Гневът дави всяка негова дума: \"Ние сме палестинци. Нашите синове, дъщери и внуци трябва да изучават нашата, палестинската история. Това е историята на нашата борба за оцеляване, историята на нашата окупация от Израел. Нашето знаме не е израелското, а палестинското\", казва той. Училището се пръска по шевовете - при положение, че в него има място за 800 ученици, там се учат 1400 деца. Подобни условия са абсолютно недопустими, казва палестинецът Шмели. Половин милиард евро за образователни цели   Бен Аврахами е съветник на кмета на Ерусалим по въпросите на Източен Ерусалим. Той познава този проблем, който съществува не от вчера. След цели 50 години окупация израелците чак сега са решили да се заемат с него и да направят нещо за преодоляване на огромната социална пропаст, разделяща източните, палестински, и западните, еврейски, части на Ерусалим. За преодоляването на това социално неравенство Израел смята да инвестира през следващите 5 години сумата от половин милиард евро. Почти една четвърт от нея е предназначена за системата на образованието. \"Най-важното е, че трябва да построим нови училища. В Източен Ерусалим има недостиг на повече от хиляда класни стаи. Но става въпрос за много други неща: нуждаем се и от учители, от извънкласни форми на обучение и нови учебни съдържания\", казва Бен Аврахами. Тъкмо последното – евентуалната промяна на учебните планове - е това, което най-много тревожи арабското население. И в момента около 7 процента от палестинските ученици се обучават по израелски програми, казва арабинът Самир Джибрил, член на съвета, контролиращ училищата в Източен Ерусалим. Той добавя: \"Това си е чисто промиване на мозъци. Те си присвояват правото да тълкуват историята на палестинския народ и инструментът за това са учебниците и учебните програми. Тук вече, се прекрачва една червена линия. Ние сме в правото си да имаме собствени учебни програми\".   Подстрекателство срещу Израел?   В същото време арабските учители все по-често попадат в полезрението на израелските власти. Мей Шоамрех преподава история и постоянно среща трудности, когато говори за Близкоизточния конфликт, за израелската окупация или за текста на палестинския национален химн. Обвинението срещу нея: подстрекателство срещу Израел. \"Ние сме учители, не подстрекаваме никого, най-малкото пък – невръстни деца, ненавършили 18-години. Обясняваме им същността на арабско-израелския конфликт. Говорим за палестинската ни идентичност, за нашето културно наследство и цивилизация, за правата, които имаме в тази държава. Това не е подстрекателство\", казва учителката. Израелските власти обаче са на друго мнение. Те твърдят, че преподаването на иврит и сред палестинците в Източен Ерусалим, както и промяната на учебните планове в тамошните училища преследвали една-единствена цел: палестинците да бъдат интегрирани в икономическия живот на Израел. \"Никой не иска да им налага нова идентичност, не искаме да правим от тях ционисти. Става въпрос за това дали те искат по-добро бъдеще за децата си. Ако децата им учат по израелските образователни програми, после те ще имат по-добри възможности в живота, например, когато кандидатстват в университет\", казва Бен Аврахами.", "date": "2018.09.07", "title": "\"Това си е чисто промиване на мозъци\""}
{"url": "http://www.classa.bg/%D1%81%D0%B2%D1%8F%D1%82/item/386855-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B0-%D0%B0%D0%B2%D0%B0%D1%80%D0%B8%D1%8F-%D0%BD%D0%B0-%D0%BF%D0%BE%D0%BB%D1%83%D0%BE%D1%81%D1%82%D1%80%D0%BE%D0%B2-%D0%BA%D1%80%D0%B8%D0%BC", "text": "Множат се уликите, че на анексирания от Русия полуостров Крим се е стигнало до тежка авария в титанов завод. Властите отричат да има опасност за здравето на хората, но в същото време евакуират децата.  Каква е истината?           Това навярно е най-голямата еко-катастрофа на Крим от години насам. Първите информации за предполагаем инцидент в титановия комбинат в северната част на полуострова бяха разпространени преди около две седмици, а сега стана ясно, че властите са евакуирали всички деца от съседния град Армянск. Настаняват ги в санаториуми, като децата в предучилищна възраст са придружавани от родителите си. Това било най-обикновена „превантивна мярка\", заяви Сергей Аксьонов, президент на т.нар. Кримска република, която не е международно призната. Аксьонов увери още, че не съществува опасност за здравето на хората. В социалните мрежи вече се разпространяват снимки на автобусите, с които биват извозвани децата. Тези снимки в комбинация с мудното разследване на случая неминуемо събуждат спомена за катастрофата в Чернобил. Очевидци разказват за облак отровен газ   От 24 август насам хората от двете страни на фактическата граница между анексиран Крим и украинската територия се оплакват, че по автомобилите, покривите и по всички метални предмети полепва някакъв мазен, ръждив на цвят слой с неизвестен произход. Твърди се още, че листата на дърветата окапвали много бързо, а неколцина очевидци казват, че дори са видели облак отровен газ.   В Армянск са били евакуирани всички деца в училищна и предучилищна възраст   Тази сутрин жителите на село Преображенка, от украинската страна, се събраха пред местната поликлиника, за да посрещнат комисия от Министерството на здравеопазването в Киев, която ще проучи оплакванията им. „Много хора се оплакват от трудности с дишането, от дращене в гърлото и алергични реакции\", обяснява един лекар. Пред поликлиниката са дошли и няколко граничари. „Вече повече от седмица е така\", разказва украинският граничар Андрий. „На нас ни раздадоха медицински маски, но те не вършат особена работа. Нощем, когато се повиши влажността, по цялата кожа изпитваме парене\", обяснява Андрий. Още от самото начало подозренията се насочиха към комбината „Кримски титан\", един от най-големите производители на титанов диоксид в Европа. Комбинатът се намира в контролираната от Русия кримска територия, само на няколко километра от границата. През мрежа от фирми заводът принадлежи на украинския олигарх Дмитро Фирташ. Титановият диоксид е бяло вещество, което се използва за производството на бои, пластмаси, хартия и козметични изделия.   Комбинатът \"Кримски титан\" (архивна снимка)   От „Кримски титан\" първоначално отхвърлиха твърденията за някакъв инцидент. В края на август и Аксьонов заяви, че няма причини да се спира производството. Във вторник обаче ревизира мнението си и оповести, че комбинатът ще бъде спрян за две седмици, тъй като във въздуха била установена висока концентрация на серен диоксид.   Руското правосъдие ще разследва инцидента   Смята се, че всичко идва от един басейн със сярна киселина в комбината. Поради необичайно продължителните летни жеги защитният воден слой над сярната киселина отчасти се е изпарил, гласят сегашните предположения. В момента в басейна интензивно се помпа допълнително вода, но и това е проблематично, тъй като след руската анексия на Крим Украйна спря снабдяването на полуострова с питейна вода. На фона на всичко това Аксьонов съобщи, че руското правосъдие ще разследва инцидента.", "date": "2018.09.07", "title": "Мистериозна авария на полуостров Крим"}
{"url": "http://www.classa.bg/%D1%81%D0%B2%D1%8F%D1%82/item/386856-%D1%81%D0%B0%D1%89,-%D0%B3%D0%B5%D1%80%D0%BC%D0%B0%D0%BD%D0%B8%D1%8F,-%D1%84%D1%80%D0%B0%D0%BD%D1%86%D0%B8%D1%8F-%D0%B8-%D0%BA%D0%B0%D0%BD%D0%B0%D0%B4%D0%B0-%D0%B8%D1%81%D0%BA%D0%B0%D1%82-%D1%80%D1%83%D1%81%D0%B8%D1%8F-%D0%B4%D0%B0-%D1%80%D0%B0%D0%B7%D0%BA%D1%80%D0%B8%D0%B5-%D0%BF%D1%80%D0%BE%D0%B3%D1%80%D0%B0%D0%BC%D0%B0%D1%82%D0%B0-%D0%BD%D0%BE%D0%B2%D0%B8%D1%87%D0%BE%D0%BA", "text": "В обща декларация САЩ, Германия, Франция и Канада заявиха, че подкрепят оценката на Великобритания, че служители на руското военно разузнаване стоят зад отравянето с нервнопаралитичното вещество \"Новичок\" на бившия руски двоен агент Сергей Скрипал и дъщеря му Юлия през март в Англия, след като Лондон повдигна задочно обвинения на двама руснаци, предадоха Ройтерс и ТАСС. \"Имаме пълно доверие в британската оценка, че двамата заподозрени са били служители на руското военно разузнаване ГРУ и че тази операция почти сигурно е била одобрена на най-високо правителствено равнище\", заявяват лидерите на тези западните страни, цитирани от БТА.  В съвместна декларация на Великобритания, САЩ, Германия, Франция и Канада лидерите на петте страни обещаха да работят по осуетяване на враждебните дейности на чуждестранни разузнавателни служби. \"Вчерашното изявление (по разследването на отравянето на Скрипалови) още повече засилва намерението ни да продължим заедно да противодействаме на враждебната активност на чуждестранни разузнавания на територията на страните ни, да обезпечим спазването на забраната за използване на химически оръжия, да защитаваме гражданите си и да се защитаваме от всякакви форми на злонамерени държавни действия, насочени против нас и против нашите общества\", се казва в съвместната декларация. \"Ние, лидерите на Франция, Германия, САЩ, Канада и Великобритания отново изразяваме възмущението си от използването на химическото отровно вещество с нервнопаралитично действие, известно като \"Новичок\", на 4 март в Солсбъри. Приветстваме постигнатия напредък в разследването на отравянето на Сергей и Юлия Скрипал и приемаме за сведение повдигнатите вчера на двама заподозрени обвинения в опит за убийство. Даваме висока оценка на работата на полицията на Великобритания и на всички участвали в разследването\", заявиха лидерите на петте западни държави. Те освен това призоваха Русия да предостави всички подробности по програмата за разработка на нервнопаралитичното вещество \"Новичок\" на Организацията за забраната на химическите оръжия (ОЗХО). Обръщаме внимание и на това, че оценката на Великобритания, която е независимо проверена от ОЗХО, заключава, че същото отровно вещество е било използвано при отравянето на Доун Стърджис и Чарли Роули. Призоваваме Русия да осигури пълно оповестяване на програмата си за \"Новичок\" в ОЗХО\", се казва в декларацията. Русия категорично отхвърля отправените й обвинения и заявява, че програма за разработка на такова вещество не е имало нито в Съветския съюз, нито в Русия. Освен това експертите от британската военна химическа лаборатория в Портън Даун не са могли да установят произхода на веществото, с което са били отровени Скрипалови, отбелязва ТАСС. Великобритания ще обсъди със съюзниците си в НАТО евентуални нови санкции срещу Русия, заяви постоянният представител на Великобритания в ООН Карън Пиърс. \"Както знаете, 28-те страни от НАТО вече ни подкрепиха по ситуацията в Солсбъри и ние сме много благодарни за това. Сега ще обсъдим кои са най-подходящите следващи стъпки\", каза Пиърс.", "date": "2018.09.07", "title": "САЩ, Германия, Франция и Канада искат Русия да разкрие програмата \"Новичок\""}
{"url": "http://www.classa.bg/%D1%81%D0%B2%D1%8F%D1%82/item/386857-%D0%B4%D0%BE-2022-%D0%B3-%D0%B1%D0%B8%D1%82%D0%BA%D0%BE%D0%B9%D0%BD-%D1%89%D0%B5-%D0%B7%D0%B0%D0%B4%D0%BC%D0%B8%D0%BD%D0%B5-visa-%D0%BF%D0%BE-%D1%82%D1%80%D0%B0%D0%BD%D0%B7%D0%B0%D0%BA%D1%86%D0%B8%D0%B8-%D0%B2-%D0%B4%D0%BE%D0%BB%D0%B0%D1%80%D0%B8", "text": "Биткойн вече измести PayPal – дали ще стори същото и с VISA? През последните няколко години крипто светът е видял рязък скок както при въвеждането на нови обещаващи токени, така и при увеличаването на обемите на транзакциите. През 2018 г. само биткойн вече достига до $1,3 трилиона в обема на транзакциите. В този момент BTC вече е надминал други популярни играчи като PayPal и Discover, като пред криптовалутата стои само Visa. Всички останали процеси за обработка на плащания се движат зад биткойн по отношение на обемите на транзакциите. Крипто бъдещето изглежда блестящо Ясим Елманджра, крипто анализатор, работещ за ARK Investment, има какво да каже за това развитие. Според него тази тенденция сигнализира за обещаващо бъдеще за криптовалутата, както и за други алткойн. В tweet Ясим публикува графика, илюстрираща първоначалния обем на транзакциите на BTC в сравнение с тези на UnionPay, Visa, Discover и MasterCard. Само през 2016 г. Visa обработи около $8.9 трилиона. В действителност общият обем на сделките на всички криптота, които понастоящем се намират на пазара, дори не се доближава до този на Visa. Това обаче не означава, че този статус ще остане така завинаги. С много криптота, които печелят добра позиция в бранша и стават популярни в глобалната платежна екосистема, това е доста сигурно, че нещо може много бързо да се промени. Всъщност данните, получени от Blockchain, показват, че BTC е отбелязал годишно увеличение с 80% на обемите на транзакциите през последното половин десетилетие – тенденция, която достигна връхната си точка през 2017 г. За цифровия актив, който много добри експерти считат за нишов пазар, подобен вид увеличение е добра новина. Може ли BTC да задмине VISA? Единственият въпрос сега е дали пазарът ще поддържа същия темп на растеж. Ако това се случи, биткойн би могъл много лесно да изкара Visa от надпреварата, тъй като до 2022 г. ще е постигнал сделки на стойност $13 трилиона. Това звучи толкова интересно, защото може да се случи. Това обаче по никакъв начин не означава, че потребителите трябва да извършват транзитни разходи за трилиони стоки и услуги, използвайки крипто. Всъщност по-голямата част от сделките с BTC се случват при спекулативна търговия.  ", "date": "2018.09.07", "title": "До 2022 г. биткойн ще задмине VISA по транзакции в долари"}
{"url": "http://www.classa.bg/%D1%81%D0%B2%D1%8F%D1%82/item/386858-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BA%D0%B0%D0%B6%D0%B5-%D0%B7%D0%B0-%D0%BA%D0%B0%D0%BA%D0%B2%D0%BE-%D0%B5-%D0%BF%D0%BE%D1%85%D0%B0%D1%80%D1%87%D0%B8%D0%BB-21-%D1%82%D1%80%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0", "text": "Няма правописна грешка в заглавието – не става дума нито за милиони, нито за милиарди. Двадесет и един трилиона долара се губят от отчетите на военното министерство на САЩ от 1998 до 2015 г. Двадесет и един трилиона долара. Данни на Пентагона показват, че той няма документи, с които да отчете разходи за 21 трлн. долара. Да, говорим за трилиони, с „т”. Тази информация може да промени всичко. Но за това малко по-нататък. Има определени неща, които човешкият ум не може да прави. Сложните ни мозъци не могат да виждат света в инфрачервено, не могат да произнасят наобратно думи по време на оргазъм и   не могат да възприемат числа над няколко хиляди. До няколко хиляди  можем да ги усетим,  да си ги представим. Всички сме били на стадиони с по няколко хиляди души и имаме представа какво са толкова хора (и колко хлъзгав става подът под краката ни). Но милиони не можем да си представим. Превръщат се в неясна мъгла. Опитът да си ги представим е като да се опитаме да прегърнем спомен. Може би знаете какво може да се купи с един милион (може дори да искате това нещо), но вероятно не знаете колко е висок куп с един милион долара в еднодоларови банкноти. Вероятно не знаете и за колко време работещият на минимална заплата ще изкара един милион долара. Затова и опитите да осъзнаем – наистина да осъзнаем, че Пентагонът е     безотчетно 21 трлн. долара между 1998-а и 2015 година, ни убягват подобно на това да чуете от майка си, че третият ви братовчед, с когото сте се виждали само два пъти, се развежда. Изглежда смътно обезпокоително, но забравяте за това след 15 секунди, защото… какво друго да направите? Двадесет и един трилиона. Но да се върнем в началото. Преди две години професорът по икономика Марк Скидмор чува бившата зам.-министърка на благоустройството и градското развитие Катрин Остин Фитс да  , че от службата на главния инспектор на Пентагона са открили 6,5 трлн. безотчетни    за 2015 г. Тъй като е професор по икономика, Скидмор си помислил: „Сигурно говори за 6 милиарда долара. Ако са 6 трилиона, това значи, че Пентагонът не може да се отчете за пари, които са  повече от брутния вътрешен продукт  на цяла Великобритания. Но и 6 млрд. безотчетни харчове също са огромна сума.” Затова Скидмор се заема да прегледа доклада на главния инспектор и открива нещо интересно: наистина става дума за  ! Безотчетни харчове за 6,5 шибани трилиона за 2015 г.! Съжалявам за лошия език, но според граматическите правила, думата „трилион” винаги трябва да бъде предшествана от „шибан”. И наистина са повече от БВП на Великобритания. Скидмор провежда скромно изследване. Според   на „Форбс“ от декември 2017 г., „той и Катрин Остин Фитс… проучват редица държавни уебсайтове и откриват подобни доклади още от 1998 г. Въпреки че документите са непълни, правителствените източници говорят за разходи за 21 трлн. долара, за които липсват документи, изхарчени от министерствата на отбраната и на благоустройството и градското развитие в периода 1998-2015 г.” Да спрем за секунда и да си представим колко са 21 трлн. долара (което не можем, защото ще причини късо съединение в мозъка ни, но все пак да опитаме). Човешкият мозък не е създаден да мисли за трилиони долари. И определено не е създаден да мисли за изхарчени от министерството на отбраната 21 трилиона, за които то няма документи. Тези числа звучат безумно. Като Алекс Джоунс да открие татуировка на задника си, направена му от извънземни. Но това число 21 трилиона идва от службата на главния инспектор на министерството на отбраната. Макар че, както пише „Форбс”, „след като Марк Скидмор започва да разпитва службата за тези необосновани харчове, нейният сайт, който документира, макар и в непълен вид, тези „счетоводни напасвания”, мистериозно е свален.” За щастие много хора преди това  успяват да свалят копия от доклада,  който можете да видите  . Ето още нещо важно в статията на „Форбс”, която е единствената в медийното пространство, отразила най-голямата кражба в американската история:  Точно така. Без обяснение са изхарчени 54 пъти повече пари от отпуснатите от Конгреса. Добре е да знаем, че Конгресът върши 1/54 от работата си да надзирава военните харчове (всъщност си мислих, че върши дори по-малко). Това явно означава, че 98% от всеки долар, похарчен от армията през 2015 г., е похарчен неконституционно. Данните от службата на главния инспектор за безотчетните харчове карат нетното състояние на Джеф Безос да изглежда като на малчуган, който подритва консервена кутия на улицата. „Докладът на главния инспектор от юли 2016 г. посочва, че безотчетните средства са резултат от неуспеха на министерството на отбраната да коригира дупките в системата.” Обясняват мистериозните харчове на   с „неуспеха да се коригират дупките в системата”? Все едно аз да кажа, че съм правил секс със сто хиляди мравояда, защото не съм гледал къде стъпвам. Двадесет и един трилиона. Изговорете го бавно. В крайна сметка няма обяснение за такова количество безотчетни неконституционни харчове. В момента за пръв път в историята си Пентагонът е във  , в която участват 2400 ревизори. Не се и надявам да им бъде позволено да стигнат до дъното на тази история, но ако американците наистина осъзнаят това число, ще настъпи огромна промяна в страната и света. Това значи, че доларът се спуска стремглаво надолу към обезстойностяването. Ако Пентагонът крие харчове, които са много по-големи от влизащите във федералното правителство средства от данъци,  това означава, че правителството печата колкото си иска пари,  мислейки че няма да има последствия. Но щом тези трилиони бъдат отчетени, нашата валута ще има още по-ниска стойност от сегашната и ще бъде само въпрос на време да избухне инфлация. Означава и че всяко твърдение на правителството, че няма пари за някой проект, е смехотворно. Очевидно то може да създава колкото си иска пари за бомби и смърт. Това обяснява как при Доналд Тръмп армията може да хвърля   , всяка от които струва над един милион долара. Защо тогава правителството не може да „създаде” безкрайно много пари за здравеопазване, образование, за бездомните, ветераните и възрастните, да направи паркирането безплатно и да плаща на „Ролинг стоунс” да изнася концерти в моя квартал? (Сигурен съм, че хонорарът на „Ролинг стоунс” е голям, но един трилион все ще стигне за няколко песни.) Очевидно правителството може да направи тези неща, но избира да не ги прави. По-рано тази година щатът Луизиана разпрати съобщения за   на 30 хиляди възрастни хора, настанени в старчески домове по програмата „Медикейд”. Да, страна, чиято черна военна дупка може да погълне трилиони долари, не може да намери пари да се погрижи за бедните възрастни. Каква гнусна шега! Двадесет и един трилиона. Бившият министър на отбраната Робърт Гейтс каза, че никой не знае накъде хвърчат парите в Пентагона. В слабо отразената му   от 2011 г. той заяви: „С моя екип разбрахме, че е почти невъзможно да се добие точна информация и отговори на въпроси като „Колко пари харчите?” и „Колко души работят при вас?”. Дори не могат да разберат колко души работят в едно министерство?! За всеки, който си търси работа: просто отидете в Пентагона и кажете, че работите там. Изглежда, че нямат много начини да разберат, че не е така. Ако искате да научите повече, вижте отличния репортаж на Дейвид Де Грау на changemaker.media, защото няма да го чуете от корпоративните масмедии, които са говорители на оръжейната индустрия. Те са любовници на военно-промишления комплекс. На практика не видях никакво отразяване в корпоративните медии по темата с мистериозните 21 трлн. долара. Липсва ми времето, когато Уолф Блитцър от CNN казваше, че парите, които хвърляме за война и смърт – отчетени или безотчетни трилиони – могат неколкократно да преборят   по света. Няма причина някой да бъде гладен или да няма подслон на тази планета, но нашата държава изглежда настървена да доказва, че я интересува единствено да печели от смърт и нищета. Нашите медии пък отчаяно искат да покажат, че ги вълнува единствено да крепят морално фалиралата ни империя. Когато медиите не насъскват населението в подкрепа на военни действия, се занимават да изпълват ефира с лайна, така че цялата нация да не може да чуе дори мислите си. Умовете ни са натъпкани с простотии и действия на малоумни знаменитости. И докато никой не гледа, се случва най-голямата кражба в историята на човечеството, прикрита зад маската на „националната сигурност”. Двадесет и един трилиона. Не забравяйте. Предполага се, че всички пари на    са 30 трлн. Долара. на Съединените щати е 18,6 трлн. Долара Представете си куп с пари само с банкноти от по 1000 долара. Колко висок ще бъде този куп, ако парите в него са един трилион долара? 101 километра. Представете си, че изкарвате по 40 хил. долара годишно. Колко време ще ви трябва да изкарате един трилион? Не си го поставяйте за цел, защото ще ви трябват   (което звучи доста, но съм чувал, че щом прехвърлите десет милиона години, времето започва да лети, защото вече сте научили наизуст пътя до офиса, къде е кафе машината и пр.)", "date": "2018.09.07", "title": "Пентагонът не може да каже за какво е похарчил 21 трилиона долара"}
{"url": "http://www.classa.bg/%D1%81%D0%B2%D1%8F%D1%82/item/386859-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D1%81%D0%B5-%D1%82%D1%80%D0%B5%D0%B2%D0%BE%D0%B6%D0%B0%D1%82-%D0%BE%D1%82-%D1%82%D1%80%D1%8A%D0%BC%D0%BF", "text": " са посочени като основна причина за тревога от 69% от анкетираните в годишно проучване, в което миналата година №1 бе тероризмът, който сега отива на пето място. Над две трети от германците имат силни опасения, че политиките на   правят света по-опасно място, заяви ръководителката на проучването Бригите Рьомстед. Вторият най-силен фактор за тревога тази година е масовата имиграция (посочен от 63% от респондентите), следван от социалните напрежения, които такава вълна създава (също 63%), сочи анкетата сред над 2300 души. Следващото най-силно безпокойство – т.е. на четвърто място с 61%, са общите съмнения на германците в капацитета на политиците им да се справят с комплексните проблеми, пред които са изправени. Тероризмът е №5 сред страховете с 59%, следван от дългови проблеми в еврозоната, за които могат да платят данъкоплатците в Германия, политически и религиозен екстремизъм, природни бедствия, свързани с промени в климата, други екологични проблеми и зависимостта друг да се грижи да тях на преклонна възраст. Анкетата е извършена пред юли сред 2335 граждани на Германия над 14-годишна възраст, на които били зададени 21 въпроса. Проучването \"Страховете на германците\" се прави от 25 години от института \"Инфоцентър\" на застрахователната компания R+V, отбелязва БНР.", "date": "2018.09.07", "title": "Германците най-много се тревожат от Тръмп"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/386852-%D0%BA%D0%B0%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0%D0%B3%D1%83%D0%B1%D0%B8-%D1%82%D0%B0%D0%B7%D0%B8-%D0%BF%D0%B0%D1%80%D1%82%D0%B8%D1%8F-%D1%88%D0%B0%D1%85", "text": "\"Магията\" на премиера вече не работи. На хората им писна от управление с безкрайни циркове и лобистки закони. Пируети на Борисов като сегашния се представят за висш пилотаж, но всъщност  са каша от недомислици и грешки.           \"След лятото ГЕРБ и Борисов се оказаха в сложна, почти загубена шахматна позиция. \"Магията\" на премиера вече определено не работи и на хората взе да им писва от управление с безкрайни скандали и циркове, гарнирани с лобистки закони. Рутинната корупция в държавните поръчки, които отиват за избраници, както и реверансите към най-различни икономически интереси дори отнеха човешки животи. Защото ако правителството бе имало кураж да се противопостави на транспортния бранш след предишните катастрофи и да въведе задължителни предпазни колани, трагедията при Своге най-вероятно нямаше да е с тези размери. Същото важи и за контрола (по-скоро липсата му) върху пътното строителство. Цената на политическата слабост е ясна – за да оцелее правителството, то трябва да не се конфронтира и да прави постоянно компромиси. Борисов тиражира и политически коректен етикет на тези компромиси – \"балансиране\". По този начин в неговото трето правителство са \"балансирани\" интересите на ДПС и Пеевски (медии, съдебна власт, 500 милиона за язовири, димящи цигари и т.н.), големите производители на горива, пишман приватизаторите на БМФ и пр. пр. Тези \"баланси\" се превръщат в изключително сложна система от уравнения, която към момента няма вярно решение. И тъй като Борисов няма съдържателно полезен ход, той реши да учуди и плени публиката с рискована тройна жертва на пешки за връщане на политическата инициатива. Заради трагедията в Своге не бе нужно трима министри да подават оставка: достатъчно би било политическата отговорност да се поеме от един министър, като Ивайло Московски бе очевидният кандидат за тази роля. Широтата на замаха на Борисов, при който (поне временно) паднаха и още две глави, говори за театрална амбиция: да се създаде впечатление, че премиерът е отново в силна позиция и контролира нещата.   Защо жертвата е грешна комбинация     1. Когато се прави сериозен ремонт на кабинета, трябва ясно да се назове основанието и новата посока. Когато Иван Костов смени десет свои министри, беше ясно за какво го прави: голяма част от тях се бяха заиграли със спорни икономически интереси. Т.е. смисълът на този ремонт беше антикорупционен. Какво цели Борисов с тройната жертва не е ясно. По-добър контрол върху обществените поръчки? Ако е така, тези министри ли са най-слабите звена в системата? Или може би нова политика по пътна безопасност, доколкото досегашната е провал? И двете възможни основания за смяната на министри са валидни, но проблемът е, че нито Борисов, нито ГЕРБ са ги артикулирали. А когато проблемът не е ясно формулиран, не можем да очакваме и някакво негово решение. Затова формулировки от рода на министрите не са \"виновни\", но понасят \"политическа отговорност\" звучат кухо и неубедително;   2. За да има смисъл даването на жертва, трябва действията на всички останали фигури по дъската да са изцяло координирани. Като начало, ходът на Борисов се оказа некоординиран с неговия обоз – т.нар. \"патриоти\" – които вдигнаха малък скандал в полевата кухня. Задачата на \"патриотите\" в това управление е да не вдигат много шум и да не пречат. Затова и Валери Симеонов правилно се насочи към контрол на децибелите в своята дейност. На този фон тракането на патриотични сини каски, тенджери, тигани и друга посуда в тила стресна премиера и парламентарната му група. И по изпитан вече модел основните сили на ГЕРБ дадоха леко на заден, заплашвайки Борисов да остане сам юнак на коня. В резултат на тези маневри настъпи съмнение дали жертвата ще е тройна и дали изобщо ще се състои. Много вероятно е тя да се окаже двойна или дори единична – говори се, че министър Николай Нанков най-вероятно ще запази поста си. Но това само по себе си би било ново бламиране на премиера, както в случаите с неприетите оставки на министрите Бисер Петков и Теменужка Петкова. Сигурно Борисов и ГЕРБ ще се опитат да представят тези пируети като висш пилотаж. Но всъщност те са си една каша от недомислици и грешни преценки; 3. Ефективността на жертвите в крайна сметка зависи от новите министри, които ще дойдат след отстранените. ГЕРБ си позволи цяла седмица без да внесе и капчица яснота по този въпрос – единственото, което се знае е, че Лиляна Павлова, Цветан Цветанов и Румяна Бъчварова няма да са сред новите имена. Този съспенс само засилва усещането за слабост и нестабилност. И потвърждава хипотезата, че ходът е чиста премиерска импровизация, некоординирана нито с коалиционните партньори, нито със собствената парламентарна група; 4. Една успешна правителствена реформа би трябвало да сложи край на въпросите за смяна на други министри. Тройната жертва на Борисов прави обратното – тя отваря въпроса за други бъдещи промени. Ясно е, че вече няма особена логика да имаме министър на европейското председателство. Също така е много вероятно министерството на правосъдието да смени титуляра си. В този смисъл вместо да \"затвори\" проблема за състава на правителството си, Борисов сякаш се подготвя да обсъжда, приема и отхвърля правителствени оставки до Нова година. А това е гаранция единствено за плаваща стабилност, което е политически коректният израз за нестабилност.   БСП играе без царица   ГЕРБ изиграха слаб ход, но БСП са на път напълно да го проспят. Това е така, защото те по принцип играят без царица. Корнелия Нинова, която би трябвало да е дамата в социалистическия отбор, понякога се изживява като консервативна царица и нанася сериозни щети на своите. Така например Сергей Станишев може и да е цар на ПЕС, но е под непрекъсната обсада със заплахи за мат от Нинова и нейното обкръжение. В консервативния си устрем тя опразва центъра на дъската и тръгва на лов за избиратели в периферията ѝ, като се конкурира с подобните на АТАКА по хомофобия, ксенофобия, путинофилия и соцносталгия. Каквито и грешки да прави ГЕРБ, при такава самоубийствена стратегия на опонентите им - те не са решаващи. Социалистите имат и други персонални проблеми. Не може да претендираш за алтернативна икономическа политика, когато основен говорител по тези въпроси ти е Румен Гечев – човекът с особени заслуги за най-големия фалит на страната през последните 30 години. Като добавим и инцидента с Бенчо Бенчев, оказва се, че липсата на царица не е единственият проблем на червените. Аматьорщинитe в играта на БСП явно карат президента Радев да се дистанцира от тях. В последното си изказване той не подкрепи исканията на левицата за нов вот и намекна, че сам ще бъде алтернатива на сегашното управление. Както повечето от заявките му дотук, и това може да бъде сложено в графата \"неясни намерения и отложени закани за действия\". Идат ли избори?   ГЕРБ са доказали, че винаги могат да произведат предсрочни избори – съзнателно или не. Сезонът започва турбулентно и не е изключено след договорките за нов главен прокурор да осъмнем в хипотеза на предсрочни избори, проведени вероятно заедно с европейските. Така или иначе, страната влиза в предизборна кампания. С оглед на това извънпарламентарната опозиция в лицето на \"Демократична България\" няма време за комфортно партийно строителство и структуриране на коалиционните отношения. От ключова важност е да се избегне създаването на друг десен, алтернативен политически играч, който да разцепи вота за извънпарламентарната десница. Инженерите на ГЕРБ сигурно вече са започнали да заваряват подобни мюрета и да пробват да ги пуснат на вода. Затова е важно демократичната общност да се консолидира през този сезон и да предложи ясна дясно-центристка управленска алтернатива на ГЕРБ. В този смисъл, дори и предсрочни избори да не се случат, всички ще се държат сякаш те са непосредствено предстоящи. А политиката е често въпрос на самосбъдващи се пророчества.", "date": "2018.09.07", "title": "Как Борисов загуби тази партия шах"}
{"url": "http://www.classa.bg/%D1%81%D0%B2%D1%8F%D1%82/item/386853-%D0%BC%D0%B5%D1%80%D0%BA%D0%B5%D0%BB-%D0%B5-%D0%B2%D0%B8%D0%BD%D0%BE%D0%B2%D0%BD%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%BE", "text": "Миграционната политиката на Меркел е \"майката на всички сегашни беди\", заяви вътрешният министър Зеехофер, намеквайки, че тя вече няма подкрепата на мнозинството – нито в Германия, нито в Европа.             Около германския вътрешен министър Хорст Зеехофер от ХСС („сестринска партия\" на ХДС на Ангела Меркел) напоследък беше настъпило подозрително затишие. След летните скандали, които поставиха на карта десетилетното партньорство на двете консервативни партии, страстите осезаемо се охладиха. Но ако канцлерката Ангела Меркел си е мислела, че най-страшното вече е минало – лъгала се е. Ето, че сега Зеехофер обяви въпроса за миграционната политика на Германия за „майката на всички проблеми\". И изброи всичко, което се случи през трите години, откакто думите на Меркел „Ще се справим\" станаха мото на една относително либерална бежанска политика: разлом в обществото и възход на популистката партия „Алтернатива за Германия\", която вече събира сериозна електорална подкрепа вдясно от двете консервативни партии ХДС и ХСС. Авторитетът на традиционните партии в Германия за все повече германци вече е уронен. Това ли е причината?   Наистина ли всичко това се дължи единствено на бежанската политика? Въпросът е комплексен и няма лесен отговор. Най-близко до истината навярно ще бъде заключението, че приемът на бедстващи хора от цял свят в Европа катализира многобройни, отдавна тлеещи конфликти: Изтокът срещу Запада, либералната срещу направляваната демокрация, споровете за ролята и значението на правовата държава, социалните проблеми. Все по-очевиден обаче става един факт, който Зеехофер явно искаше да изтъкне за пореден път: колкото и ужасяващи да са изстъпленията и преследването на бежанци в Кемниц през миналата седмица, политиката на канцлерката по отношение на бежанците и политическото убежище вече няма подкрепата на мнозинството – нито в Германия, нито в Европа. С няколко дни закъснение става ясно, че дори и за случилото се в Кемниц политиците от консервативните партии не могат да намерят общ език. Канцлерката говори за „насъскване и лов\" на мигрантите, но нейният съпартиец, министър-председателят на Саксония (където се намира Кемниц) ѝ възразява в пряк текст. Хорст Зеехофер също казва, че разбира хората, които са разгневени от убийството на един германец, което по всяка вероятност е било извършено от кандидати за убежище.   Засега все още няма никакъв успех   В затворен кръг Меркел открай време повтаря, че през 2017 година се е кандидатирала отново за канцлерка единствено поради загрижеността си за разединеното общество и за разнебитения ЕС. Година по-късно става ясно, че тя не е постигнала никакъв напредък по тези два кръга от проблеми. Европа издига на власт популисти (Италия), все повече затъва в национализми (Великобритания, пък и други), извива ръцете на правовата държава (Полша). А в Германия недоволните, екстремистите, враговете на демокрацията и вътрешните противници на канцлерката намират общ знаменател: Меркел е виновна. Меркел все още се удържа на върха единствено поради това, че ерозията в други партии е по-силна от тази в ХДС. Това важи особено за социалдемократите и за ХСС в Бавария. Но още колко дълго ще издържи така? Човек вече има чувството, че Меркел се барикадира в канцлерството – а това е тревожен знак. В продължение на десет дни цяла Германия гледа към Кемниц, наблюдава разгневени граждани, десни екстремисти, които насъскват и са готови за насилия, прояви на открити симпатии за нацистки лозунги. Но вижда и една могъща контра-демонстрация, един рок-концерт и събралите се на него хора, които се тревожат далеч не само от бежанската политика, но и от настроението в страната, от обществото, от бъдещето на демокрацията. А Меркел? Тя все някой ден ще отскочи до Кемниц – може би през октомври, още няма дата. В канцлерството става все по-самотно.", "date": "2018.09.07", "title": "Меркел е виновна за всичко?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386851-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-7-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "ОВЕН ( 21 март - 20 април ) Трябва ентусиазирано да се заемете с нови дела, за да докажете своите таланти и компетентност. Един добър ден за получаване на пари, сключване на сделки и участие в различни събития. Във финансовата сфера, може да има затруднения при получаване на пари чрез превод. Вечерта се въздържайте от спонтанни покупки. ТЕЛЕЦ ( 21 април - 21 май )  Не се препоръчва да сте прекалено разточителни с парите и лекомислени в любовните дела. Ако искате да станете по-успешни и щастливи, е време да промените приоритетите си. Въпросите от семеен характер, ще решите бързо и без крайности. Но в работата, не се стремете към победа на всяка цена, в противен случай ще загубите. БЛИЗНАЦИ ( 22 май - 21 Юни ) Може да получите неочаквана оферта за работа, което ще ви предаде оптимизъм. Този, който ви пречи, несъзнателно ще ви помогнете. Лесно ще намерите общ език с всички, но любимият, няма да иска да споделя вашето мнение. По-късно, ще разберете причините за разногласието.   РАК ( 22 юни - 23 юли ) Днес не е препоръчително да завързвате нови запознанства, в противен случай, ще пропилеете целият ден. Няма да може да контролирате емоциите и поведението си, което ще доведе до сериозни конфликти. Обмислете добре финансовите въпроси, за да не пропуснете момента, за получаване на бонус. Вечерта може да се наложи да се занимавате с ремонти и домашни проблеми. ЛЪВ ( 24 юли - 23 август ) Днес толкова умно, ще се разпореждате с парите, че няма да изпуснете и един лев. При това в ръцете ви, ще се окажат пари от приятели и колеги. Може да ви възложат организацията на масово събитие, но дали да се съгласите, решавайте сами. Вечерта говорете с хора, които могат да слушат, за да се разтоварите емоционално и получите морална подкрепа. ДЕВА ( 24-ти август - 23 септември ) Очаква ви енергиен подем и много работа. Може да учите, да овладявате нова професия или да предприемете бизнес пътуване. В личната сфера, също не намалявайте темпото, особено ако вашият роман е започнал наскоро. Вечерта се очакват малки приходи. Оставяйте настрана пари, за ремонти и домашни нужди. ВЕЗНИ( 24 септември - 23 октомври) Трябва да се съсредоточите върху малките неща и върху това, което в бъдеще, ще ви носи полза. Детайлите може да са незначителни, но обещаващи. Не бягайте от любовта, дори ако ви се струва, че избраникът ви не е съвършен. Може да действате първосигнално, но тук този метод е неподходящ. Възможно е решение, на отдавна тревожещ ви проблем.   СКОРПИОН ( 24 октомври - 22 Ноември ) Препоръчително е да положите усилия, за да решите финансовите си проблеми. В противен случай и крачка няма да направите напред в основната си дейност. Не гледайте в далечното бъдеще, ако ви предложат нова работа. Тук схемата за вас е проста - ако предложението е интересно, тогава трябва да се съгласите без съмнение.   СТРЕЛЕЦ ( 23 Ноември - 21 Декември ) Ще получите много приятни новини, ще се срещнете с разнообразни хора и най-важното, ще реализирате желанията си. Имайте предвид, че не трябва да казвате на всички за вашите цели в кариерата. Особено, ако сте ужасно суеверни. За да подобрите здравето си, не се нуждаете от хапчета, а от голяма доза оптимизъм. КОЗИРОГ (22 Декември - 20 януари ) Очаква ви добър ден, в който ще имате достатъчно сили за работа и време за общуване с приятели. Не забравяйте и за домакинската си работа, дори ако непрекъснато ви търсят за бизнес дела. В личната сфера назрява не просто конфликт, а сериозен разговор с любимия. Между другото, той ще сложи всичко на мястото си.  ВОДОЛЕЙ ( 21 януари -  19  февруари ) Предстои ви, самостоятелно да решите, да бъде или да не бъде. Става дума за нова позиция, която ще отвори пред вас много перспективи. На предизвикателството на користни личности не отговаряйте, иначе изведнъж ще загубите всичко. Във финансовата сфера може да направите непоправима грешка, ако не изчислите текущите си разходи.   РИБИ ( 20 февруари - 20 март ) Днес прехвърлете всички важни срещи, за втората половина на деня, за да не се разкъсвате между домашните дела и работата. Необходимо е да обърнете внимание на онези, които открито ви пречат, да постигнете успех в кариерата. Ако разумно подходите към такива въпроси, вечерта ще почивате на лаврите си. Успокойте само апетита си.", "date": "2018.09.07", "title": "Дневен хороскоп 7 септември"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386847-%D1%80%D1%83%D1%81%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0-%D0%B7%D0%B0%D0%BC%D0%B5%D0%BD%D0%B8-%D0%B3%D0%B5%D0%BE%D1%80%D0%B3%D0%B8-%D0%B2%D0%B0%D0%BB%D0%B5%D0%BD%D1%82%D0%B8%D0%BD%D0%BE%D0%B2", "text": "Русата изкусителка пак удари кьоравото със сина на собственик на мина край Перник. Плеймейтката Златка Райкова заби женен мъж с деца след раздялата си с ММА боеца Георги Валентинов, пише „Галерия\". Новият на плеймейтката се казва Краси и е неприлично богат. Баща му е собственик на мина до Перник и е вкарал наследника си в бизнеса. Именно Краси е причината Златка и ММА боецът да се разделят само няколко месеца след годежа в „Като две капки вода\". Русата изкусителка и перничанинът се запознали в известен столичен клуб още преди Георги да й предложи. Плеймейтката бързо се влюбила в богаташа, чиято банкова сметка не било трудно да засенчи тази на ММА боеца. „Дълго време Златка беше объркана и не знаеше какво да прави, но и тя разтрогна годежа си с Георги\", разказват нейни близки. Уви – към днешна дата новият й все още се води женен. „Горката, направо се стопи от нерви и от мъка. Заради него развали годежа си с Жоро, а той май никога няма да остави жена си и децата. Не й върви на нея с обвързаните\", вайкат се приятелки на Райкова. Златка в действителност има слабост към семейните мъже. Припомняме, че звездата й изгря именно съблазнявайки женен мъж в риалити шоуто „Островът на изкушението\" преди 10 години. В последствие се забърка с Павел Лазаров, който по това време чакаше дете. „Бившата му жена искаше да ме залее с киселина\", спомня си по-късно Райкова. След него плеймейтката заби небезизвестния плевенски кримигерой Камен Балбузанов-Куката – също женен. Дълго Райкова не можеше да се измъкне от гангстера, за когото твърдеше, че я тормозел. През 2013-а се запозна с Георги Валентинов – единственият необвързан в списъка с мъже на Златка. След 5 години безоблачна връзка обаче изкусителката осъзна, че страстта й към семейните мъже е по-силна и отново се впусна да гони дивото.", "date": "2018.09.07", "title": "Русата Златка замени Георги Валентинов"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386848-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D1%84%D1%83%D0%BA%D0%B0-%D1%81-%D0%B3%D1%80%D0%B5%D1%85%D0%BE%D0%B2%D0%BD%D0%BE-%D1%82%D1%8F%D0%BB%D0%BE", "text": "Мис България Нанси Карабойчева показва перфектно тяло на плажа. Красавицата, която отткрай време е запалена по спорта, покрай половинката си, събра погледите с плочки по корема. От около година тя е станала направо маниак на тема фитнес и здравословно хранене. В резултат на това активните тренировки вече се отразяват на фигурата й, пише „Телеграф\".      Само преди месец русата хубавица се омъжи за волейболния национал Добромир Димитров с когото са гаджета още от ученическите си години. Двамата нямаха никакви съмнения дали да узаконят връзката си с подпис, а междувременно си взеха и няколко дни почивка. Фенове на миската пък се шегуват, че не е толкова на добре да показва такова тяло на плажа. И е крайно време да развали плочките с бременно коремче. Пожелаваме й скоро наистина да се радва на подобна изненада.", "date": "2018.09.07", "title": "Мис България се фука с греховно тяло"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386849-%D1%84%D1%80%D0%B5%D0%BD%D1%81%D0%BA%D0%B8%D1%8F-%D0%BF%D1%80%D0%B8%D0%BD%D1%86-%D0%BE%D1%82-%D1%83%D0%BB%D0%B8%D1%86%D0%B0%D1%82%D0%B0", "text": "Историята на бездомно момче от няколко седмици разтърсва Франция. Десетки хора се втурнаха да спасяват \"Принца от улицата\", както го наричат, докато стана ясно кой се крие зад този образ. Всичко започва в края на август на метри от световноизвестния булевард „Шанз – Елизе\". Десетки разчитат на милостинята на туристите там, но \"Принцът от улицата\" е различен от тях. Той е с ангелско лице, рус и много чаровен. Франция се влюби в него, превърна го в герой, а после разбра, че всичко е лъжа. Едно 19-годишно момиче среща едно 18-годишно момче. Тя е чувствителна, той е красив, висок и много приятен за разговор. Тя веднага публикува съобщение в една социална мрежа и го превръща във всеобщ любимец. „Срещнах Маелиг днес, докато се разхождах по „Шанз Елизе\", навършил е 18 години на 4 април и от рождения си ден е на улицата, бедства със социални помощи и няма къде да спи, втората му майка е поискала от баща му да избира между нея и сина му. Толкова е усмихнат и изглежда щастлив, въпреки всичко, пази надежда\". Десетки се отзовават на призива за помощ за Маелиг. Той остава няколко часа в дома на 40-годишната Никол и излиза само за малко, да се разходи. Никога не се връща, а Никол открива, че \"Принцът от улицата\" си е тръгнал с портфейла й. По-късно е задържан на гара в Париж, а пред френско издание приютилата го Никол призовава за разбиране към действията на Маелиг. \"Той е отчаян, но не е направил нещо чак толкова страшно, че да отиде в затвора\", казва Никол, приютила Маелиг. Принцът от улицата е обвинен в поне 20 кражби, а в началото на тази седмица е осъден на 140 часа обществено полезен труд. Маелиг вече изпълнява присъдата си и работи. Момичето, което го направи герой, се извини на хилядите си нови почитатели в социалните мрежи, че се е объркала. \r\n    ", "date": "2018.09.07", "title": "Френския \"Принц от улицата\""}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/386850-%D0%B2%D0%BE%D0%BB%D0%B5%D0%B9%D0%B1%D0%BE%D0%BB%D0%B8%D1%81%D1%82%D0%BA%D0%B0%D1%82%D0%B0-%D1%81-%D0%BD%D0%B0%D0%B9-%D0%B4%D1%8A%D0%BB%D0%B3%D0%B8%D1%82%D0%B5-%D0%BA%D1%80%D0%B0%D0%BA%D0%B0", "text": "Волейболистката с най-дългите крака в България - Неапола Матеева показа секси форми.  Новото гадже на футболиста на Витоша (Бистрица) Анти Рениа, с когото наскоро разкриха връзката си, разгорещи в социалните мрежи с кадри, на които се вижда, че е в прекрасна форма.   Дъщерята на лекоатлетката Венелина Венева в момента е част от отбора на Берое, като преди това носеше екипа на ЦСКА. Горещите снимки на Неапола:", "date": "2018.09.07", "title": "Волейболистката с най-дългите крака"}
