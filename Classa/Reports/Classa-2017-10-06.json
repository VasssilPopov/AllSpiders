{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%BA%D0%BE%D0%BC%D0%BF%D0%B0%D0%BD%D0%B8%D0%B8/item/373572-%D0%BE%D1%87%D0%B0%D0%BA%D0%B2%D0%B0%D1%82-%D0%BB%D0%B8%D1%86%D0%B5%D0%BD%D0%B7%D0%B0-%D0%BD%D0%B0-%D0%B5%D0%BC%D0%BA%D0%BE", "text": "Докладът на МВР за безопасността в оръжейното предприятие \"Емко\" е положителен за работниците, обяви министърът на икономиката Емил Караниколов. Днес се очаква решение за лиценза на фирмата, след като междуведомственият съвет разгледа доклада на МВР. Очаква се лицензът да бъде върнат. Разрешителното на „Емко\" за износ на специална продукция беше отнето през юли заради нарушения при производството и съхранението на боеприпасите. Междувременно работници от поделението на фирмата в Монтана се готвят за пореден протест в София. „Искаме си парите по реализираните сделки от „Кинтекс\", които се равняват на няколко десетки милиона долара. Става дума за продукти, реализирани до крайния доставчик\", обяви инж. Краисмир Пъдарев, директор на изнесеното производство в Монтана. Протестът в София е насрочен за 14 ч. пред Министерския съвет, ще има и служители на „Емко\" от Трявна и Белица, ще присъстват и работници от „Дунарит\".", "date": "2017.10.06", "title": "Очакват лиценза на Емко"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/373573-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B5-%D0%B3%D0%BE%D1%82%D0%BE%D0%B2%D0%B0-%D0%B7%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0", "text": "България все още не отговаря на условията за влизане в еврозоната. Това стана ясно по време на конференция за икономическото развитие на страните от Централна и Югоизточна Европа, организирана от Европейската централна банка. \"Номиналните критерии трябва да бъдат уважавани, но големият въпрос е за постигането на устойчиво сближаване. Когато се стигне до шокови ситуации, а те винаги се случват, колко устойчиво е обществото? Говоря и за политически, и икономически шокове. Не е въпросът само за икономическата устойчивост, но и за социалния консенсус, който сте постигнали в страната си\", отговори главният икономист на Европейската централна банка Питър Прат на въпрос на \"Хоризонт\" дали икономическото сближаване с валутния съюз е най-голямото предизвикателство пред България, за да приеме еврото.", "date": "2017.10.06", "title": "България не е готова за еврозоната"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373567-%D0%BB%D1%83%D0%BA%D0%B0-%D0%B2%D0%B8%D0%B7%D0%B5%D0%BD%D1%82%D0%B8%D0%BD%D0%B8-%D0%BD%D0%B0-%D0%B8%D0%B7%D1%82%D0%BE%D1%87%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D1%9D-%D0%BF%D0%B8%D1%81%D0%BD%D0%B0-%D0%BE%D1%82-%D0%BD%D0%B8%D1%81%D0%BA%D0%B8%D1%82%D0%B5-%D0%B7%D0%B0%D0%BF%D0%BB%D0%B0%D1%82%D0%B8", "text": "      Няколко въпроса. На първо място, предстои приемането на Европейски стълб за социални права и се надявам това да се случи по време на българското председателство. В този смисъл, получих уверения и от премиера г-н Борисов, и от министъра на финансите г-н Горанов. Политиките на съкращения – така нареченият остеритет, засегна цяла Европа, но аз съм убеден, че за България това важи с още по-голяма сила.      Намираме се в период, в който е трудно да се върнем към нашия социален европейски модел, но след дълги дебати председателят на Еврокомисията г-н Юнкер реши да лансира тази инициатива. Социалният стълб ще се основава на 20 принципа, които призовават за връщане към Хартата за основните права в ЕС – тук са и правото на колективно договаряне, на стачки, на регламентирано работно време, на безопасни условия на труд и пр.   В нашите разговори в София засегнахме и Директивата за командированите работници. Както сигурно знаете, тя беше блокирана от 12 държави – членки на ЕС. Научих, че България има готовност да я подкрепи като изключи единствено транспортните работници – шофьорите на тирове. Ситуацията като цяло остава неясна, да се надяваме на развитие при българското председателство.   През последните 5 години забелязваме повсеместно намаление на доходите от труд, а в България положението със заплащането е още по-тежко. Намираме го за абсолютно неприемливо. Въпросът вече не опира само до социалната справедливост, която също е много важна, но и до запазване на единството на целия Европейски съюз и на неговата конкурентоспособност като единен пазар. Задължително трябва да се пристъпи към вдигане на заплатите в цяла Източна Европа, за да се тръгне най-после към някакво сближаване. Изследване на чешки учени наскоро показа, че ако се следват сегашните темпове на „сближаване”, заплатите на източноевропейците ще стигнат германските след 366 години! Мога само да ви кажа, че на страните от Вишеградската четворка това положение им е дошло до гуша.   Виждаме решимост от тяхна страна да не търпят повече мултинационалните компании (МНК) да плащат тук, колкото в Азия, печалбите им да растат, но да не отиват за развитие на тези държави, а младите хора да ги напускат. Предложихме им да направят Алианс за сближаване на заплатите, на което се отзоваха не само те, но и правителствата на западни страни като Германия, Австрия, Швеция… Идеята е да се съберат на общ форум и да изтласкат заплатите нагоре посредством натиск върху компаниите.     Минималните работни заплати в Източна Европа трябва да растат много по-бързо, отколкото на запад. Освен това, западните страни ще настояват пред МНК да вдигат заплатите на изток поне до нивото на производителността. Тоест, ако в източен завод на „Фолксваген” производителността е 70% от германската, то и заплатите трябва да бъдат в такова съотношение. Знаем, че това е труден процес и няма да стане за един ден, но вече виждам решителност да се започне отнякъде.     Да, в България погледнаха много добре на нея. Искам специално да подчертая интереса на финансовия ви министър. Той дори предложи конференция за сближаване на работните заплати по време на българското председателство. Доволни сме от заявения интерес, но ще продължим да настояваме тези неща да се случат.       От кого идват тези идеи – от работодателите или от правителството?     От правителството ни казаха, че имате увеличение на минималната работна заплата с 11 % за тази година, същото се планира и за догодина. Но също така те най-откровено признаха, че работодателите не искат да увеличават заплатите и че бойкотират колективното трудово договаряне на браншово ниво. Финансовият министър директно ме помоли за съвет как могат да се накарат работодателите да започнат преговори със синдикатите. Такава ситуация не е нормална. Ние, от Европейската конфедерация на профсъюзите, обмисляме да дойдем пак, вече заедно с представители на европейски работодатели, така че да ги подтикнем да седнат на масата на преговорите.     Разбирам, но това не беше предмет на нашия разговор…     Вие нямате прогресивни ставки? Мога да кажа само, че това е ужасно решение. Бедните да плащат повече от богатите дори е антидемократично. Не съм сигурен дали България е най-бедната страна в Европа, но знам, че статистиката я сочи за страната с най-ниските доходи и заплати. За другото, признавам, не бях чувал. И кой въведе това облагане, сегашното правителство ли?     Г-н Станишев ли? Председателят на Партията на европейските социалисти е въвел плосък данък?!…  … Следващият път, когато го срещна, ще го питам – „Я ела насам, ти какво си направил в твоята страна?”.     Дъмпингът не зависи от решенията, взети в Брюксел, а от политиката на отделните страни. Но, да, от много години ЕК насърчаваше несправедливата конкуренция между държавите. Това важеше главно за комисията „Барозу” в двата ѝ мандата. Първите стъпки на новата комисия бяха да настоява за намаляване на социалния дъмпинг. Точно затова започна и работата по преразглеждането на Директивата за командированите работници, а сега и по Европейския стълб за социални права. Целта е да се поощри сближаването между страните.    Да, опитваме се да спрем тези негативни процеси, но това зависи не само от ЕК, а и от страните – членки на ЕС. Затова обикалям страните и убеждавам премиерите да вървят към сближаване, а не да задълбочават конкуренцията. Това може да стане като подкрепят Алианса за сближаване на заплатите, социалния стълб и като ревизират Директивата за командированите работници. Имаме три основни предложения – повишаване на минималните заплати във всички страни до равнища от 60 % от средните възнаграждения; законодателно утвърждаване на колективното трудово договаряне и натиск върху МНК да увеличат заплатите поне до нивото на производителността.     Да, отлично знам. Има нужда от натиск, точно затова правим тази кампания. Трябват ни и съюзници и ето, че някои големи компании са по-склонни да го направят, защото усещат, че това е от полза и за тях… Вече имахме сериозни разговори и с някои правителства – в Словакия, Чехия, Франция, Германия, Австрия, Швеция, Холандия и другаде.     Такива твърдения просто са неверни. Ние знаем какви са нивата на печалбите за последните години, а също и това, че те не се инвестират нито в заплати, нито в подобрения на материалната база. През последните 15 години производителността навсякъде расте от 5 до 10 пъти по-бързо от заплатите. Това означава, че работодателите разполагат с много повече пари, отколкото разпределят. А най-големите разлики между производителност и възнаграждения са тъкмо в източноевропейските страни. Ние не се борим за това заплатите да растат над производителността, а казваме – има луфт между двата показателя и той трябва да се запълни, така че да напаснем заплатите към производителността.     Честно казано, не смятам, че причината за каталунския проблем е породен от социална дезинтеграция. Напротив, това е най-богатата част от Испания и по-скоро проблемът е обратен – че не искат да делят с останалата част от страната това, което печелят и произвеждат. Липсата на солидарност се вижда не само в Испания. В Европа има региони, които са доста по-богати от останалите и се страхуват, че ще загубят това, което имат. Да, причините сигурно са в кризата, но парадоксът е, че фрагментацията напоследък е по-силна в богатите страни, а не в по-бедните.", "date": "2017.10.06", "title": "Лука Визентини: На Източна Европа ѝ писна от ниските заплати"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373568-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%B0%D0%B4%D0%B5%D0%B2-%D0%BF%D0%BE%D0%B4%D0%B3%D1%80%D1%8F%D0%B2%D0%B0-%D1%81%D0%B2%D0%BE%D1%8F-%D0%BF%D0%B0%D1%80%D1%82%D0%B8%D1%8F", "text": "България е вече едновременно в кампания и за местни, и за президентски избори. Първото – защото случаят “Хасково” развихри всички кметове на общини и кметства, а също – и наместници. А втората – защото в течение на казуса държавният глава измести и Корнелия Нинова, и Елена Йончева.   Румен Радев използва, че ключова фигура на ГЕРБ е в нокдаун, и на мига нанесе удар по Борисовата партия. Поиска и битка. И точно тогава в задаващото се дерби се намеси соцдепутатът Георги Свиленски, който нетактично напомни, че президентът си е на БСП. Но това е етикет, от който самият Румен Радев всячески се стреми да избяга. Което не е лишено от политическа логика и прагматика – БСП е далеч от най-добрата си кондиция и не успява да увеличи процентите си симпатия въпреки периодичните скандали, неизбежни за една управляваща партия.   След като Свиленски се опита да свърне обратно Румен Радев към партията майка, от “Дондуков” 2, където иначе всичко добре чуват, този път не последва реакция. Точно обратното – в 8-те си месеца в Бялата къща  Конституцията дава чудесна, сгодна легитимация. Само че там няма вратички срещу неофициалното инженерство на нови политически проекти от действащ държавен глава.   Президентът идеално се възползва от липсата на силна опозиция и коригира на воля изпълнителната власт. Репликира и законодателната. Той е последен коректив, ментор и наставник в държавата.   който като кмет на столицата всеки ден изправяше кривиците на тройната коалиция, след като бе скъсал с партията на царя. И се харесваше на всички.   По същия начин и президентът Радев, отскубнал се от майчинската прегръдка на Нинова, изключително ловко подръпва и левите, но и десните струни. Липсата на така наречената реформаторска десница в парламента е в услуга на неговата игра. Тази реторика е свободна за държавния глава Румен Радев и той вече я експлоатира от най-високия амвон в политиката. И със сигурност ще продължи да удовлетворява очакванията на тази част от политическия спектър, която жадува за продължаваща, радикална съдебна реформа. Това му е дясната страна на политика Румен Радев.   В Ню Йорк се зарече, че лично ще бди какво става с (пренебрегнатия от лошите политици) референдум за мажоритарни избори. Тук не бие директно по ГЕРБ, понеже и те са “за” такива, но няма значение – това послание винаги се харесва от народа. И то много. Сега ще видим кога и как ще подхване темата и докъде ще натисне партиите в парламента да направят нещо за референдума.     Въобще Румен Радев вече почти всеки ден показва, че Бойко Борисов трябва да дели мегдана с него… А какво ще стане до президентските избори, на които  човек с богата фантазия и продължителни политически наблюдения може лесно да прогнозира. Дори в детайла.   Но да оставим президента и да се върнем на повода за задаващата се “биткаджийска” страхотия – хасковската стихия. Според мен тя пък разкри няколко симптома, които, ако сега се разчетат коригиращо и адекватно, ще сме благодарни, че е пламнал фитилът:   1. Близки роднини на водещите политици – тези, от които нещата зависят, място в политиката не трябва да имат. Нищо, че може да са най-добрите хора и най-перфектните професионалисти, които, събрани заедно, правят мечтан отбора. По един на рода, дето се вика, стига.   2. Местната власт от години повтаря, че иска още по-голяма децентрализация, но българите сме с такъв манталитет, че ако не ни следят централно, имаме склонност да се отпускаме и да мислим глупости. Затова нека има повече контрол, пък нищо, че не е демократично.   3. Не е лошо да се въведе мандатност за областните партийни лидери – ей така, профилактично. Това, че скоро ще се върнат в нормалния живот като “обикновени граждани”, ще ги държи по-скромни.   А иначе е добре, че ГЕРБ запази човек като Делян Добрев. Освен че преди години изнесе доста в енергетиката, той е и автор на националната програма за саниране, а също на приоритетната в този мандат реформа в администрацията, която  Оставката на Добрев е морален акт за запазването на авторитета на партията и на спокойствието на семейството. Макар и да е известен с това, че няма неприета оставка, преди години Бойко Борисов вече върна една – на зам.-кмета Йорданка Фандъкова, при техническия фалстарт на електронната система за градините. И не сбърка. Така че прецедент има. И то доказано добър е.", "date": "2017.10.06", "title": "Президентът Радев подгрява своя партия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373569-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D1%82%D0%B5%D0%BF%D1%8A%D1%80%D0%B2%D0%B0-%D1%89%D0%B5-%D0%B8%D0%BC%D0%B0-%D0%BA%D1%80%D1%8A%D0%B2-%D0%B0-%D1%81%D1%82%D1%80%D0%B0%D1%85%D0%BE%D0%B2%D0%B5%D1%82%D0%B5-%D1%83-%D0%BD%D0%B0%D1%81-%D0%B7%D0%B0-%D0%BA%D1%8A%D1%80%D0%B4%D0%B6%D0%B0%D0%BB%D0%B8", "text": "         Затова мнозина у нас са настроени против каталунците, заемат националистическата позиция на Испания, която имала право да си запази „териториалната цялост”.   Сега в Каталуния влизат военни части, готови да окупират четирите провинции, в момента, в който обявят независимост, както се кани да направи каталунският парламент. Нека читателят да забележи това – Каталуния има парламент. Има автономия в рамките на Испания, подобна на статута на Шотландия в Обединеното кралство.   Какви сравнения с Кърджали? У нас  няма автономни области, със свой парламент. Има територии, населени с българи и турци. Съседните територии в Турция и Гърция, населени с българи, отдавна са етнически прочистени. Имената на българското малцинство са сменени с турски и гръцки, но не по дивашки начин като Тодор Живков, с насилствено преименуване, а постепенно за десетилетия, със забрана в закона за чужди имена и т. н. Същото се случва и с каталунците. Години наред са забранени каталунските имена, изучаването на каталунски език (разликата му с испанския е по-голяма от разликата на българския с македонския и на шотландския с английския).       И онези нашенци, които категорично се обявяват против каталунците с техния референдум и воля за независимост, трябва да знаят, че дори там да ги смажат с кръв, както се очертава, това няма никакво значение какво ще стане в България.  Като подкрепиш Испания да смаже Каталуния, като ги забранят и т. н., това не значи, че след време у нас някой няма да се опита да направи референдум. Няма гаранция.  Самият Европейски съюз, САЩ и т. нар. международна общност, конструира със силата на оръжието   Косово обяви независимост 2008 година, новата държава е призната от над 100 държави, включително България. Дали това е разумно, всеки да преценява сам. Но е абсурдно да подкрепяш Испания да сгази каталунците с всички средства, а да признаваш Косово. Сърбия чрез ООН официално сезира Международния съд в Хага да каже не нарушава ли международното право едностранното обявяване на тяхна област като отделна държава. Съдът каза, че не нарушава. Вратата е отворена. България призна Косово, сега ако ще да признава или не Каталуния. Има очевидна лицемерна позиция, двойни стандрати.   Покрай Каталуния непрекъснато споменават и Крим. Няма съмнение, че там мнозинството не иска да е част от Украйна. Когато проведоха референдума в Крим, българският премиер, тогава Сергей Станишев, зае европейската позиция, обяви се против референдума, дори в изявление спомена Кърджали – какво ще стане ако някой реши да си проведе по подобен начин референдум и у нас. Срещу Станишев скочиха много представител на ДПС и български турци извън ДПС. Мехмед Дикме остро нападна премиера и поиска той да се извини на кърджалийци, те били мирни хора.   Сега ДПС наистина е неагресивна местна партия, не показва сепаратистки настроения. Лидерът й (де факто) Ахмед Доган е в конфликт с властта на Ердоган в Турция. Там не го смятат за свой човек. Сепаратизъм по-скоро може да дойде от новата турска партия на Лютви Местан, която явно се подкрепя от Ердоган – гласуването в секциите в Турция на последните избори го доказа. Освен това Доган няма да е вечен. Никой не знае накъде ще завият турските партии в близко и далечно бъдеще. Турция като нищо може   Вече има исторически пример със Северен Кипър, където с помощта на турската армия беше създадена нова държава – Кипърска турска република. Заради 10-процентно турско население там, турската армия отцепи една трета от остров Кипър. Тази държава не е призната като Косово, но никой не е могъл да повлияе на Турция, тя си е член на НАТО, а ЕС преговаря да я приеме за член, независимо от обтегнатите отношения в момента.   Така че заплахата от турския национализъм и амбиции за ислямска инвазия в Европа съществува и никой не може да предвиди в бъдеще какво ще стане. И дали България няма да стане обект на сепаратизъм. У нас може да не поискат автономия, а направо (или впоследствие) присъединяване към Турция. И могат да получат подкрепа, особено от националистическа власт с ислямизаторски амбиции, като тази на Ердоган. Не трябва да се изключва такъв сценарий. И той може да се случи независимо от това какво ще стане в Каталуния. По-скоро кюрдския референдум в Северен Ирак е дразнител за такива действия.   Затова, ако в Каталуния избухне още по-голямо насилие, с намесата на армията, което изглежда неизбежно, това може да повлияе на настроенията на много хора, които ще съчувстват на каталунците. Логичното е ЕС да се намеси, да преговаря направо са каталунските власти, да обещае приемането им в ЕС веднага – те имат за валута евро, институциите и законите им са по стандартите на ЕС. Те и в момента са част от ЕС, могат да останат там.  Но вместо това ще бъдем свидетели на кървави събития. В Испания още е жив споменът за гражданската война, раната не е зараснала.   У нас и по света медиите представят основно гледната точка на властите в Испания. Испанските медии манипулират, все едно някакви подли корумпирани политици в Каталуния са в основата на този референдум, а народът там не искал… Например българите в Испания знаят само официалната испанска гледна точка и я подкрепят. И стават местни патриоти, към страната си домакин. Каталунците ги чуха за малко световните медии, чак когато ядоха бой от полицията. Медиите по света не показват какво точно става в Каталуния – стачката, масовите демонстрации, не обясняват тяхната гледна точка и исторически причини.   Тя е стара колониална държава, с дългогодишен авторитарен режим в 20 век.  Някои говорят за „национализъм” на каталунците. Всъщност опасният национализъм е на испанците. Както у нас има българи, които бленуват за България на три морета, така и там има испанци, които бленуват за славното минало на Испания, владяла половината свят. И за силната държава при Франко. Който беше забранил на каталунците да учат езика си и каталунските имена. Асимилация, възродителен процес. Това продължава и след смъртта му през 1975 г. И като последна предсмъртна воля Франко докарва наследника монарх и прави страната кралство. Монархът е Бурбон, наследник на онези, които са покорили каталунците и не само тях. Затова и сегашният крал, вместо да заеме неутрална позиция, като английската кралица, нападна каталунците и поздрави испанските власти и полиция за насилието, което упражниха. И дори се впусна в заплахи, че с конституционни процедури могат да заличат автономията на Каталуния.  И без друго поради националистическите искания на Народната партия на Мариано Рахой,  Конституционният съд на Испания отмени над 10 текста от закона за автономията на Каталуния, който е гласуван от испанския парламент. А може да се досетим, че тамошния конституционен съд е политически повлиян също като българския.   И на този фон има фанатично настроени нашенци, за които ЕС е Бог, които се държат високомерно, сякаш са единствени носители на европейските ценности. Те са яростно настроени против каталунците, за тях това е посегателство срещу ЕС. Същевременно мощно подкрепят шотландците, които искат референдум за независимост и отделяне от Великобритания. Те – може. Великобритяния напусна ЕС, значи Шотландия трябва да я напусне, за да остане в ЕС. Абсурдно.", "date": "2017.10.06", "title": "В Каталуния тепърва ще има кръв. А страховете у нас за Кърджали?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373570-%D0%BD%D0%B0%D0%BC%D0%B0%D0%BB%D1%8F%D0%B2%D0%B0-%D0%B4%D0%B0%D1%80%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Размерът на дарените средства в България намалява с 11% през 2016 г., показва анализ на Българския дарителски форум. Общата дарена сума от фондации, компании, еднолични търговци и физически лица през 2016 г. е 96 137 349 лева. Кои са дарителите? Общността на частните дарители включва следните основни групи: фондации (международни и български), компании, които инвестират в общественополезни инициативи в България, еднолични търговци (ЕТ) и физически лица – индивидуални дарители, които с различни механизми даряват средства в подкрепа на каузи. И през 2016 г., в продължение на тенденцията от 2015 г., най-голям дарител на финансови средства са фондациите, а на второ място са компаниите. Даренията от индивидуални дарители (физически лица) се нареждат на трето място. За последните 5 години се наблюдава постоянно плавно увеличение на дарените средства от индивидуалните дарители, докато динамиката при дарените средства от фондациите и компаниите е с ясно изразени пикове, показва статистиката. Фондация \"Америка за България\" остава най-големият дарител в България. За м.г. организацията е предоставила 29,9 млн. лева. Образованието и науката и младите хора и децата са категориите, които привличат най-много средства.", "date": "2017.10.06", "title": "Намалява дарителството в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373571-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8-%D1%81-%D0%BE%D0%B1%D1%89%D0%B0-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F", "text": "Българските депутати в Европейския парламент излязоха с обща декларация срещу включването на международния транспорт в обхвата на командированите работници. \"Според нас това включване не е обосновано и ще има силно негативно влияние върху транспортния сектор в Централна и Източна Европа, както и върху цялата европейска икономика\", се казва в писмото. \"Прилагането на такъв тип законодателство диспропорционално ще натовари както транспортните оператори, така и страните - членки. Голяма част от малките и средните предприятия ще бъдат изтласкани и пазарът ще бъде резервиран само за крупни превозвачи. Задължението за ползване на редовната седмична почивка извън превозното средство ще принуждава шофьорите да оставят товара си, за който са лично отговорни и ще им коства допълнителни разходи за застраховки, както и превоз от и до хотел. Изискването за завръщане у дома на водача на всеки три седмици също поставя сериозно предизвикателство. Фирмите ще трябва да търсят допълнителен транспорт за служителите си, за да се върнат у дома\", пишат евродепутатите.", "date": "2017.10.06", "title": "Българските евродепутати с обща декларация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/373564-2-5-%D0%BC%D0%BB%D0%BD-%D0%B1%D1%8A%D0%BB%D0%B3%D0%B0%D1%80%D0%B8-%D0%BD%D0%B5-%D0%BF%D0%BE%D0%B4%D0%BE%D0%B7%D0%B8%D1%80%D0%B0%D1%82,-%D1%87%D0%B5-%D0%BF%D1%80%D0%B8%D1%82%D0%B5%D0%B6%D0%B0%D0%B2%D0%B0%D1%82-2-%D0%BC%D0%BB%D1%80%D0%B4-%D0%BB%D0%B2-%D0%BE%D1%82-%D0%BC%D0%B0%D1%81%D0%BE%D0%B2%D0%B0%D1%82%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F", "text": "Милиони хора участваха в масовата приватизация в края на миналия век. Много от тях притежават акции или са наследили такива, но дори и не подозират за това. Или пък знаят, но нехаят.   По тази тема ДИР.БГ разговаря с Васил Големански – изпълнителен директор на Българска фондова борса (БФБ) София.     – Преди време алармирахте за спящи акции. Какво представляват те?   – „Спящи акции“ наричаме акции, придобити в процеса на масова приватизация през 1996 -1997 г. Те са придобити чрез инвестиционни бонове (боновите книжки). Акциите са от емисиите на дружествата, участвали в масовата приватизация или са от капитала на тогавашните приватизационни фондове, сегашни холдинги.   Те имат следните характеристики:   По партиди са с малки обеми – масово по 25, по малко 50 и малко по 100 бр. акции. Това ги прави икономически неизгодни за продажба или други действия, поради факта, че в много от компаниите продажбата на този пакет ще допринесе за почти съизмерима печалба на собственика с разходите за продажбата.   Акциите се намират в т.нар. Регистър А – и не се управляват от инвестиционни посредници. Не са извършвани активни действия с тях повече от 5 години (масово не са извършвани действия от придобиването им през 1997).   Масово собствениците на такива акции не са участвали на общи събрания на дружествата и не са получавали дивидент. Техният обем като цяло е значителен като стойност около 2 млрд. лв. и засяга 2,5 млн. собственици.   – Как да процедират хората с акции на компании, вече делиствани от БФБ?   – Ако компанията е делиствана от БФБ, то тя е вече непублична и акциите могат да се купуват и продават само на извънборсов пазар – т.е. в повечето случа с пряка договорка, на неизвестна цена. Собствениците на такива акции могат да се обърнат към самите дружества.   – Какви са плановете на БФБ за развитието на капиталовия пазар?   – БФБ е един основните участници в Съвета за развитие на капиталовия пазар и активен участник в създаването на стратегията за развитие на капиталови пазар. Следователно плановете на БФБ за развитието на капиталовия пазар са изцяло свързани с реализацията на стратегията за развитие на капиталовия пазар. В момента активно се работи по следните проекти:   – създаване на вторичен пазар на ДЦК на БФБ;  – стартиране на търговия с европейски и американски акции на пода на БФБ;  – създаване на пазар за развиващи се малки и средни дружества с облекчен режим на набиране на капитал.", "date": "2017.10.06", "title": "2.5 млн. българи не подозират, че притежават 2 млрд. лв. от масовата приватизация"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/373565-3-%D0%B4%D0%B6%D0%B8%D0%BF%D0%B0-%D0%BD%D0%B0-us-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D0%BE%D0%B7%D0%B8%D1%82%D0%B0%D0%BD%D0%BE-20", "text": " ", "date": "2017.10.06", "title": "3 джипа на US посолството на Позитано 20"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373566-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D0%B8%D0%B7%D0%B4%D0%B0%D0%B4%D0%B5-%E2%80%93-%D1%81%D0%B0%D0%BC-%D0%B5-%D0%BF%D1%80%D0%BE%D0%B2%D0%B0%D0%BB%D0%B8%D0%BB-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%E2%80%9E%D0%B3%D1%80%D0%B8%D0%BF%D0%B5%D0%BD%E2%80%9D", "text": "Бойко Борисов има добри качества. Едно от тях е, че тръгне ли му мисълта, произвежда думи подобно на поточна линия. Проблемът е, че в изобилието понякога се изгубва значението.   През настоящата седмица той прекара 48 часа в резиденция „Евксиноград”. Срещна се с румънския си колега Тудосе, после двамата се видяха с гърка Ципрас и сърбина Вучич, накрая ръководи заседание на българското правителство. През това време сам или групово даде 4 пространни изявления пред медиите, надхвърлящи 5 часа. И съобщи един много интересен факт, който касае щекотлива тема от държавния живот. А именно, че провалът на сделката за самолетите „Грипен” отдавна е била в личния му дневен ред. Всякакви „лутания”, които течаха месеци около дилемата нарушена ли е процедурата за избор на изтребител, са били цирк.   „   Това са дословни думи на Борисов, произнесени пред журналисти по адрес на президента Румен Радев в сряда. Бяха изречени в контекст на отношенията между двамата. Чрез тях лидерът на ГЕРБ се мъчеше да убеди репортерите, че е честен спрямо Радев, не води война с него и иска разбирателство. Даде още подобни примери. И понеже актуалната тема в сряда бе „Почват ли институционална война президент и премиер?”, медиите се концентрираха върху общото внушение  – Борисов търси мир с Радев. Думите за бойните самолети останаха неглижирани. А те бяха най-важни в обилния му мисловен поток.   „   Те следваше да стартират с шведския производител „Сааб”. Дългата процедура по класиране на офертите, в която най-голям конкурент на „Грипен” бе американо-португалското предложение за „Ф-16” втора ръка, бе извършена от служебния кабинет, назначен от Радев. Офертата за „Ф-16” бе дисквалифицирана, защото не допуска разсрочено плащане. Още тогава ГЕРБ промърмориха срещу факта, че решението е взето от временно правителство. И имаха право, тъй като по такъв важен и сложен въпрос следва да се произнесе редовен кабинет.     След това обаче се разигра пародия. В парламента ГЕРБ сформира комисия, която да провери предрешил ли е Радев избора (лобирал за „Грипен”), правилно ли са отстранени американо-португалците и т.н. След три месеци работа тя „разкри”, че има нередности. Така се разбра, че игричките покрай изтребителя тепърва предстоят. Но след сегашните откровения на Борисов става ясно, че проверката на комисията е била пълна формалност.   Казал го е на Радев. Казва го днес и  на всички нас. Честен човек, какво да го правиш.   За да подгрее предизвестеното решение на т.нар. разследваща комисия, ГЕРБ организира допълнителни панаири – преки и косвени обвинения срещу президента, шефът на кабинета му Иво Христов отнесе помия. Таран на атаките бе добре известният Антон Тодоров. Пита се в задачата трябваше ли толкова много мръсотия да бъде творена, да се хаби огромно парламентарно и обществено време за един предизвестен провал на процедурата.   Всичко това е и задкулисие. Решава Борисов по някаква причина изтребителят да не е „Грипен”, взема си съответното политическо решение. Съобщава го официално на държавния глава, със сигурност и на други хора. За пред обществото обаче се сформира комисия, „сигнализирана” за нарушения.     „Лобистите победиха експертите”, каза после Радев, визирайки Борисов и ГЕРБ, че са работили за „Ф-16”. ГЕРБ пък вини Радев, че е лобист за „Грипен”. Кой какъв е не знаем, но е истина, че решението за рестартиране на конкурса отдавна е било факт. Дали не е било взето в някое посолство и препредадено на Борисов, може само да гадаем. И да се досещаме.   По ирония, точно когато Борисов съобщаваше важни, но незабелязани от медиите новини за изтребителя, Радев каза по адрес на американския посланик Ерик Рубин:      ", "date": "2017.10.06", "title": "Борисов се издаде – сам е провалил сделката за „Грипен”"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373561-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%B0%D0%BD%D0%B5%D0%BB%D0%B8%D1%8F-%D1%8F%D0%B4%D0%BE%D1%81%D0%B0-%D0%B2%D1%81%D0%B8%D1%87%D0%BA%D0%B8-%D0%BC%D0%B0%D0%B9%D0%BA%D0%B8-%D1%81-%D1%82%D0%B5%D0%B7%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8", "text": "Дъщерята на Анелия и Коко Динев, явно няма търпение да порасне и да тръгне по пътя на известната си майка.      На 29 декември тийнейджърката Ивон ще навърши 14 години, но ако някой не знае реалната й възраст, спокойно може да я обърка с наборка на чалга дивата.      Ивон видимо се стреми да подражава на Анелия и на колежките й от лекия жанр.      В ежедневието си, а вероятно и на училище, 13-годишната девойка се носи като типична чалга певица: с тежък грим - изрисувани вежди, тъмни сенки, изкуствени мигли, с какъвто пайнерките обикновено нощем митарстват из кръчмите.      Нещо певече - последните снимки на Ивон в социалните мрежи подсказват, че най-вероятно вече се е възползвала от естетическата хирургия, тъй като устните й са нетипично огромни за момиче на нейната възраст.  ", "date": "2017.10.06", "title": "Дъщерята на Анелия ядоса всички майки с тези скандални СНИМКИ"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373562-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-6-%D0%BE%D0%BA%D1%82%D0%BE%D0%BC%D0%B2%D1%80%D0%B8", "text": "Ще имате среща с човек, от който ще зависи бъдещата ви кариера. С роднини са възможни конфликти по битови проблеми. Всяко решение в този ден, трябва да вземате, сами, отчитайки своите интереси. В противен случай, ще бъдете манипулирани от хората около вас. Не се препоръчва днес, да разчитате само на късмета си, в противен случай ще загубите много. В работата ви, ще се появят интересни перспективи, а шефовете ще ви възложат отговорна и добре платена работа. За рискове във финансовата сфера, сега не е време. Трябва да покажете уважение към тези, които са по-стари и по-опитни. Днес е важно да не бързате и да бъдете търпеливи. Не забравяйте, че с постоянство, ще постигнете много в кариерата. В паричните въпроси, ще се нуждаете от точно изчисление и практичност, а в любовта, напротив, станете по-меки и открити. Прекомерната активност и невнимание може да ви навредят, както у дома, така и на пътя. Днес бъдете тихи и сдържани. Съществува риск от нараняване, така че бъдете внимателни. За решаването на финансовите проблеми, ще помогне близък приятел, затова няма смисъл да ги решавате сами. Колкото по-бавно и стабилно вървиш – толкова по-далеч ще стигнеш! Тази поговорка, трябва да ръководи личния ви живот, за да не правите грешки. Днес, ще бъдете откровено мързеливи, ако става дума за домакинската или основната ви работа. В този случай, е по-добре да изберете да отидете сред природата или на разходка. Правните въпроси, ще бъдат решени успешно в следобедните часове, така че по-рано, е безсмислено да се занимавате с тях. В любовта, ви чакат, както сълзи от радост, така и от разочарования. По-добре се грижете за хората, които обичате и не бъдете егоисти. Денят е добър за големи покупки, за срещи и забавление. Основното, което трябва да помните е, да спазвате мярка във всичко! В личния живот в никакъв случай не бъдете безразлични към избраника си. В момента, това би било по-зле, отколкото скандали и обиди. Не си поставяйте непостижими цели, тъй като след това, чувството на неудовлетвореност и разочарование, ще е неизбежно. Постоянните спорове с колегите, няма да доведат до добри резултати, така че се опитайте да решите всичко мирно и не на висок глас. Денят е добър за пълноценна почивка, особено ако отдавна мечтаете за това. Анализирайте какво се случва, така че да не обвинявате другите за проблемите след това. Добре ще преминат, срещи, преговори и подписване на договори. Времето, ще се отрази на емоциите ви и е възможно да планирате романтична среща. Но не избързвайте и не насилвайте събитията.   Толкова ще сте заети с домакинска работа, че дори ще забравите за основната си работа и решаването на важни проблеми.Заради ситуация в семейството, може внезапно да отмените пътуване и дори да преместите датата на планирана отпуска. Стойте далеч от тези, на които нямате доверие и познавате само от няколко седмици. Очаква ви един слънчев ден, ако сами не предизвикате облаци в ясното небе. Възможни са грешки в изчисленията и финансовите ви документи, така че бъдете внимателни. Проявете повече съчувствие към онези, които чакат моралната ви подкрепа. Ще трябва да се разкъсвате между семейството и работата и това може да създаде много неудобства и безпокойство. Възможно е неочаквано запознанство, което ще промени коренно живота ви и утвърдените ви възгледи за много неща. Ще се появи и друг източник на доходи, но разумната икономия няма да е излишна. На пътя, трябва да сте изключително внимателни, както като пешеходци, така и като шофьори. Възможни са аварии и глоби. Във всичко, с което се сблъсквате, виждайте само добро. Особено сега, когато има всички предпоставки, да изградите отново живота си и да го направите по-щастлив. Доходите ви може да се разклатят, ако започнете да спестявате за \"черни дни\". По-добре, обърнете внимание на здравето си, както и изключете дългите пътувания.", "date": "2017.10.06", "title": "Дневен хороскоп 6 октомври"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/373563-%D1%81%D0%B2-%D0%B0%D0%BF%D0%BE%D1%81%D1%82%D0%BE%D0%BB-%D1%82%D0%BE%D0%BC%D0%B0", "text": "Св. апостол Тома - от Дванадесетте апостоли, родом от Галатия, не бил с другите апостоли, когато възкръсналият Господ се явил. Поискал и той да се увери лично във възкресението и това станало на осмия ден (Иоан. 20:27-28).   Проповядвал в Парта, Мидия и Индия. В един град обърнал във вярата царица Мигдония и сестра й Терциада.     Хвърлен в тъмница, в огнена пещ - на нажежена желязна скара, останал невредим. Поведен да бъде умъртвен вън от града, след него следвали новоповярвалите Азан и Сафот, висши сановници. Апостолът ги благословил: Сафот поставил за свещеник, Азан - за дякон.   Прободен с копие - починал. Мощите му били пренесени в Месопотамия, на гроба му ставали чудеса.", "date": "2017.10.06", "title": "Св. апостол Тома"}
{"url": "http://www.classa.bg/%D1%81%D0%B2%D1%8F%D1%82/item/373555-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D1%80%D0%B0%D1%85%D0%BE%D0%B9-%D1%82%D1%8A%D1%80%D1%81%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D1%81%D1%80%D0%B5%D1%89%D1%83-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F", "text": "В борбата да предотврати отцепване на Каталуния, испанският премиер Мариано Рахой се опитва да си гарантира подкрепа от целия традиционен политически спектър. Засега по въпроса няма единодушие, което може да усложни още повече най-тежката политическа криза в Испания от десетилетия.   Според депутати от управляващата партия Рахой обмисля безпрецедентната стъпка - да се позове на конституцията, за да разпусне каталунския парламент и да предизвика регионални избори. В неделя Каталуния произведе референдум за независимост въпреки силовите действия за осуетяването му.   В Мадрид наричат възможността за разпускане на каталунското правителство “ядрения вариант”, тъй като се предполага, че вероятно това ще предизвика вълнения в Барселона, както и в останалата част от силно индустриализирания и благоденстващ регион, съставляващ една пета от икономиката на Испания.   Но политическата сила на Рахой - Народната партия, управлява с правителство на малцинството и преди да разиграе своя коз, тя е решила по думите на депутат от НП да преговаря с най-голямата опозиционна политическа сила, Испанската социалистическа партия, за да получи изрична подкрепа от нея за подобен ход.   Член 155 от приетата през 1978 г. конституция никога досега не е бил задействан в тази страна, в която все още е жив споменът за фашистката диктатура. Каталунците смятат НП за исторически обвързана с времената на покойния диктатор Франсиско Франко, така че според експерти на Рахой му е нужна подкрепата на социалистите, които също са привърженици на единството на държавата.      “Задействане на член 155 изисква широка подкрепа, защото не знаем дали ще реши проблемите, и ако бъде подкрепено само от една партия в Конгреса на депутатите, ще е трудно да срещне подкрепа и сред мнозинството от каталунците”, каза Рафаел Ернандо, говорител на парламентарната група на НП.   Без тази подкрепа Рахой ще има по-слаби карти и както твърдят политически източници и анализатори, е възможно в крайна сметка да свика предсрочни избори, за да получи мандат да се заеме с каталунските сепаратисти.     На референдума внушително мнозинство от участвалите гласува за независимостта, но избирателната активност беше едва около 43 процента, тъй като подкрепящите оставането в Испания каталунци до голяма степен бойкотираха гласуването.   Тази седмица Испанската социалистическа партия, която преди референдума беше отворена за възможността да се задейства член 155, изглежда си смени становището, след като полицията използва палки и гумени куршуми, за да попречи на каталунците да гласуват - сцени, които предизвикаха международно осъждане.   Тя заяви, че до края на седмицата ще предложи за разглеждане в парламента декларация срещу действията на вицепремиера на Рахой Сорая Саенс де Сантамария, която според тях е отговорна за полицейското насилие в неделя. Дори и да бъде приета декларацията, тя е само със символичен характер и не налага задължителни министерски оставки.   Някои влиятелни представители на социалистите, като бившия вицепремиер Алфонсо Гера, искат Рахой да възприеме твърда линия срещу каталунския сепаратизъм.   “Социалистите може да гласуват за (член 155)”, каза във вторник Гера. Партията, смята той, трябва да насочи критиките си към каталунския лидер Карлес Пучдемон, а не към Саенс де Сантамария.  Задействане на чл. 155 изисква утвърждаване единствено от горната камара на парламента - Сената, в който НП има мнозинство. Но ако си осигури подкрепа и в долната камара за такава дръзка крачка, Рахой ще си осигури и защита срещу всякакви искания за гласуване на недоверие на политическите си опоненти.   Лявата формация “Подемос” е против използване на член 155 и иска Рахой да договори нов референдум за независимост, който този път да се произведе с негово разрешение. Мадрид обяви гласуването в неделя за противоконституционно и разположи полицейски сили за предотвратяването му, което дори някои от съюзниците на премиера смятат за политическа грешка.  Баската национална партия, създадена, за да води кампания за по-голяма автономия за баския регион, също е против разпускане на каталунското правителство. Миналата седмица тя оттегли подкрепата си за бюджета на Рахой за 2018 г., докато не бъде решен въпросът с Каталуния.   Антонио Баросо, заместник-директор на работещата в Лондон компания “Тенео интелиджънс”, заяви, че становището на социалистите за задействане на чл. 155 може да се окаже от решаващо значение за бъдещето на Рахой.   “На практика той води страната към неизвестност и за тази цел иска да разполага с възможно най-голяма подкрепа от възможно най-много партии, но също и да получи по-широка подкрепа в обществото за действията на правителството”, каза Баросо.   Рахой предложи да започне многопартийни преговори, на които е възможно да бъде постигнато по-добро споразумение за данъчните и конституционни правомощия на Каталуния в замяна на отказ от независимостта. Но насилието в неделния ден втвърди позицията на мнозина каталунци срещу подобен компромис.   Досега само десноцентристката формация “Сиудаданос” обяви подкрепа за разпускане на каталунското правителство и на регионалния парламент и за произвеждане на нови регионални избори.  Заради трудностите, които среща в търсенето на по-широка подкрепа, Рахой отложи поне до следващата седмица очакваните дебати в парламента за Каталуния.   Тогава обаче може да е твърде късно.   Вчера представител на подкрепящата независимостта каталунска партия “Кандидатура за народно единство” - която е в каталунската управляваща коалиция - заяви, че в понеделник Каталуния ще предприеме действия в своя регионален парламент за обявяване на независимост.", "date": "2017.10.06", "title": "Премиерът Рахой търси подкрепа срещу Каталуния"}
{"url": "http://www.classa.bg/%D1%81%D0%B2%D1%8F%D1%82/item/373556-%D0%B8%D0%BC%D0%B0-%D0%B8-%D0%BF%D0%B5%D1%82%D0%B8-%D0%B6%D0%B5%D0%BB%D0%B0%D0%B5%D1%89-%D0%B7%D0%B0-%E2%80%9E%D0%BD%D0%BE%D1%80%D0%BC%D0%B0%D0%BD%D0%B4%D1%81%D0%BA%D0%B0%D1%82%D0%B0-%D1%87%D0%B5%D1%82%D0%B2%D0%BE%D1%80%D0%BA%D0%B0%E2%80%9D", "text": "Ръководителят на представителството на Европейския съюз в Русия заяви, че нормандският формат се нуждае от разширяване, като към настоящата „четворка“ се присъедини и ЕС. Експерти признават, че това ще помогне на европейските чиновници да напомнят за себе си и да не отпадат от световния дневен ред. Включването на ЕС може да повлияе и на самия ход на събитията в Украйна. Но едва ли към по-добро.   Европейският съюз иска да се присъедини към така наречения „нормандски формат“ по уреждането на конфликта в Украйна.   заяви посланикът на ЕС в Руската федерация Вигаудас Ушаскас.   По думите му за Европейския съюз е време да стане част от „нормандския формат“, форума на четирите държави, включващ Русия, Германия, Франция и Украйна.   коментира Ушаскас.   Както е известно, „нормандската четворка“ започна работа през юни 2014 година, когато в рамките на тържествата по случай 70-годишнината от десанта на съюзническите войски в Нормандия лидерите на Русия, Германия, Франция и Украйна за първи път обсъдиха пътя за решаване на конфликта в Донбас.     Към днешна дата нормандският процес се намира в застой. През септември президентът на Франция Еманюел Макрон заяви, че Париж планира организирането на среща по въпросите за Украйна след изборите в Германия. Прессекретарят на руската държава Дмитрий Песков обаче отбеляза, че засега преговори на „нормандската четворка“ не се планират, тъй като няма конкретни договорености за тях.   Защо Европейският съюз реши да стане участник в „нормандския формат“? С какво това ще промени събитията в Донбас? Тези въпроси коментират експерти.    отбелязва политологът, доцент в катедрата по политическа теория в Московския държавен институт за международни отношения (МГИМО) Кирил Коктиш.  Заместник-директорът на Центъра по украинистика и беларусистика на Московския държавен университет (МГУ) и член на Съвета по международни отношения при президента на Русия Богдан Беспалко припомня, че основните икономики в ЕС – тези на Франция и Германия – вече са участници в нормандския формат.   добавя той.   Беспалко също така припомня, че за разлика от ЕС, Съединените щати нямат желание да се присъединят към „нормандския формат“.    анализира политологът.   Впрочем миналата седмица заминаващият си американски посланик в Москва Джон Тафт за пореден път заяви, че „САЩ не са членове на тази група и не се опитват да станат част от нея“.    добави дипломатът.    не изключва Богдан Беспалко.    подчертава експертът.   Политологът напомня и че за Западна Европа е важно не само възстановяването на търговско-икономическите отношения с Русия, но и реалното стабилизиране на положението в Украйна като цяло, тъй като тази страна е „източник на безпокойство и разходи“.    посочва Беспалко.   Според него, ако ЕС влезе официално в нормандския формат, гледната точка на страните от Западна Европа ще преобладава. подчертава още политологът.   От своя страна Кирил Коктиш счита, че по-ясно изразеният глас на Западна Европа едва ли ще може да повлияе на Киев. „Европейският съюз няма силно влияние по въпросите на вътрешната политика“, коментира Богдан Беспалко, по чиито думи Федерика Могерини е „председател на клуб, а не субект, не министър на външните работи“.   смята Коктиш.   Той припомня, че сега в ЕС съществуват два центъра на приемане на  решения – Германия и Франция.   прогнозира Коктиш.  резюмира той.  ", "date": "2017.10.06", "title": "Има и пети желаещ за „нормандската четворка”"}
{"url": "http://www.classa.bg/%D1%81%D0%B2%D1%8F%D1%82/item/373557-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B5-%D0%B8%D0%B7%D1%82%D0%B5%D0%B3%D0%BB%D0%B8-%D0%BE%D1%82-%D0%B8%D0%BD%D0%B4%D0%B6%D0%B8%D1%80%D0%BB%D0%B8%D0%BA", "text": " По данни на Бундесвера четирите разузнавателни самолета тип „Торнадо” са пристигнали вчера във военновъздушната база Ал Азрак в Йордания.   Последните германски военни напуснаха Турция още миналата седмица.     Очаква се, след дислокацията на разузнавателните самолети те да продължат да подпомагат международната общност в борбата срещу „Ислямска държава” в Сирия и Ирак.   Изтеглянето на германския контингент е резултат от нарасналото политическо напрежение между Берлин и Анкара.   Турция многократно отказа посещение на германски депутати в Инджирлик.   За това германското правителство реши през юни да премести военните си във военновъздушна база в Йордания.", "date": "2017.10.06", "title": "Германия се изтегли от Инджирлик"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373558-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F%D1%82-%D0%B7%D0%B0%D0%B3%D0%BE%D0%B2%D0%BE%D1%80-%D0%BD%D0%B0-%D0%BC%D1%8A%D0%BB%D1%87%D0%B0%D0%BD%D0%B8%D0%B5-%D0%B7%D0%B0-%D0%BD%D0%BB%D0%BE", "text": "В света се е наложила една много странна ситуация. От една страна, много очевидци съобщават, че са наблюдавали НЛО, виждали са кацащи летящи чинии и дори извънземни, които ги управляват. От друга страна, «липсват достатъчно официални данни» за НЛО и извънземни… ФБР призна, че нашата планета е имала посещения от гости от „други измерения“  Фактът, че ФБР проявява активност в изучаването на явлението НЛО, отдавна не учудва никого. Всъщност много научнофантастични филми може да са основани на съвсем реални събития, станали известни на широката общественост в резултат на изтичане на информация или пък специално насочена да повиши осведомеността на населението по този въпрос. През 2011 година, след като някои документи вече били разсекретени, на обществеността бил показан    на специален агент на ФБР, съставен през 1947 година. Специалният агент, чието име остава неизвестно поради съображения за сигурност, дълги години изучавал и събирал информация за НЛО. Той също така разпитал множество очевидци за посещения на Земята от извънземни създания. Според доклада и разсекретените документи нашата планета няколко пъти е посещавана от извънземни особи, дошли от други измерения. Освен това някои от тези същества произхождат от ефирна плоскост, която съществува с нашата физическа Вселена. Тези създания се появяват на нашата планета във вид на гигантски полупрозрачни фигури. : Lokas имат малко издължена овална форма, състоят се от огнеупорен метал или неизвестна сплав. В предната част на Lokas се намира управлението, в средната – лабораторията, в задната – оръжие, което представлява мощен енергиен агрегат, възможно лъч.    ", "date": "2017.10.06", "title": "Световният заговор на мълчание за НЛО"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373559-%D1%88%D0%B5%D1%84-%D0%BF%D0%B5%D1%82%D1%80%D0%BE%D0%B2-%D1%89%D0%B5-%D0%B2%D0%B8-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%B8-%D0%B3%D0%B8-%D0%B2%D1%8A%D1%80%D1%88%D0%B8-%D0%B6%D0%B5%D0%BD%D0%B0-%D0%BC%D1%83-%D1%81%D0%BD%D0%B8%D0%BC%D0%BA%D0%B8", "text": "Скандалният участник във „ВИП Брадър\" Борис Петров отдавна си е намерил майстора и това е неговата половинка – Милена Асенова. Близки до семейството разказаха, че Милена е азбучен пример за жена, стъпала на врата на мъжа си, пише „Галерия\". „Толкова здраво го е затиснал чехъла, че у тях не му се чува гласа. Тя коли, тя беси\", разкриват запознати.      Всъщност, още с гостуването си на лайфа на „ВИП Брадър\" като защитник на Шеф Петров, Милена заяви, че той няма такова поведение вкъщи. „С него се живее много лесно, там просто се чувства притиснат\", категорична бе Милена.      Тя обаче пропусна да спомене, че здраво го е стиснала за мъжкото достойнство и Шеф Петров отдавна не е мъжът в къщата. Двамата се познават отдавна – когато Милена е била с тяло на манекенка и изкусителна външност.      Раждането на малкия им син Дани в последствие е поразвалило фигурата й, но за сметка на това – затвърдило позициите й в семейството. Най-голямата слабост на Шеф Петров е именно Дани, благодарение на когото Милена държи всички козове.      „Шефа не смее „гък\" да й каже, за да не си събере багажа и да му вземе детето, както се случи с първата му жена\", разказват запознати. Милена работи в ресторанта на кулинарния гуру – не е ясно какво. В социалната мрежа рядко да се хвали с домашно приготвена храна лично от нея, но в редките случаи получава адмирации от Шефа.      „Браво, Любов\", „Ти си върхът\", „Биричка добави ли, мила?\", и прочие нежни думи се изливат от иначе грубия и безпардонен речник на Борис Петров. Откакто професионалният готвач е в Къщата на ВИП Брадър и трови душите на повечето звезди вътре, Милена ревностно го защитава в мрежата. „Не се хаби Шефче, няма да те разберат\", оправдава го жена му.", "date": "2017.10.06", "title": "Шеф Петров ще ви изненада! Вижте какви ги върши жена му (СНИМКИ)"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/373560-%D1%81%D1%8A%D0%B7%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D1%80%D0%BE%D0%B1%D0%BE%D1%82%D0%B8%D1%82%D0%B5-%D0%B7%D0%B0-%D1%81%D0%B5%D0%BA%D1%81-%D0%BF%D0%B5%D1%82%D0%BC%D0%B8%D0%BD%D1%83%D1%82%D0%B5%D0%BD-%D0%BE%D1%80%D0%B3%D0%B0%D0%B7%D1%8A%D0%BC-%D1%81-%D0%BA%D1%83%D0%BA%D0%BB%D0%B0%D1%82%D0%B0-%D0%BC%D0%B8-%D1%81%D0%BF%D0%B0%D1%81%D0%B8-%D0%B1%D1%80%D0%B0%D0%BA%D0%B0", "text": "Създателят на изкуствения интелект за секс куклите твърди, че редовният оргазъм с неговото творение е спасил брака му, пише в. \"Мирър\". Доктор Сержи Сантос е един от разработчиците на хиперреалистичния секс робот с името \"Саманата\". Куклата може да създава емоционална близост и да работи в различни режими - започвайки от романтичен и сексуален, и приключвайки със семеен.      Ученият до такава степен е вдъхновен от своите създания, че дели един дом с тях в Бразилия. Освен това, Сантос редовно пробва своята продукция. по думите му, това не нанася щети на брака му, а напротив, подобрил го е. \"Когато правя секс с жена си, вече не бързам и не свършвам след пет минути. Сексът ни стана още по-страстен\", жената много се радва\", казва Сантос.      Сантос е основал компанията Synthea Amatus през 2015 година. През идните седмици той планира да започне продажбата на първите секс роботи, чиято цена ще започва от 2000 долара. Те най-вече се отличават с това, че реагират на допир по различни части на тялото.", "date": "2017.10.06", "title": "Създателят на роботите за секс: Петминутен оргазъм с куклата ми спаси брака"}
{"url": "http://www.classa.bg/%D1%81%D0%B2%D1%8F%D1%82/item/373554-%D1%81%D0%BB%D0%B5%D0%B4-%D0%BA%D0%B0%D1%81%D0%B0%D0%BF%D0%BD%D0%B8%D1%86%D0%B0%D1%82%D0%B0-%D0%BB%D0%B0%D1%81-%D0%B2%D0%B5%D0%B3%D0%B0%D1%81-%D1%81%D0%B5-%D0%B2%D1%80%D1%8A%D1%89%D0%B0-%D0%BA%D1%8A%D0%BC-%D0%B1%D0%B8%D1%80%D0%B8%D1%82%D0%B5", "text": "Фонтаните при казиното “Беладжио” бликват като по часовник, водата се люлее в такт с песента на Ли Грийнуд “Господи, благослови САЩ”. Две псевдо шоугърли с розови шапки опитват да измъкнат по някой долар от туристите, събрали се да зяпат. Група мъже, пиещи бира, са спрели за кратко да проследят действието и да направят снимки.   Само дни след като въоръжен мъж уби 59 човека на концерт на открито, купонът в Лас Вегас сякаш отново тече. “Сякаш скърбяхме вчера”, казва Тре Марино, озеленител от Ашвил, Северна Каролина, който във вторник вечерта играеше с приятели шъфълборд в бар срещу “Гранд хотел Ем Джи Ем”. “Определено вчера бяха малко посърнали и само висяхме до билярдната маса. Но това е Вегас”.   Не че прочутият булевард “Стрип” е пренебрегнал касапницата, дело на 64-годишния пенсиониран счетоводител, който се самоуби при наближаването на полицията. Драпираните в черно навеси пред хотелите приканват към молитви за жертвите. Самоделен мемориал е поставен пред “Беладжио” и при прочутата пътна табела, която приветства туристите в “приказния Лас Вегас”. Има доста повече полицаи от обичайното, които стоят на малки групи на тротоарите пред почти всяко увеселително заведение.   Но на място, където понякога е трудно да се дефинира кое е нормалното, малко неща изглеждат неправилни. Това е град, построен за забавление на възрастни хора, в който всеки Божи ден неколкостотин хиляди посетители търсят приятното прекарване. Мнозина отново го намират - било като ядат в хубав ресторант, гледат шоу или играят хазарт - даже докато е още пресен споменът за атаката.         “Наистина е трудно, защото знаем как се чувстват хората,  когато загубят някого. Чувстваме това всеки ден”, казва Мики  Ори, учителка от Израел, която е на посещение със съпруга си  Смадар. “Но шоуто трябва да продължава. Няма да се оставим  терористите да диктуват нашия живот”, добавя тя.   Часове след атаката хората, които живеят в Лас Вегас,  започнаха да се редят на опашки да даряват кръв. Във вторник в  кръводарителските центрове все още имаше опашки въпреки  изявлението на властите, че има достатъчно кръв за всички.  Банковата сметка “GoFundMe” в помощ на жертвите натрупа 8,2  милиона долара за два дни, а хора докараха камиони с вода и  други стоки в центъра за семейна помощ.   За хилядите хора, които само посещават Лас Вегас, шоуто  продължава. Селин Дион свири пред огромна публика в “Сийзърс  палас”, а билетите за вечерния спектакъл “Ка” в хотел “Ем Джи  Ем Гранд” бяха разпродадени. Хора се редяха пред сергия за  билети с намаление пред хотел “Бали’с” да чуят Дони и Мари  Осмънд, докато онези, които търсеха евтино забавление, отидоха  на шоуто “Крейзи гърлс” срещу 43 долара. Качване на гигантското  колело “Хай ролър” струваше 22 долара, а за открит бар в  кабината - още 30 долара.   Пред “Планет Холивуд”, където Дженифър Лопес отмени в сряда  серия представления от уважение към жертвите на стрелбата,  тротоарна сергия предлага временни татуировки, които се отмиват  след пет дни. В съседство двама възрастни мъже с бейзболни шапки  с надписи “Вегас хай ролър” е “Вегас върджин” минават край  умаленото копие на Айфеловата кула. Наблизо, в този неуместен  момент, минава камион с билборд, който приканва към посещение на  “Батълфилд Вегас”** - полигон, където “специалитетът за деня”  срещу 29 долара е стрелба с “АК-47″.   Повечето шоу програми течаха както обикновено във вторник  вечерта. Сред тях беше това на илюзиониста Пен Жилет от дуото  “Пен и Телър”, който отмени вечерното си представление в  понеделник в хотела с казино “Рио”. “Свалихме шоуто снощи, за да  проявим уважение, но хората, които бяха простреляни, не искат  светът да спре”, каза Жилет, докато даряваше кръв в кръвен  център. “Никой не иска светът да спре, когато има трагедия. Те  искаха това да продължи”, добави той.   Около 43 милиона човека посещават Лас Вегас годишно и за тях  има всякакви забавления. Поредната вечер на организацията за  смесени бойни изкуства Ю Еф Си ще се състои по план в събота в  арена “Стрип”, а на следващия ден пак там баскетболният “Лос  Анджелис лейкърс” ще изиграе тренировъчен мач”. Във вторник  следващата седмица са първите домакински мачове на градските  професионални отбори във водещите спортни лиги. След няколко  години “Вегас голдън найтс” от Националната хокейна лига и “Лас  Вегас рейдърс” от Националната футболна лига ще заиграят на  строящия се стадион за 1,9 милиарда долара близо до булевард  “Стрип”.   В града вероятно ще бъдат въведени някои нови ограничения в  трафика към хотелите и казината. Но точно както градът се е  възстановил от пожара през 1980 г. в “Ем Джи Ем Гранд”, в който  загинаха 85 човека, сега местните ръководители обещават да  преодоляване на преживяното.   Те се надяват, че Лас Вегас ще продължи да привлича хора  като Лари и Мери Луиз Съдърланд, семейна двойка от канадското  градче Пиктоу, провинция Нова Скотия. Те са седнали пред  казиното “Ню Йорк-Ню Йорк”, след като са прекарали предния ден в  хотелската си стая, защото са се страхували да излязат заради  стрелбата. “Това беше в списъка на нещата, които искаме да  направим”, казва Съдърланд, работещ в металургията. “За нас това  място е изумително. Ние сме от малък град и всичко това е  поразително. Съчувствам на жертвите, бързо добавя той, но ние  все пак сме дошли на почивка”.   БТА", "date": "2017.10.06", "title": "След касапницата Лас Вегас се връща към бирите"}
{"url": "http://www.classa.bg/%D1%81%D0%B2%D1%8F%D1%82/item/373550-%D0%B7%D0%B0%D1%89%D0%BE-%D0%BD%D0%B0%D1%82%D0%BE-%D0%BD%D0%B5-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%B0-%D0%BC%D0%B0%D0%B4%D1%80%D0%B8%D0%B4-78-%D0%B4%D0%BD%D0%B8", "text": "Каталонският референдум даде нов тласък на старите спорове относно едностранното решение на Косово да се отдели от Сърбия, което се случи преди девет години. Сръбски политици, както и от други страни на континента, се чудят защо Европейският съюз заема различни позиции, за да оцени два подобни случая. Сред тях, британският бивш дипломат Уилям Молинсън каза, че важна част от каталонската криза се определя от \"огромния размер на Европейския съюз и от глобализацията, което води до бавно унищожаване на националната държава\". Според Молисън това отслабване на националната държава кара \"по-малките й части да се раздразнят\". За да го обясни по-добре, той направи паралел между това, което се случва в момента в Испания и събитията, когато НАТО започна офанзива срещу Югославия, по-специално срещу столицата Белград, за да се реши независимостта на Косово. \"Защо НАТО сега не бомбардира Мадрид 78 дни, след като ситуацията е почти еднаква в много отношения?\" пита Молинсън. \"В действителност, Косово е част от Сърбия дори повече отколкото Каталуния от Испания\", каза той и призова да си припомним, че Каталуния се формира, когато крал Фердинанд и кралица Изабела през Средновековието, събраха под името Испания много различни територии - \"Трябва да помним, че Испания е обединена държава, но е конгломерат\". Освен това, Молинсън предупреди за възможното опасно въздействие, което може да предизвика настоящия процес в Каталуния. \"Това ще доведе до запалване на баския гняв и, разбира се, в други части на Европа, вероятно във Валония по отношение на Белгия, да не говорим за Шотландия\". Бившият дипломат предполага, че е възможно решение на настоящата криза: \"Да се махнат екзалтациите и Рахой да разговаря с лидерите на Каталуния, за да се опита да достигне до някакъв временен компромис, докато всички се опитат да спрат тези вредните последици от глобализацията и унищожаването на националната държава. \"", "date": "2017.10.06", "title": "\"Защо НАТО не бомбардира Мадрид 78 дни?\""}
{"url": "http://www.classa.bg/%D1%81%D0%B2%D1%8F%D1%82/item/373552-%D0%BE%D1%82%D0%BD%D0%BE%D0%B2%D0%BE-%D0%B8%D0%B7%D0%BD%D0%B5%D0%BD%D0%B0%D0%B4%D0%B0", "text": "          Британският писател от японски произход Кадзуо Ишигуро е роден през 1954 година в Нагасаки. Когато е петгодишен, семейството му се преселва във Великобритания, където баща му работи като океанограф. Ишигуро завършва английска филология и философия в университета в Кент, по-късно защитава докторска дисертация върху творчеството на британския писател и сатирик Малкълм Бредбъри.     62-годишният Кадзуо Ишигуро живее в Лондон. Женен е и има една дъщеря. Сред по-известните му романи са „Остатъкът от деня\" (филмиран с участието на Антъни Хопкинс), „Когато бяхме сираци\" и „Никога не ме оставяй\".   В мотивите на Шведската академия се казва, че Ишигуро е отличéн заради „емоционалната сила на романите си\". В своите произведения той разкрива дълбините на въображаемата ни връзка със света, смята още журито.   Сред първите реакции отново доминира изненадата - подобно на миналата година, когато беше отличен Боб Дилън.   Нобеловата награда за литература се присъжда от 1901 година насам. Повечето носители на тази най-престижна литературна награда са от англоезичното пространство. 13 пъти отличието е присъждано на немскоезични писатели, сред които Томас Ман, Херман Хесе, Елиас Канети и Гюнтер Грас.", "date": "2017.10.06", "title": "Отново изненада"}
{"url": "http://www.classa.bg/%D1%81%D0%B2%D1%8F%D1%82/item/373551-%D1%82%D0%B0%D0%BD%D0%BA%D0%BE%D0%B2%D0%B5%D1%82%D0%B5-%D1%81%D0%B0-%D0%B4%D0%BE%D0%B1%D1%80%D0%B8-%D0%BF%D1%83%D1%82%D0%B8%D0%BD-%D1%81%D0%B5-%D1%88%D0%B5%D0%B3%D1%83%D0%B2%D0%B0-%D0%BD%D0%B0-%D0%B2%D1%8A%D0%BF%D1%80%D0%BE%D1%81-%D0%B7%D0%B0-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D0%BA%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8", "text": "\"Трябва да призная, че харесвам тези коли, особено съвременните,\" каза Владимир Путин за електрическите автомобили, които смята за \"много добро средство за транспорт в градовете, поради липсата на замърсяващи емисии в атмосферата\". Руският президент също намекна, че няма да бъде против да седне зад волана на един от автомобилите Тесла, произведен от едноименната американска компания начело с Елон Мъск. Въпросът дали би могъл да се справи с подобен тип превозно средство му бе зададен тази сряда на международния форум \"Енергийна седмица на Русия\", който се провежда в Москва. „Смятате ли, че ще шофирам една карета? - Не, вече не ходим с карети. Или един танк? - Танковете са добри, наистина\" - пошегува се руският президент. \"Ние сме отворени, купуваме и продаваме, купуваме всичко, което е удобно и продаваме всичко, което ни носи предимства и няма нищо от друг свят в това\", каза Путин.", "date": "2017.10.06", "title": "\"Танковете са добри\": Путин се шегува на въпрос за електрически автомобили"}
{"url": "http://www.classa.bg/%D1%81%D0%B2%D1%8F%D1%82/item/373553-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8-%D0%BA%D1%80%D0%B0%D0%BB-%D0%B2-%D0%BC%D0%BE%D1%81%D0%BA%D0%B2%D0%B0-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BA%D0%B0%D0%BA%D0%B2%D0%BE-%D1%89%D0%B5-%D0%B4%D0%BE%D0%BD%D0%B5%D1%81%D0%B5-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BC%D1%83", "text": "Крал Салман бин Абдулазиз се намира в Москва и събитието бележи крайъгълен камък: това е първият път, когато Саудитски монарх посещава Русия и води делегация от около хиляда спътници. Той се приземи в сряда и ще остане в руската столица до събота 7 октомври, съобщава РИА Новости. Той се срещна с руския президент Владимир Путин, а срещата му с премиера Дмитрий Медведев ще се състои днес. Визитата съвпада с международния енергиен форум \"Руска енергийна седмица\", с участието на делегации от Рияд, от другите държави от Персийския залив като ОАЕ и Оман, различни страни-производителки на петрол и служители на ОПЕК, водени от генералния секретар Мохамед Баркиндо. Освен това се провежда руско-саудитски инвестиционен форум. В рамките на посещението ще бъдат подписани споразумения за широк кръг от въпроси, от петролния пазар до продажбата на въоръжение и регулирането на въоръжените конфликти. Официалните инвестиционни фондове и от двете страни се очаква да обявят проекти за сътрудничество в областта на транспорта. Според говорителят на Кремъл Дмитрий Песков, срещата на руския и саудитския лидери, е свързана с въпросите за намаляването производството на нефт, разрешаването на въоръжените конфликти в Близкия Изток и Северна Африка и техническото и военно сътрудничество. С руския премиер пък Саудитският крал ще говори за съвместни проекти за инвестиционно, търговско, икономическо, промишлено, енергийно и селскостопанско сътрудничество. След няколко години на враждебност, двустранните отношения между Москва и Рияд сега изглежда достигат нови високи нива, както се вижда от посещението на Саудитския крал в Москва. Саудитските власти не посещават често държави, които не считат за \"надеждни съюзници\". Очевидно, страните от Персийския залив са признали важната роля на Русия във войните в Сирия и Ирак, а сега все по-често си сътрудничат с ентусиазъм и енергия във военните и енергийни въпроси, както и за справяне с общите проблеми на Близкия изток.", "date": "2017.10.06", "title": "Саудитски крал в Москва за първи път в историята: Какво ще донесе посещението му?"}
{"url": "http://www.classa.bg/%D1%81%D0%B2%D1%8F%D1%82/item/373546-%D0%B0%D0%B4%D0%B8%D0%BE%D1%81,-iphone-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0%D1%82-%D0%B4%D1%80%D1%83%D0%B3-%D1%81%D0%BC%D0%B0%D1%80%D1%82%D1%84%D0%BE%D0%BD", "text": "Както всяка година, компаниите за мобилни телефони се конкурират, за да завоюват повече потребители с пускането на нова версия на своите продукти. В Мексико има три марки, които контролират около 61,5% от пазара: Samsung (34%), LG (13,9%) и Apple (13,6%). Според проучване на консултантската компания за маркетингови проучвания \"The Intelligence Competitive Unit\" (CIU), след тези марки се нареждат Motorola (8,7%), Alcatel (6,5%), Huawei (4,4%), Nokia (4,1%) и Sony (4%). Фирмата заяви, че само в Мексико има повече от 112,8 милиона телефона, от които повече от 95,9 милиона са смартфони, което предполага годишен ръст от 2,9% и проникване от 91.3% сред гражданите на страната. Данните на CIU за първото тримесечие на 2017 г. показват, че Samsung далеч надхвърля броя на Apple, като отбелязва лоялността на потребителите на мобилни телефони, които не се колебаят да придобият нов модел на същата марка, когато той бъде анонсиран на пазара. Марката LG се позиционира като втори производител на телефони в Мексико, с 13,9% проникване в технологичния пазар. Според CIU това се дължи на \"голямото предлагане на устройства с различен дизайн и диапазон\".", "date": "2017.10.06", "title": "Адиос, iPhone! Мексиканците предпочитат друг смартфон"}
{"url": "http://www.classa.bg/%D1%81%D0%B2%D1%8F%D1%82/item/373549-%D0%BA%D0%B0%D0%BA-%D1%81%D0%B5-%D0%BF%D1%80%D0%B5%D0%BB%D1%8A%D1%81%D1%82%D1%8F%D0%B2%D0%B0%D1%82-%D0%BD%D0%B0%D1%80%D0%BE%D0%B4%D0%B8", "text": "            Популизмът е съвсем проста работа. Политиката на десните популисти почива върху една-единствена основна мисъл, върху един самоделен образ на обществото. Тук сме НИЕ, а там са ДРУГИТЕ. От тези две групи има нужда популизмът. И от нищо повече.   Десните популисти винаги разказват една и съща история. Това е разказ за един тежко разделен свят, в който две групи се борят една срещу друга. Тяхното централно понятие е „народ\". При встъпването си в длъжност президентът на САЩ Доналд Тръмп обеща: „Ще изземем властта от Вашингтон и ще я върнем на вас, на народа.\"   В демагогското мироздание понятия като „Народът\" и НИЕ са пълна измислица, приказка, фикция. НИЕ – това са някакви идеализирани хора, каквито никъде няма да срещнеш. Те винаги са „добри\", „работливи\", „порядъчни\", „модерни\", „добросъвестни\" и т.н.   За да го има обаче този измислен „народ\", на него му трябва и измислен противник. Този противник се състои от три групи: ОНЕЗИ ГОРЕ, ОНЕЗИ ОТВЪН и ОНЕЗИ ДОЛУ. ОНЕЗИ ГОРЕ са личности, на които се приписва власт, това е „елитът\". Демагозите не правят разлика между различните елити, които може би преследват различни интереси и понякога действат едни срещу други. Съществува един-единствен елит, който в своята целокупност е нещо лошо. Този елит е влязъл в заговор срещу „народа\". „Това е политически картел, който държи лостове на цялата държавна власт и на формирането на политическите възгледи. И единствено народът може изтръгне незаконната власт от ръцете на тези самодоволни властници\", пише в програмата на „Алтернатива за Германия\". Добрият народ и онези другите     Трите „враждебни\" групи в очите на популистите представляват едно цяло: това са ДРУГИТЕ, които в своята съвкупност застрашават НАС.   Уеднаквяването изисква спазването на строги езикови правила. Ето защо трябва да снабдите това НИЕ само с положителни качества: „добри\", „почтени\", „честни\", добросъвестни\", „работливи\", „автентични\", „с характер\". Мотивите на НИЕ винаги са ДОБРИ и БЛАГОРОДНИ. НИЕ по принцип са миролюбиви люде. И единствено когато ДРУГИТЕ ги провокират, НИЕ може да действат със сила. Но това си е разбираемо, защото нали вина носят не НИЕ, а ДРУГИТЕ.     На ДРУГИТЕ трябва да се припишат единствено отрицателни качества. Без изключение! ДРУГИТЕ по принцип са „престъпници\", „неморални\", „мързеливи\", „безсъвестни\" и „безхарактерни\". Техните чувства се осмиват и се представят като „фалшиви\". Мотивите на ДРУГИТЕ винаги са ЛОШИ. ДРУГИТЕ по принцип са агресивни люде. И когато използват сила, това е просто очевидното доказателство за тяхната истинска природа.   Най-големият пример за европейските демагози днес е Доналд Тръмп. Той постави небивали окови на „политическата коректност\". Тръмп следва принципа, че всичко, което човек може да си помисли, е възможно и да се изговори в публичното пространство. Независимо, че – примерно – сее омраза срещу жените. За Роузи О'Донъл, една много известна водеща и филмова продуцентка в САЩ, Тръмп каза: „Роузи О'Донъл е ужасна – и външно, и вътрешно. Ако бях собственик на телевизионното предаване „The View\", щях да уволня Роузи О'Донъл. Щях да я погледна в това нейно дебело, грозно лице и щях да кажа: Роузи, ти си уволнена. Ние всички сме позакръглени, но Роузи е по-зле от повечето измежду нас.\" Ето ви обяснението на всеки проблем   Трябва винаги да се намери изкупителна жертва. Изкупителните жертви са нещо чудесно. С тяхна помощ се обяснява всеки проблем:   Защо има бюджетна криза? Ами защото има прекалено много социални паразити. Защото другите партии съсипват държавата. Защото бежанците ни струват много пари.   Защо има толкова много брутална престъпност? Защото има прекалено много чужденци. Защото политиците са прекалено мили към чужденците. Защото добродушковците все ограничават властта на полицията. Защо толкова мразят НАШИТЕ политици? Защото те супер смело защитават интересите ни. Защото ОНЕЗИ ГОРЕ се боят за привилегиите си.   Защо в Европа има ислямистки тероризъм? Защото ЕС и правителствата на ДРУГИТЕ искат да дестабилизират НАШАТА страна. Защото мюсюлманите без изключение са от ДРУГИТЕ и са НИ обявили война. Пък ако не са мюсюлманите, тогава ще бъдат САЩ, или световният еврейски заговор, или който и да е от ДРУГИТЕ.   Чужденците са идеалните изкупителни жертви. Те по удобен начин съединяват три групи от ДРУГИТЕ:   Идват ОТ ВЪН.   В страната ги пускат ОНЕЗИ ГОРЕ, които искат да НИ подменят като НАРОД.   Те са и част от „социалните паразити\", от ОНЕЗИ ДОЛУ, защото са безработни, получават помощи и натоварват държавната хазна.   *В своята книга „Помагало за прелъстяване на народа\" Нина Хорачек и Валтер Йоч описват света на популистите. Двамата я представиха в Ютюб и в различни онлайн-портали.", "date": "2017.10.06", "title": "Как се прелъстяват народи"}
{"url": "http://www.classa.bg/%D1%81%D0%B2%D1%8F%D1%82/item/373547-%D0%B4%D0%B5%D0%BD%D1%8F%D1%82-%D0%BD%D0%B0-%D1%81%D1%82%D1%80%D0%B0%D1%88%D0%BD%D0%B8%D1%8F-%D1%81%D1%8A%D0%B4-%D1%81%D0%BB%D1%8A%D0%BD%D1%87%D0%B5%D0%B2%D0%B0-%D0%B1%D1%83%D1%80%D1%8F-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B8%D1%87%D0%B8%D0%BD%D0%B8-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%BD%D0%B8-%D1%89%D0%B5%D1%82%D0%B8", "text": "Ново проучване, проведено от Харвард-Смитсониън център по астрофизика (Кеймбридж, Масачузетс, САЩ) анализира потенциалните икономически въздействия, които би имала голяма слънчева буря в бъдеще. Предлага се и амбициозна стратегия за смекчаване на последиците: изграждане на масивен щит в Космоса, който да защити Земята от Слънцето. \"Ние предсказваме, че в следните 150 години ще има събитие, което ще доведе до щети, сравними с текущия БВП на САЩ от около 20 трилиона $, щетите ще се увеличават експоненциално с насищане на технологичното развитие,\" предупреди един от изследователите - Аврам Льоб, пред портала Gizmodo. Като се имат предвид потенциалните загуби, които могат да бъдат причинени от слънчевите бури, учените са проектирали различни решения на проблема. Едно от тях, смятано от изследователите за \"жизнеспособно\", би било да се инсталира \"магнитен щит\" в космоса. Според учените тази \"магнитна преграда\" на Земята ще бъде поставена между Земята и Слънцето на разстояние от 329 000 км от нашата планета и ще отклони вредните частици от Слънцето в космоса. \"Този инженерен проект може да отнеме няколко десетилетия, докато бъде построен в космоса, а разходът за създаване на такава инфраструктура, която ще тежи 100 000 тона, вероятно ще струва стотици милиарди долари. Но това ще е много по-малко от очакваните и възможни щети.\" Авторите на проучването посочват, че разходите за изграждане на магнитния щит биха били \"сравними\" с общите разходи за Международната космическа станция.", "date": "2017.10.06", "title": "Денят на Страшния съд: Слънчева буря може да причини грандиозни щети"}
{"url": "http://www.classa.bg/%D1%81%D0%B2%D1%8F%D1%82/item/373548-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D0%BE%D1%82%D1%85%D0%B2%D1%8A%D1%80%D0%BB%D1%8F-%D0%B2%D1%81%D1%8F%D0%BA%D0%BE-%D0%B2%D1%8A%D1%82%D1%80%D0%B5%D1%88%D0%BD%D0%BE-%D0%B8%D0%BB%D0%B8-%D0%B2%D1%8A%D0%BD%D1%88%D0%BD%D0%BE-%D0%BF%D0%BE%D1%81%D1%80%D0%B5%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B2%D1%8A%D0%B2-%D0%B2%D1%80%D1%8A%D0%B7%D0%BA%D0%B0-%D1%81-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F", "text": "Испанският външен министър Алфонсо Дастис заяви в сряда, че правителството на Мариано Рахой не вижда \"оправдание за посредничество от страна на Европейския съюз\", съобщи \"Ел Паис\". \"Това не е конфликт между две страни\", пояснява той. Един ден след референдума за независимост на Каталония, който е бил спрян от Конституционния съд, президентът на каталунското правителство, Карлес Пучдемон каза, че в момента се изисква \"посредничество\" и поиска Мадрид да приеме участието на трета страна, за да се нормализират отношенията. Малко преди Дастис да отхвърли посредничеството, Пучдемон коментира посланието от краля на Испания Фелипе VI, жалвайки се, че монархът не е отправил \"призив за диалог и хармония, което разочарова много хора в Каталуния\". От своя страна, испанската заместник министър-председател, Сорая Саез де Сантамария, разкритикува Пучдемон, защото \"вместо да отговори на поканата за сдържаност, президентът на Генералитат настоява за разделянето, а не коригирането, което искат всички \". \"Моля го да уважава Испания и Каталуния. Каталунците не заслужават да видят и преживеят това, което сега преживяват и от дълго време Пучдемон живее извън закона и здравия разум.\"", "date": "2017.10.06", "title": "Правителството на Испания отхвърля всяко вътрешно или външно посредничество във връзка с Каталуния"}
{"url": "http://www.classa.bg/%D1%81%D0%B2%D1%8F%D1%82/item/373544-%D0%BA%D0%B0%D0%BA-%D0%BD%D0%B8-%D0%BB%D1%8A%D0%B3%D0%B0%D1%85%D0%B0-%D0%B7%D0%B0-%D0%BB%D0%B0%D1%81-%D0%B2%D0%B5%D0%B3%D0%B0%D1%81", "text": "          При атентата в Лас Вегас загинаха най-малко 58 души, повече от 500 бяха ранени. Убиецът Стивън Падък е мъртъв, а за мотивите му все още нищо не се знае. Това засега са фактите, потвърдени официално. Почти едновременно с първите новини за стрелбата в Лас Вегас обаче, по мрежите тръгнаха и първите слухове и фалшиви съобщения. И тези фалшификати достигнаха до много по-широка публика, отколкото информациите на сериозните медии, почиващите върху фактологията. Но защо? Кой има някаква изгода от водопада фалшиви новини и защо те се разпространяват с такава скорост?   Едно изследване на Лондонското училище по икономика и политически науки (LSE) представя широкия спектър на фалшивите новини. Това са не само умишлено неверните публикации, но и такива, които излагат фактите едностранчиво и се опитват да насочват мнението на читателя в точно определена посока. Разпространяването на слухове също е част от масива на фалшивите новини.   Около атентата в Лас Вегас се появиха какви ли не слухове и истински лъжи. Десните в САЩ излязоха с предположенията, че Падък е ислямист или пък радикализиран левичар, който мрази Тръмп. Един от интернет-порталите с такава насоченост умуваше над въпроса дали Падък не е член на лява съпротивителна групировка.   Според полицията, Падък е действал сам. В социалните медии обаче упорито се разпространява слухът, че е имало поне още един стрелец. Като доказателство, различни групи в интернет, например „The People's Voice\" („Глас народен\") публикуват видеа с размазани кадри. Този нагледен материал изобщо не е убедителен, а източникът – неблагонадежден, но това сякаш няма значение.   Мнозина вече критикуват гигантите от Силициевата долина като „Гугъл\", „Фейсбук\" и „Туитър\", че не са положили достатъчно усилия, за да възпрат вълната от фалшиви новини, ако не и, че сами са ги разпространявали. „Гугъл\" например часове наред предлагаше на читателите си линк към новинарския портал 4chan, където се твърдеше, че стрелецът е Гийри Данли, бившият съпруг на приятелката на Падък. А 4chan е известен с това, че разпространява фалшиви новини и конспиративни теории най-вече след масови престрелки и терористични нападения.     Фокусниците на фалшиви новини и от други портали като десния „The Gateway Pundit\" успяха да се настанят и в социалните мрежи. Професионалните производители на фалшиви новини почти винаги успяват да надхитрят алгоритмите на „Гугъл\", „Фейсбук\" и пр., тъй че техните „новини\" да излизат на видно място и бързо да се разпространяват. А „Фейсбук\" само преди няколко месеца оповести, че разработва алгоритъм, който да прихваща фалшивите новини.     С фалшиви новини се изкарват добри пари. Един доклад на софтуерната фирма „Тренд Микро\" разкрива многобройни сайтове в т.нар. Даркнет, които предлагат фалшиви новини. 200.000 долара струва, например, една кампания, целяща да провокира хората и да предизвика публични протести. Дискредитирането на журналист струва 55.000 долара. Обикновено „услугата\" пакетно предлага фалшиви профили и цели фалшиви групи в социалните мрежи, фалшиви съдържания, както и достатъчен брой харесвания и споделяния, които гарантират бързо разпространяване.   В изследването на LSE става дума и за печалби от един специфичен вид реклама в интернет. Рекламират се обикновено стоки, които са привлекателни на външен вид и обещават да донесат много кликове. Истинността на статията, към която вървят тези реклами, няма никакво значение. Рекламите се разпространяват абсолютно автоматично с помощта на специални алгоритми. Включително и по тази причина – т.е. обвързаността с реклами на атрактивни стоки – публикациите с фалшиви новини за атентата в Лас Вегас се разпространяваха много по-бързо, отколкото, примерно, статиите в „Ню Йорк Таймс\" по същата тема.   Социалната психоложка Катарина Катцер твърди, че новинарските портали и социалните мрежи вече бълват толкова много информация, че потребителите стават все по-повърхностни в осмислянето ѝ. „Известно е, че ние всъщност прочитаме само 10-15% от съдържанията, които отваряме в интернет. Всичко друго пропада в една черна дупка\", казва тя. Освен това хората все по-често ги мързи да проверяват истинността на една новина. Тъкмо тези два фактора ги правят много по-податливи на фалшивите новини.   „Когато откриваме информация в интернет, ние несъзнателно винаги търсим познати мисловни структури или пък допускаме такива структури да ни направляват\", казва Катцер. Това селективно възприемане също мотивира хората да вярват на фалшивите новини. Най-вече, когато тези новини са в съзвучие с техния собствен мироглед.", "date": "2017.10.06", "title": "Как ни лъгаха за Лас Вегас"}
{"url": "http://www.classa.bg/%D1%81%D0%B2%D1%8F%D1%82/item/373545-%D0%B8%D1%81%D1%82%D0%B8%D0%BD%D0%B0-%D0%BB%D0%B8-%D1%81%D0%B0-%D1%82%D0%B5%D0%B7%D0%B8-%D1%82%D0%B2%D1%8A%D1%80%D0%B4%D0%B5%D0%BD%D0%B8%D1%8F-%D0%B7%D0%B0-%D0%BC%D0%B5%D1%80%D0%BA%D0%B5%D0%BB", "text": "          Най-напред да припомним фактите: когато през март 2016 австрийският външен министър Себастиан Курц договаряше с източноевропейските страни затварянето на Балканския маршрут, германската канцлерка го разкритикува остро с думите, че така проблемът не може да бъде решен. Меркел дори настоя да бъде преработена заключителната декларация от европейската среща на върха, така че в текста да не се споменава нищо за затваряне на Балканския маршрут. Вместо това Меркел залагаше на споразумение между ЕС и Турция, което накрая бе постигнато.   Дали всичко това е било само театър? Играла ли е Меркел двойна игра? Именно това намекват австрийските разследващи журналисти Кристиан Улч, Томас Приор и Райнер Новак в току-що излязлата им книга \"Бягство - как държавата изгуби контрол\". Тримата журналисти, които работят за австрийския всекидневник \"Ди Пресе\", се позовават на високопоставени източници от средите на австрийското правителство.    В книгата си те твърдят, че докато Меркел и Щайнмайер официално са громели затварянето на границите, в лагера на канцлерката, дори в най-близкото ѝ обкръжение, много хора са били \"за\". Тоест, били са съмишленици на австрийския външен министър Себастиан Курц, за когото разследващите журналисти твърдят, че бил използвал добрите си контакти с двама от министрите на Меркел - министърката на отбраната Урсула фон дер Лайен и вътрешния министър Томас де Мезиер, за да си подсигури съдействието им. Австрийските журналисти твърдят, че Курц бил помолил двамата германски министри да демонстрират пред Скопие положителното си отношение към решението за затваряне на македонската граница. Задача с повишена трудност, пишат по-нататък тримата журналисти и твърдят, че австрийският външен министър е организирал телефонни разговори на двамата си германски колеги със Скопие, в които на практика министрите е трябвало да подкопаят официалната позиция на Берлин.     Ако всичко това е вярно, определено си имаме работа с истински скандал, коментира в тази връзка германският \"Ди Велт\". Защото би означавало, че или фон дер Лайен и де Мезиер са действали срещу официалната политика на Берлин, или Меркел умишлено е заблуждавала обществеността, тръбейки, че е против затварянето на Балканския маршрут, докато в същото време тайно е съдействала чрез свои министри именно за затваряне на границите. Играла ли е Меркел двойна игра? - питат в тази връзка тримата австрийски журналисти и твърдят, че много министри и високопоставени правителствени служители във Виена застъпват именно това мнение. Дори германският финансов министър Волфганг Шойбле го бил признал косвено: когато няколко седмици след затварянето на Балканския маршрут се срещнал с австрийския външен министър Курц, Шойбле го бил попитал дали Меркел вече му е благодарила.     На запитване на \"Ди Велт\" говорителка на германския вътрешен министър Томас де Мезиер е отговорила, че министерството не коментира информации за разговори между министри - независимо дали са се състояли или не. А говорител на военната министърка фон дер Лайен е заявил дословно: \"Тези твърдения са пълна глупост\".   Въпреки енергичните опровержения от страна на официален Берлин, въпросите си остават, пише \"Ди Велт\" и пояснява, че книгата на тримата разследващи журналисти е пълна с вътрешни информации от австрийските правителствени среди. Така например журналистите са научили, че тогавашният австрийски канцлер Вернер Файман изобщо не е имал намерение да изпълнява договорката си с Меркел от 4 септември 2015 да си поделят голяма група бежанци, идващи от Унгария. Официално Файман се бил съгласил да ги пусне в Австрия, но в действителност изобщо не възнамерявал да спази обещанието си, твърдят тримата разследващи журналисти.   След като на 13 септември 2015 в германското вътрешно министерство се обсъжда въпросът за временно връщане на проверките по границата, Виена се опасява, че с това Германия цели да започне да връща бежанци в Австрия. Австрийският канцлер Файман спешно привиква шефа на вътрешното разузнаване и го кара да изготви експресно становище, което по-късно изпраща на Меркел. В него се казва, че ако Германия отхвърля молби за убежище с аргумента, че е трябвало да бъдат подадени още в Австрия, а не чак на германска територия, то това противоречи на европейското право.   В крайна сметка границите на Германия остават отворени. Можем само да гадаем какви са били мотивите за това решение, но във всеки случай бившият австрийски канцлер е останал с впечатлението, че Меркел не е искала да затвори германската граница. Или както пишат в книгата си тримата журналисти: \"Според Файман, германската канцлерка просто не е можела да гледа кадри, които показват как бежанци плуват в ледените погранични реки или пък биват отблъсквани от граничарите\".   И още нещо пишат тримата журналисти: когато полицейските шефове на Македония, Сърбия, Хърватия, Словения и Австрия свикват разговори, на които да обсъдят последните детайли около затварянето на македонската граница, на срещата е поканен и официален представител на Германия - шефът на отдел \"Полиция\" в германското вътрешно министерство Хелмут Тайхман. Австрийските журналисти твърдят, че Тайхман е бил готов да се включи в срещата, но политическото ръководство на министерството го спряло. Така Германия, поне официално, не участва в затварянето на Балканския маршрут, пише \"Ди Велт\".", "date": "2017.10.06", "title": "Истина ли са тези твърдения за Меркел?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/373542-%D0%B7%D0%B0%D1%89%D0%BE-%D0%B2%D1%81%D0%B8%D1%87%D0%BA%D0%B8-%D0%BE%D0%B1%D0%B8%D1%87%D0%B0%D1%82-%D0%B4%D0%B5%D0%BB%D1%8F%D0%BD", "text": "            Освен че прокараха една наистина странна юридическа практика - човек да не може да си тръгне доброволно от настоящата си месторабота, управляващите (и опозицията) направиха редица признания, които разобличават начина на властване в България. Скандалът с шуробаджанашките назначения, придобил популярност като \"Кумгейт\", разкри не на последно място дисонанс между ГЕРБ и лидера на формацията Бойко Борисов. Това се случи в момента, в който парламентът отхвърли оставката на Делян Добрев, докато министър-председателят се кълнеше от Варна, че всички роднински назначения ще бъдат отменени.   Засега изглежда, че партийната вина ще изкупи единствено съпругата на депутата Александър Ненков, която напусна поста си в \"Булгартрансгаз\". Добрев, който по думите на премиера бил декларирал, че \"ако стане някакъв гаф\" и не приемат оставката му, щял пак да я подаде, не направи същото изявление пред парламента. Което съвсем окарикатури ситуацията, в която единственото сигурно е, че управляващата партия пази зорко Делян Добрев. Тази постановка никак не съвпада с изявленията на Борисов през годините, че ако за някой от неговите хора има съмнения за вина, въпросният човек първо трябва да се оттегли и чак тогава да доказва своята невинност.     Както изглежда обаче, скандалът ще отшуми само с една \"жертва\" - съпругата на Ненков. Както и с разказите за плачещата дъщеря на Борисов, която не можела да започне работа нито в държавна, нито в частна фирма. И за сестра му, която \"още кълне Москов\", задето не станала шеф на болница.   Впрочем, докато разказваше тези сърцераздирателни семейни истории, лидерът на ГЕРБ изрече и една важна реплика, която допълнително нюансира скандалната ситуация. По думите на премиера, не здравният министър Петър Москов, а лично той се обадил на общинските съветници в София (защото болницата, която сестра му искала да оглави, била общинска) и им казал да не я избират.   В случая е важно да се отбележи, че щом може да възпрепятства назначение чрез Общински съвет, Борисов навярно може и да помогне за прокарването на нечие назначение. Съвсем очевидно е, че всичко се случва по партийна линия, тъй като общината не е подчинена на министър-председателя. Впрочем, същото разбиране за упражняване на властта демонстрира и Добрев, който в първите дни на скандала заключи: \"Ще кадрувам, нали спечелихме изборите\". И не на последно място: репликите на представители на ГЕРБ, че ако сега Добрев бъде хвърлен на вълците, ще има и следващ, звучат не само като признание, но и като обещание, че тази философия на властта ще си остане непроменена.     Горе-долу в същия дух бяха и обясненията на партията, че кметът на Хасково бил неблагодарник, защото именно ГЕРБ го направили кмет. Една партия може да издигне някого за изборна длъжност, но решението в крайна сметка (надяваме се) е на суверена. Ето защо никой не дължи благодарност, че е избран. Но пък схващането, че даден кмет е едва ли не длъжник на издигналата го партия, води до ситуации, в които един Делян Добрев може да възкликне \"Да, кадрувам\". Или до разкази на премиера за същото, без да го нарича с истинското му име. Тъй като случаят със сестра му е точно такъв.   За размерите на този управленски модел можем да си правим заключения от изказването на Цветан Цветанов от парламентарната трибуна, в което той призова НС да погледне случващото се в Провадия, където БСП има мнозинство. От думите му се разбра, че моделът \"Хасково\" е пренесен и там. С тази разлика, че негови владетели са социалистите. Оттук произтичат поне два въпроса. Първо: защо никой от БСП не го обори? Отговорът изглежда очевиден. И второ: след като в ГЕРБ знаят за неправомерни назначения, защо до момента не са изнесли тази информация? Отговорът също е очевиден. Защото \"суджукът\" (по онзи случай с четирите тона) вече е стандарт.     В този смисъл депутатката от ДПС Велислава Кръстева беше много права, когато заключи иронично, че \"всички обичат Делян\". А упрекът ѝ към ГЕРБ прозвуча и като признание за собствената ѝ партия. Защото кой знае по-добре от ДПС как се обича един Делян...   Накратко: случаят \"Добрев\" и реакциите по него изобличават не само конкретната ситуация, но и пълното неразбиране на партиите защо кадруването не е редно и защо премиер не може да звъни на Общински съвет, за да му казва кого да назначава и кого не. Разобличават и досегашното срамно мълчание на отделните формации. Мълчание, което бе нарушено не от разследване на БСП (данните за Хасково все пак са известни от март тази година), а от вътрешното напрежение в ГЕРБ в региона. Именно заради кадруването.   Но заради особеностите на политическата система в България, вероятно всичко ще приключи с оставката на клетата съпруга на Александър Ненков. Защото както беше казал финансовият министър Горанов при един друг „гейт\" (а той тия неща ги разбира), \"няма такова нещо като конфликт на интереси, интересите винаги са в синхрон, не са в конфликт\".", "date": "2017.10.06", "title": "Защо всички обичат Делян"}
{"url": "http://www.classa.bg/%D1%81%D0%B2%D1%8F%D1%82/item/373543-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B8%D0%BC%D0%B0%D0%BC%D0%B5-%D0%BB%D0%B8-%D0%BF%D0%BB%D0%B0%D0%BD-%D0%B1", "text": "              Нима е възможно подобно нещо: през 21 век, в Европейския съюз, конфликтът с едно движение за независимост да прерасне в държавна криза, в нещо като опит за преврат, и дори да породи насилие? Кой е способен, а и готов, да се намеси в Каталуния, за да сложи край на това безумие?   Испанската държава дотук се провали, а онези 30 процента от каталунците, които искат независимост, както и регионалното каталунско правителство продължават да преследват целта си невъзмутимо. Междувременно се намеси и испанският крал, но конфликтът продължи да ескалира. Предстои каталунците да обявят своята независимост. Как ще стане това – по законен или незаконен начин? Президентът на Каталуния ни най-малко не се интересува от този въпрос.     Каталунците твърдят, че испанската конституция вече не се отнася за тях, защото те не искат да са повече част от Испания. И забравят, че испанската конституция може да бъде променена само с волята на целия испански народ, но не и с вота на едно малцинство. Правовата държава в Испания е застрашена, тъй като в Каталуния в момента не се спазват законите, а не защото испанското правителство действало незаконосъобразно.     Такова е и правилното становище на Европейската комисия (ЕК). Тя не може да се намеси в спора като посредник, защото е длъжна да уважава независимостта и конституцията на всяка страна-членка. Европейските договори не предвиждат подобна посредническа функция - не и в подобен случай. В Полша и Унгария Комисията трябваше да се намеси, защото правителствата на тези две страни подкопават правовите принципи и независимостта на правосъдието. Комисията обаче не е действала там като посредник между две вътрешнополитически сили, които спорят помежду си. Тя просто защити Европейските договори, които имат задължителна сила за страните-членки на ЕС.   С други думи: въздържаността на ЕС изглежда разбираема от правна гледна точка, но дали е и политически оправдана? Не, Еврокомисията и председателят на Европейския съвет Доналд Туск не бива да наблюдават безучастно как ескалира кризата в Испания. Сигурно те биха могли поне да направят предложение за диалог между Мадрид и Барселона. Дори и само това би било от полза. Еврокомисията всъщност не би могла да стане посредник в конфликта и поради простата причина, че не всички страни в спора са съгласни да приемат подобно посредничество. Каталунските евродепутати очакват от ЕС да смъмри Испания. Но това няма да се случи. Испанското правителство, което на заседанието на ЕП в Страсбург беше представено от свои висши дипломати, отхвърля всякакви посредници, както и всякакви разговори с президента на Каталуния. Според властите в Мадрид, случващото се в Каталуния представлява държавен преврат. А с превратаджии не се преговаря.   Въпреки това ЕС трябва сам да предложи услугите си – поне, за да събере двете страни в конфликта на масата на преговорите. ЕС е длъжен да покаже на своите граждани, че го е грижа и че не остава безучастен, когато има криза. След като се смята за проект на мира, при това успешен, ЕС трябва да покаже, че е в състояние да предлага и решения за вътрешни конфликти в страните-членки.   В случай, че каталунците наистина предприемат неразумната стъпка и обявят едностранно своята независимост от Испания, Еврокомисията трябва да разполага и с план Б. Ясно е, че нито ЕС, нито някоя от страните-членки на общността биха признали тази независимост. Но трябва да бъде изработена концепция за това, какви ще са бъдещите отношения към каталунското правителство, как ще бъдат уредени търговията и туризма, как би се реагирало на евентуална молба за членство, ако Барселона реши да кандидатства в Общността? Трябва да се знае също и това, как би постъпил ЕС, в случай, че испанското правителство реши да освободи регионалното каталунско правителство, да насрочи нови избори и да отнеме автономния статут на областта? Защото подобни действия са допустими от правна гледна точка. В тлеещия от години конфликт между Мадрид и Барселона ЕС досега винаги си е заравял главата в пясъка. Но подобно поведение повече не е възможно.   Дори и само поради това, че навсякъде в Европа привържениците на Брекзита, десните популисти и националистите се опитват да представят случващото се в Каталуния като доказателство за това, че ЕС потискал малцинствата в общността и стремежа на народите към независимост. Това, разбира се, е нечувана глупост, но ЕС не бива да игнорира подобни възгледи, а трябва да направи всичко възможно да ги опровергае. В противен случай сегашната испанска криза може изведнъж да се превърне в европейска.", "date": "2017.10.06", "title": "Каталуния: Имаме ли план Б?"}
