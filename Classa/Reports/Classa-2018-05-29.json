{"url": "http://www.classa.bg/%D1%81%D0%B2%D1%8F%D1%82/item/382499-%D0%B0%D0%BD%D1%82%D1%8A%D0%BD%D0%B8-%D1%85%D0%BE%D0%BF%D0%BA%D0%B8%D0%BD%D1%81-%D1%89%D0%B0%D1%81%D1%82%D0%BB%D0%B8%D0%B2-%D1%81%D1%8A%D0%BC-%D0%B4%D0%B0-%D1%81%D1%8A%D0%BC-%D0%B0%D0%BB%D0%BA%D0%BE%D1%85%D0%BE%D0%BB%D0%B8%D0%BA", "text": "    Звездата от „Мълчанието на агнетата“ споделя, че пробвал да остави пиенето през 1975, но неговата майка му казала – Защо просто не си бъдеш копелето, което си? Знам, че си чудовище”. Хопкинс е сигурен, че алкохолът му е помагал да управлява гнева си и да го използва в работата си.     казва актьорът и добавя, че тежкият му характер е останал в миналото.       казва носителят на „Оскар“ за главна мъжка роля за 1991 година.", "date": "2018.05.29", "title": "Антъни Хопкинс: Щастлив съм да съм алкохолик"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382498-%D0%BE%D0%B1%D1%89%D0%B0-%D1%81%D1%82%D0%B0%D1%87%D0%BA%D0%B0-%D0%B2-%D0%B3%D1%8A%D1%80%D1%86%D0%B8%D1%8F-%D1%83%D1%82%D1%80%D0%B5", "text": "Икономическата политика на правителството отново събуди недоволството на гърците. Синдикатите обявиха искания за промени в данъчната система, спазване на правата на работещите, отмяна на всички наредби, които водят до орязване на пенсии и заплати, както и до масова безработица. Двата най-мощни синдиката в Гърция, на държавните служители и на работещите в частния сектор, обединяват усилия за обща национална стачка на 30-и май, сряда. В деня на протестите остават затворени всички гръцки пристанища. Няма да се движи нито един влак. Само за няколко часа ще работи градският транспорт. Затворени ще останат всички държавни учреждения. Работещите в частните компании също се присъединяват към протестите. Транспортните компании предупреждават пътниците да променят резервациите си, ако те са за сряда.", "date": "2018.05.29", "title": "Обща стачка в Гърция утре"}
{"url": "http://www.classa.bg/%D1%81%D0%B2%D1%8F%D1%82/item/382494-%D0%BA%D0%B8%D1%82%D0%B0%D0%B9-%D0%B8%D0%B7%D0%BF%D1%80%D0%B0%D1%89%D0%B0-%D0%BA%D0%BE%D1%80%D0%B0%D0%B1%D0%B8-%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8-%D1%81%D1%80%D0%B5%D1%89%D1%83-%D0%BD%D0%B0%D1%85%D0%BB%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B2%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-%D0%BA%D0%BE%D1%80%D0%B0%D0%B1%D0%B0", "text": "Китайското министерство на отбраната изрази несъгласие с \"провокацията\" на военноморските сили на САЩ, които изпратиха два кораба към Южнокитайско море, в близост до островите от архипелага Парацелс, претендирани от Китай.   Акцииите на САЩ \"противоречат на китайските закони и съответните международни закони. Това е сериозно нарушение на китайския суверенитет, което понижава стратегическото взаимно доверие между двете въоръжени сили \", се казва в официално изявление, което цитира Ройтерс..   Военните предупреждават, че са изпратили няколко кораба и самолети, за да принудят американските кораби да напуснат китайски води.   В това отношение китайското министерство на външните работи заяви, че Пекин излага пред САЩ \"своето явно неодобрение и решителен протест по повод тези действия. Настоятелно се призовава американската страна незабавно да преустанови тези нарушения на суверенитета на Китай и да спре да провокира действия, които са предизвикателство за сигурността на Китай\".   Източници Ройтерс съобщиха в неделя, че ракетният разрушител USS Хигинс и ракетен крайцер USS Антиетам преминали на по-малко от 12 морски мили от, няколко островчета в Южнокитайско море, които Пекин счита за свои..", "date": "2018.05.29", "title": "Китай изпраща кораби и самолети срещу нахлуването на два американски военни кораба"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/382495-%D1%87%D0%B5%D1%80%D0%B2%D0%B5%D0%BD%D0%BE-%D0%B2%D0%B8%D0%BD%D0%BE-%D0%BF%D0%BE-%D0%BF%D1%8A%D1%82%D1%8F-%D0%BD%D0%B0-%D0%BA%D0%BE%D0%BF%D1%80%D0%B8%D0%BD%D0%B0%D1%82%D0%B0", "text": "След участия в няколко изложения и обещания за сътрудничество българското вино вече има реален коридор към големия пазар на Китай. През уикенда китайската компания Jointek Fine Wines обяви, че ще работи с Българската асоциация на износителите на вина, а шефът на държавната Изпълнителна агенция за лозата и виното Красимир Коев уточни, че експортът стартира от септември тази година. Новините дойдоха по време на Балканския винен фестивал в столицата. Компанията, която ще започне да внася български вина, е втората по големина на китайския пазар в този сегмент. Интересът на Jointek Fine Wines към българските вина се поражда по време на изложение в Гуанджоу, на което те са представени от председателя на асоциацията на износителите на вина Галина Нифору. „Миналата година ние срещнахме Галина в Гуанджоу по време на събитие. Поканихме я на вечеря и тя ни донесе няколко вина от България. И по време на вечерята осъзнахме, че това е вино с добро качество. До този момент не знаехме много за българското вино. Сега за първи път сме в София и по време на фестивала може да опитаме още много и различни български и балкански вина\", разказа пред „Икономист\" Шиаофанг Гуо от китайската компания. ПЪТ: От септември китайската компания Jointek Fine Wines започва да внася в Китай български вина, съобщи нейният представител Шиаофанг Гуо по време на балканския винен фестивал в София Jointek Fine Wines е частна компания, създадена през 1988 г., която вече 30 години се занимава с международна търговия. По информация на Гуо компанията има 161 магазина в Китай и снабдява с вино повече от 12 000 ресторанти, хотели, супермаркети и универсални магазини. Работи с 230 изби от повече от 10 страни, като според представителите на китайската компания тя е най-големият купувач на френско бордо в последните 10 години. На този етап от Jointek Fine Wines не се ангажират с количества, които ще внасят от септември нататък, преди да видят как ще реагира китайският пазар. Единствената насока, която дават предварително на българските производители, е, че в Китай най-популярно е червеното вино. Според продуктовия директор на компанията Мартин Ченг съотношението между червеното и бялото вино на китайския пазар е 70% към 30%, като в 30-те процента на бялото се включва и розето, което заема около 5 на сто дял от пазара. Също тази година, но през ноември, българските вина за първи път ще участват в роуд шоу в Китай. За целта през март т.г. е подписан договор за сътрудничество в Гуанджоу между Българската асоциация на износителите на вина и китайското изложение Interwine, което е и най-голямото в страната. Interwine организира промоционални събития в 46 китайски града. Зад възможностите за реклама с цел последващ експорт на българско вино към Китай всъщност стои 3-годишен европроект на стойност 1,5 млн. евро, който спечели асоциацията. Той е за промоция на български вина в Китай, Япония и САЩ и резултатите от него вече идват в последната година. Първата на практика беше загубена заради бавното му одобрение от страна на фонд „Земеделие\".", "date": "2018.05.29", "title": "Червено вино по пътя на коприната"}
{"url": "http://www.classa.bg/%D1%82%D0%B5%D1%85%D0%BD%D0%BE/item/382496-%D0%B1%D0%B8%D1%82%D0%BA%D0%BE%D0%B8%D0%BD-%D0%BC%D1%80%D0%B5%D0%B6%D0%B0%D1%82%D0%B0-%D0%BA%D0%BE%D0%BD%D1%81%D1%83%D0%BC%D0%B8%D1%80%D0%B0-%D1%82%D0%BE%D0%BA-%D0%BA%D0%BE%D0%BB%D0%BA%D0%BE%D1%82%D0%BE-%D0%B0%D0%B2%D1%81%D1%82%D1%80%D0%B8%D1%8F", "text": "Стойността на биткойн може да се покачва и да спада драстично, но при енергията, необходима за производство на криптовалутата, тенденцията е далеч по-стабилна: тя все повече се увеличава. Изследователи са изчислили, че мрежата за койни може да консумира до 7,7 гигавата енергия към края на настоящата година. 7,7 гигавата – това е еквивалентно на електроенергията, необходима за захранване на цяла Австрия! Ако стойността на критовалутата продължи да се увеличава, цялата мрежа за криптовалута може скоро да консумира пет процента от световната енергия. Ново проучване, публикувано в списание Joule, прогнозира, че койните скоро ще използват до половин процент от световното енергийно снабдяване. Критиците оспорват предположенията на проучването и твърдят, че няма достатъчно доказателства за определяне на бъдещата консумация на енергия с такава прецизност. Независимо от това повишаването на цената на криптовалутите изглежда идва на цената на значителни разходи за околната среда. Мрежата на биткойн консумира енергия главно чрез „копаене\". Това става чрез работата на компютърна програма, която извършва изчисления и времево маркиране на транзакциите. Тези транзакции се осъществяват в блокчейн – мрежово-свързана система от профили. „Копаенето е една голяма конкурентна лотария, където победителят – на всеки 10 минути – създава следващия блок от блокчейна\", каза специалистът по блокчейн технологии и автор на изследването Алекс де Ври пред Gizmodo. „Присъщото възнаграждение за този процес е фиксирано, то мотивира участниците постоянно да добавят нови и нови машини към мрежата, за да получат по-голям дял от пая – колкото повече изчислителна сила имаш, толкова повече печелиш\". Някои експерти не са съгласни с методите и заключенията на Де Ври. Според тях, в своите анализи изследователят е приел, че биткойн ще запази сегашното си ниво от приблизително $8000 и електричеството ще струва около $0,05 за киловатчас, но тези цени могат рязко да се променят в бъдеще. Самият Де Ври пък посочва, че изводите му се базират на досегашните и текущите тенденции при „койните\" и електроенергията. Независимо от споровете им, изглежда видно, че бъдещето на криптовалутите ще консумира все повече електроенергия, тоест – има своята скрита цена и за обществото, и за околната среда.", "date": "2018.05.29", "title": "Биткоин мрежата консумира ток колкото Австрия"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382497-%D0%B7%D0%B0%D0%B1%D1%80%D0%B0%D0%BD%D0%B0-%D0%B7%D0%B0-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%BE%D0%B2%D0%B8%D1%82%D0%B5-%D0%BF%D1%80%D0%B8%D0%B1%D0%BE%D1%80%D0%B8", "text": "Около 2050 година това ужасяващо видение може и да се окаже реалност: в моретата и океаните да плуват повече пластмасови отпадъци, отколкото риби. Това е изчислила Еврокомисията (ЕК), която е иска на всяка цена да предотврати тази опасност. „Всяка секунда в океаните попадат около 700 килограма пластмасови отпадъци\", заяви заместник-председателят на ЕК Франс Тимерманс. Холандецът е възложил на експерти да проучат кои са десетте пластмасови изделия за еднократна употреба, които морето най-често изхвърля на бреговете. Сред тях са пластмасовите чинийки, вилички и лъжички, както и сламките за пиене. Точно тези изделия Комисията иска да забрани, ако бъдат намерени алтернативи на достъпни цени. В началото на май станаха известни детайли от подготвяния нов законопроект, който предизвика бурни дискусии: в списъка на предвидените за забраняване изделия попадаха например не само пластмасовите чинийки и прибори, но и пластмасовите дръжки за балони и дори клечките за уши. По информация на ARD, всички тези артикули за еднократна употреба остават и във финалния вариант на законопроекта. „Имаме сериозни основания да ограничим използването на тези изделия, защото те наистина замърсяват природата\", казва евродепутатът на Зелените Бас Ейкхоут. ЕК смята за неоснователни критиките на онези, които твърдят, че Брюксел иска да развали удоволствието на хората, които обичат да пекат на скара или да празнуват детски рождени дни на открито: защото отдавна вече има по-екологични заместители на пластмасовите чинийки и приборите за хранене. А и нищо не налага да си разбъркваме кафето си с клечка, произведена от пластмаса. Германското правителство изглежда одобрява новата европейска регулация: „Там, където е възможно да заменим пластмасовите изделия с други, въпросът трябва да се реши на европейско ниво, а тези изделия постепенно да бъдат извадени от употреба\", заяви пред ARD министърката на околната среда Свеня Шулце. Тя се застъпва също и за това по-голяма част от пластмасовите изделия да подлежат на рециклиране. В документа на ЕК се предлага също и създаването на организация за цялостното събиране на празните пластмасови бутилки. Към 2025 г. до 90% от тях трябва да бъдат връщани с цел да се преработват наново – например чрез плащане на депозит. Страните от ЕС трябва да ограничат също и използването на полиетиленови чашки и опаковки, в които се продават полуфабрикати. Как точно ще го направят – трябва да реши всяка страна сама за себе си. В Брюксел обаче са на мнение, че е възможно да бъдат налагани и санкции: всяка страна, която не изпълнява предписанията, да бъде задължена да внася определена сума в общия европейски бюджет за всеки килограм нерециклирани пластмасови отпадъци. Тази идея обаче е още в съвсем начална фаза на обсъждане. Като цяло предложенията на ЕК вървят в правилната посока, смята зеленият евродепутат Бас Ейкхоут. Но същинският проблем са планините от пластмасови опаковки, създавани от индустрията, а не дръжките за балони или бъркалките за кафе, казва той. Законодателната инициатива на Комисията трябва да получи одобрението на отделните страни-членки, както и на Европейския парламент. Брюксел би желал да покаже някакъв по-конкретен проект по въпроса най-късно до идната пролет. Така ще успее навреме – т.е. преди следващите европейски избори – да покаже, че не гледа безучастно на проблема със замърсяването на моретата и океаните с пластмасови отпадъци.", "date": "2018.05.29", "title": "Забрана за пластмасовите прибори"}
{"url": "http://www.classa.bg/%D1%81%D0%B2%D1%8F%D1%82/item/382490-%D0%BE%D1%82%D0%BA%D1%80%D0%B8%D1%85%D0%B0-%D0%B2-%D0%B5%D0%B3%D0%B8%D0%BF%D0%B5%D1%82-%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%B7%D0%BB%D0%B0%D1%82%D0%BD%D0%B0-%D0%BC%D0%BE%D0%BD%D0%B5%D1%82%D0%B0-%D0%BE%D1%82-%D0%B3%D1%80%D1%8A%D0%BA%D0%BE-%D1%80%D0%B8%D0%BC%D1%81%D0%BA%D0%B0%D1%82%D0%B0-%D0%B5%D0%BF%D0%BE%D1%85%D0%B0", "text": "Египетски археолози са открили няколко участъка от тухлена структура, които вероятно са част от гръко-римска баня. В нея са открити предмети с голяма културна стойност, сред които се отличава уникална златна монета с гравирано лице на цар Птолемей III, който управлявал Египет през III век пр. Хр.   Според изявление от Министерството на антиките, находката е открита в археологическия обект Sa el Hagar, северно от Кайро, съобщиха местните медии.   Монетата, считана за най-ценния обект на изкопните работи, има диаметър от 2,6 см и тегло 28 грама. На една й страна се вижда образът на Птоломей III с корона; а на другата - надписът с името му, заедно с рога на изобилието.   Предполага се, че монетата е изсечена по време на управлението на Птоломей IV, в памет на баща му, предци на Клеопатра. Кралицата е последният владетел от династията Птолемей, основана през 305 г. C. от Птолемей I Сотер, генерал на Александър Велики.   Министерството отбелязва, че археолозите успяват да открият други артефакти в района, като например керамични съдове, статуи от теракота, бронзови инструменти и други.", "date": "2018.05.29", "title": "Откриха в Египет уникална златна монета от гръко-римската епоха"}
{"url": "http://www.classa.bg/%D1%81%D0%B2%D1%8F%D1%82/item/382491-esa-%D0%BF%D0%BE%D0%BA%D0%B0%D0%B7%D0%B0-%D1%80%D0%B5%D0%BA%D0%B8%D1%82%D0%B5-%D0%BE%D1%82-%D0%BB%D0%B0%D0%B2%D0%B0-%D0%BD%D0%B0-%D0%BA%D0%B8%D0%BB%D0%B0%D1%83%D0%B5%D0%B0-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0", "text": "Наземният спътник за наблюдение на Земята Sentinel-2 на ESA (Европейската космическа агенция) получи тази седмица няколко снимки на реки от лава от изригването на Килауеа, на остров Хавай. В едно от изображенията се виждат три потоци от нажежен материал, изтичащи от пукнатините на Килауеа и отиващи към източния бряг на острова, най-големият от едноименния архипелаг.   Снимките, публикувани тази събота в официалния сайт на ESA в Twitter, показва три потоци от лава с ярко оранжев цвят, единият от които достига до брега и причинява изпаряване на океанската вода. Реките от лава текат през буйна природа, която очевидно не е засегната от изригването на кратера.   Междувременно медиите съобщиха, че лавата е разрушила множество дървета по пътя си. Хиляди хора трябваше да напуснат домовете си в населените места в близост до кратера и бяха евакуирани в безопасна зона. Хеликоптерите на американския флот репетират възможността за евакуация на повече хора, веднага щом лавата блокира последната евакуационна пътека по суша.   Килауеа избухна активно в началото на май, а оттогава насам бяха изхвърляни пепел и димни емисии, както и лава и вулканични бомби.", "date": "2018.05.29", "title": "ESA показа реките от лава на Килауеа от космоса"}
{"url": "http://www.classa.bg/%D1%81%D0%B2%D1%8F%D1%82/item/382492-%D0%BF%D0%BE%D0%BB%D1%88%D0%B0-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%BF%D0%BB%D0%B0%D1%82%D0%B8-2-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D0%B2%D0%BE%D0%B5%D0%BD%D0%BD%D0%B0-%D0%B1%D0%B0%D0%B7%D0%B0-%D0%BD%D0%B0-%D1%81%D0%B2%D0%BE%D1%8F-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F", "text": "Полските власти са готови да платят на САЩ 2 млрд. долара за да разположат военни бази на тяхна територия, според официалния документ на Министерството на отбраната на Полша.   \"Това предложение описва очевидната и неотложна необходимост от постоянно военно поделение на САЩ в Полша, с ангажимент на Полша да предостави значителна подкрепа, която може да достигне от 1,5 до 2 милиарда долара, чрез създаването на съвместни военни инсталации и по-гъвкаво движение на американските сили \", се казва в документа.   Съобщението се позовава и на Стратегията за национална сигурност на САЩ от 2017 г., която \"идентифицира руската агресия като сериозна заплаха за северноамериканската държава и глобалната стабилност\". Министерството на отбраната на Полша гарантира, че по-голямо постоянно присъствие на САЩ в страната \"ще даде на Америка стратегическата гъвкавост, от която се нуждае, за да се справи и да възпре тези заплахи.\"   Последната ескалация на напрежението с Русия започна през февруари 2014 г. след подкрепяния от САЩ преврат в Украйна. Оттогава насам войските на НАТО са създали бази в западната част на Украйна и са предоставили оръжия, помощ и обучение на военни и неонацисти, за да \"противодействат на агресията на Русия\".   Под предлогът, че \"сдържа Москва\", НАТО е създал и постоянни военни бази в трите балтийски държави, в Румъния и Полша и е осъществил серия от масирани военни учения на границата с Русия. Руският външен министър Сергей Лавров многократно е осъждал натрупването на войски в близост до границите на страната, като каза, че Вашингтон използва \"въображаемата руска заплаха\", за да гарантира своето управление над Европа.", "date": "2018.05.29", "title": "Полша готова да плати 2 милиарда долара за американска военна база на своя територия"}
{"url": "http://www.classa.bg/%D1%81%D0%B2%D1%8F%D1%82/item/382493-%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%B5%D0%BD-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%B8%D1%82%D0%B0%D0%BB%D0%B8%D1%8F-%D0%BD%D0%B5-%D1%83%D1%81%D0%BF%D1%8F-%D0%B4%D0%B0-%D1%81%D1%8A%D0%BF%D1%80%D0%B0%D0%B2%D0%B8-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE", "text": "Номинираният за министър-председател на Италия, Джузепе Конте, заяви, че се е отказал от усилията за сформиране на правителство, след като президентът, Серджо Матарела, отхвърли предложението за поста на министър на икономиката. Сега страната може да се изправи пред нови избори в края на 2018 г.   \"Президентът прие професор Джузепе Конте, който върна мандата, връчен му на 23 май, за да сформира правителство. Президентът благодари за усилията му в изпълнението на тази задача\" каза Уго Замфети, генерален секретар на президентството на Италианската република. След тази среща Матарела заяви, че в следващите няколко часа ще обяви решението си за провеждането на предсрочни избори.   Конте потвърди провала си да формира \"правителството на промяната\" в Италия и каза, че е направил \"всичко възможно, в опита да изпълни тази задача\". Кандидатът за поста министър на икономиката бе основната пречка за създаването на новия кабинет на европейската държава. Луиджи Ди Майо, лидер на Движение 5 звезди, е бил вбесен от решението на Матарела да отхвърли кандидатурата на евроскептичния Паоло Савона, и нарече позицията на президента \"безпрецедентен институционален сблъсък\".   Ди Майо добави, че Италия \"не е демокрация\", тъй като на коалицията на Движение 5 звезди (M5S) и Северната лига, което притежава 60% от местата в парламента, не е позволено да сформира правителство по негов избор. \"Истината е, че не искат M5S в правителството. Аз съм много ядосан\", заяви той, като поиска \"отстраняването\" на италианския президент.", "date": "2018.05.29", "title": "Безпрецедентен институционален конфликт: Италия не успя да съправи правителство"}
{"url": "http://www.classa.bg/%D1%81%D0%B2%D1%8F%D1%82/item/382489-%D0%BD%D0%BE%D0%B2%D0%BE%D1%82%D0%BE-%D1%83%D0%BC%D0%BD%D0%BE-%D1%85%D0%B0%D0%BF%D1%87%D0%B5-%D0%BE%D1%82%D0%BA%D1%80%D0%B8%D0%B2%D0%B0-%D0%B6%D0%B8%D0%B2%D0%BE%D1%82%D0%BE%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0%D1%89%D0%B8-%D1%81%D1%8A%D1%81%D1%82%D0%BE%D1%8F%D0%BD%D0%B8%D1%8F-%D0%BD%D0%B0-%D1%81%D1%82%D0%BE%D0%BC%D0%B0%D1%85%D0%B0", "text": "Учените в Масачузетския технологичен институт (САЩ) са разработили интелигентно хапче, изпълнено с генно проектирани бактерии, предназначени за откриване на потенциално фатални стомашни заболявания, като вътрешен кръвоизлив или сепсис. Бактериалните отговори в рамките на една от тези електронни капсули се превръщат в безжични сигнали, които могат да се разчетат от приложение за смартфон.   Хапчето използва фототранзистор, който измерва светлината, продуцирана от луминесцентните бактериални клетки, също поставени в хапчето. Реакцията на бактериите на условията в стомаха се изпраща до микропроцесор, който предава безжичен сигнал до близкото компютърно устройство.   \"Чрез комбиниране на биосензори с безжични електронни компоненти с ниска мощност, може да открием биологичните сигнали в тялото почти в реално време, което дава нови диагностични възможности за приложения в здравето на хората\", заяви Тимъти Лю, професор в Масачузетския технологичен институт ,   Хапчето от 3,8 см понастоящем преминава тестова фаза при свине. Очаква се, че по-късно ще може да бъде приложено и при хората. Пациентите могат да преминат диагностичен анализ на стомашни заболявания като язви без необходимост от сложно лабораторно оборудване или ендоскопия.   \"Целта на този датчик е да се избегне тежка и ненужна процедура само с поглъщане на капсулата, и в относително кратък период от време, да знаем дали не е имало случай на кървене\", каза Марк Мими, водещ автор на изследването, публикувано в списание Science.", "date": "2018.05.29", "title": "Новото умно хапче открива животозастрашаващи състояния на стомаха"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382487-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%BD%D0%B0%D1%88%D0%B8%D1%82%D0%B5-%D0%B4%D0%B5%D1%86%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B3%D0%BE%D0%B2%D0%BE%D1%80%D1%8F%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8", "text": "Децата на нашите деца няма да говорят български. Поне повечето. Защото националните предатели, наричащи се политици и управници ще прокудят поредното поколение българи в чужбина. Те не им трябват. Будни, млади и непокорни, децата ни са заплаха за дебелите. Необременени от ”университета на Живков”, децата ни не търпят свинете да им редят живота.    И свинете правят всичко възможно да си осигурят спокойствието. Баловете минаха. Десетки хиляди родители отпразнуваха завършването на децата си. След пет години мнозинството от тези деца няма да са в България. Българските родители имат най-тежката дилема.      Ако кажат на децата си – заминавай, търси щастието си на по-добро място, то те обричат децата си на живот без корени, без близки, без роднини. Ако им кажат – остани, то те обричат децата си на живот в кочината на мафията.    И децата ни сами избират да заминат, защото те тепърва има да отглеждат своите деца и не искат те да растат в държава без справедливост, управлявана от ченгета, мутри и корумпирани боклуци. В началото си идват по два-три пъти в годината.    След това само за Коледа. А след няколко години, внуците ни трудно вече говорят български, а бабите и дядовците им крият сълзите си, взирайки се в компютъра, говорейки с децата си по скайпа. И още няколко десетки села всяка година ще заличаваме от картата.    И още градове ще се превръщат в призраци, без млади хора и без деца по улиците. И още много болка, мъка и убити мечти ни чакат, ако не изринем злото, което убива народа и прокужда децата ни. И това зло има име и се,, казва МАФИЯ! Битката срещу това зло ще се води на площадите и тази битка ще е знак и за децата ни, че надежда за тях има за живот в родината им. БОЕЦ водим тази битка и събираме непримиримите", "date": "2018.05.29", "title": "Децата на нашите деца няма да говорят български"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382488-342-%D0%BC%D0%BB%D0%BD-%D0%BB%D0%B2-%D1%81%D0%B0-%D0%BD%D0%B5%D0%BE%D0%B1%D1%81%D0%BB%D1%83%D0%B6%D0%B5%D0%BD%D0%B8-%D0%B1%D1%8A%D1%80%D0%B7%D0%B8-%D0%BA%D1%80%D0%B5%D0%B4%D0%B8%D1%82%D0%B8-%D1%81%D0%B0%D0%BC%D0%BE-%D0%B7%D0%B0-3-%D0%BC%D0%B5%D1%81%D0%B5%D1%86%D0%B0", "text": "„Все повече стават нефинансовите институции, отпускащи кредити с лихви, надхвърлящи понякога 40%. Схемата на нарастване на лихвата е обяснена по сложен и неразбираем начин. Потребителите са обект на агресивна реклама за бързи кредити, в която се отбелязва, че средствата се отпускат дори при лоша кредитна история.       Това е поредният капан за граждани с ниски доходи и слаба финансова култура . Призоваваме хората да внимават какви бързи кредити вземат и при какви условия. Като Инициативен комитет за защита на потребителите сме силно обезпокоени от огромната сума на необслужваните кредити, повечето от които вече са в ръцете на колекторските фирми, които тормозят гражданите”, алармират от Комитета.   По официални данни на БНБ размерът на необслужваните бързи кредити вече достига 342,8 млн. лева към края на първото тримесечие на годината. В сравнение с края на декември 2017 година те се увеличават с 0,1% (0,4 млн. лева) и  прекъсват тренда на намаление, който имаха 13 тримесечия – от края на юни 2015 г.    „Апелираме гражданите да се запознаят подробно с условията и лихвите при тегленето на бързи кредити и не ги съветваме да взимат заеми от нефинансови институции. Само за пет месеца от старта на кампанията за събиране на сигнали срещу колекторските фирми са подадени вече над 150. В голямата част става въпрос за погасени по давност сметки към мобилни оператори и малки потребителски и бързи кредити, които обаче продължават да се изискват и то с,, непосилни лихви. Всеки гражданин може да се обърне към Комитета за защита на потребителите за съвет или да подаде сигнал на имейл \n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n   или на Фейсбук страницата Facebook: Комитет за защита на потребителите.", "date": "2018.05.29", "title": "342 млн. лв. са необслужени бързи кредити само за 3 месеца"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382483-29-%D0%BC%D0%B0%D0%B9,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1453 г. - Падането на Константинопол: Армията на султан Мехмед II Фатих (Завоевателя) превзема Константинопол след двумесечна обсада, артилерийски обстрел с най-модерните за тази епоха оръдия и масирана атака на еничарския корпус. При атаката е убит последният византийски император Константин XI Палеолог.   1660 г. - Английската реставрация: Чарлз II е възстановен на трона на Великобритания.   1667 г. - Френските трапери Медард дьо Грозейле и Пиер Еспри Радисон откриват езерото Нипигон в Канада.   1876 г. - Априлското въстание: Четата на Христо Ботев овладява пътническия параход „Радецки\" и заставя капитана да спре на българския бряг при село Козлодуй.   1927 г. - Провеждат се избори за XXII ОНС, спечелени от управляващия Демократически сговор.   1948 г. - Подписан е българо-полски договор за сътрудничество.   1953 г. - Сър Едмънд Хилари и шерпът Тенсинг Норгей стават първите алпинисти, изкачили връх Еверест в Хималаите.   1956 г. - Пакистан е обявен за ислямска държава.   1968 г. - Установени са дипломатически отношения с Република Горна Волта.   1970 г. - Посещение на Тодор Живков в СССР.   1984 г. - Канада: Пиер Трюдо подава оставка, министър-председател става Джон Търнър.     1985 г. - Трагедията на Хейзел: На финала на Шампионската лига на УЕФА в Брюксел, Белгия, 39 футболни запалянковци са убити и стотици са ранени от срутена подпорна стена, след като привърженици на ФК Ливърпул проникват в сектор на ФК Ювентус.   1989 г. - Възродителен процес: В изявление по БНР и БНТ председателят на Държавния съвет Тодор Живков призовава Турция да отвори границите си за български емигранти, което става причина за „Голямата екскурзия\".   1990 г. - Руският парламент избира Борис Елцин за председател на Президиума на Върховния съвет на Руската СФСР.   1999 г. - Космическата совалка Дискавъри извършва първото скачване с Международната космическа станция.      ", "date": "2018.05.29", "title": "29 май, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382484-%D0%B1%D0%B5%D0%BB%D0%B5%D0%BD%D0%B5-%D0%BB%D1%8A%D0%B6%D0%B8%D1%82%D0%B5-%D0%BE%D1%82-%D0%BC%D0%B8%D0%BD%D0%B0%D0%BB%D0%BE%D1%82%D0%BE,-%D0%BB%D1%8A%D0%B6%D0%B8%D1%82%D0%B5-%D0%BE%D1%82-%D0%B1%D1%8A%D0%B4%D0%B5%D1%89%D0%B5%D1%82%D0%BE", "text": "Тази абсурдна история продължава вече 37 години. Много лъжи ни пробутаха за \"Белене\", а сега ще се наслушаме и на няколко нови. Защо изобщо пак ни занимават с този проект, след като е ясно, че не може да бъде реализиран?             Всички искат да строят АЕЦ „Белене\", но никой не иска да го завърши. Искат да строят, защото неспирните опити за съживяване на проекта блазнят бизнесмени и разноцветни политици заради очакваните финансови и/или електорални ползи. Но не искат да го завършат, защото тогава ще лъсне цялата измама с обещаваното благополучие от десетки хиляди работни места, евтин ток и огромни печалби за държавата. Тази абсурдна история продължава вече 37 години, през които проектът е веднъж стартиран, веднъж прекратяван, после отново съживяван и отново прекратяван с мотива, че е „корупционната схема на века\".   Защо тогава пак се занимаваме с тази тема? Ами защото има достатъчно силни икономически играчи, които са печелили от „Белене\" и се надяват отново да печелят. Защото има достатъчно безочливи политици, които продължават да лъжат избирателите си как един-единствен проект - пък бил той и ядрен - може да промени коренно живота им и да свали рая на земята. Защото има податливи управляващи, които се опитват не само да балансират между големите интереси вътре в България, но и да използват „Белене\" като карта в международното им балансиране, конкретно - отношенията с Русия. Всичко това обаче не е достатъчно, за да направи едно зомби жизнеспособно - този проект е невъзможен и никога няма да бъде реализиран. И те го знаят много добре. Лъжите от миналото   Най-забавното в тази история е, че лъжите, с които ни пробутваха „Белене\" в последните 15 години, днес отново са на въоръжение. Първо, пророкуваха как България има нужда от още и още електричество и как без нова ядрена централа ще има режим на тока. „Без „Белене\" сме на свещи\", гласеше преди седмица един от плакатите на манифестацията на АБВ в подкрепа на проекта. Нищо чудно този плакат да се пази отдавна. Вече 37 години новата АЕЦ си остава непостроена, а режим на тока, както виждаме, няма.   Второ, непрекъснато повтарят как това е „безспорно печеливш проект\". Първо щяха да са германци, после останаха само руснаци, след това разхождаха из София някакви индийци, водиха преговори с иранци, сега имало китайци. Ако действително става дума за толкова голяма изгода, досега всичко да е готово. Както имаше изгода за инвеститорите от първата вълна на масово застрояване на Черноморието - интересът на парите често преодоляваше и регулации, и екологични изисквания, и дългосрочното планиране. Тоест, ако наистина е имало толкова голям инвеститорски интерес и ако проектът „Белене\" наистина е бил „безспорно печеливш\", досега да е реализиран няколко пъти.   Трето, държавата нямало да плаща нищо. Дотук това „нищо\" струва на българските данъкоплатци около 3,5 милиарда лева, по сметки на енергийната министърка.   Лъжите от бъдещето   В близките месеци ще чуваме и няколко нови лъжи. Първо, АЕЦ „Белене\" можела да бъде построена като изцяло частен проект - ще дойдат едни добри хора, ще си построят една централа, ще си продават тока и ще печелят пари. Абсурден е изразът „изцяло частна\", когато става дума за ядрена централа, в чието управление не могат да не бъдат калкулирани вероятностите за екологичен или терористичен риск. А това е в полето на държавата. Атомна централа и хлебарница са две различни неща.   Второ, нямало да има никакви разходи за държавата/данъкоплатците. Това противоречи на заявката, че държавата иска да запази 34% от бъдещето дружество, което означава още поне 1 милиард евро разходи, по сметките на един от основните лобисти. Бъдещата централа трябва да бъде свързана към електропреносната система, което е изцяло държавен ангажимент, съответно и разход. Съвсем не на последно място е и въпросът за ядрените отпадъци, които по силата на европейските правила трябва да остават в България - тоест, данъкоплатците да построят необходимите съоръжения, а някоя община да се съгласи да приеме ядрения боклук на територията си.   Трето, дори и поръчаният от държавата икономически анализ на БАН не откри реалистичен печеливш вариант за проекта. И не се е появил инвеститор, който би участвал без гаранции от държавата - и за кредита за изграждане, и за цените за изкупуване на ток. Именно това обаче е основната клетва на управляващите: Без държавни гаранции! Сега, казват, имало инвеститор, който не държал на тези подробности. Ще видим.   Така България отново се опитва да съживи зомбито. Първо парламентът поръча на изпълнителната власт да изготви доклад с възможните варианти. Докладът е готов. После Министерският съвет предложи на Народното събрание да отмени мораториума върху проекта. Очаква се и това да стане скоро. Аргументът: похарчихме няколко милиарда, не можем да изхвърлим на боклука закупените части за оборудване. На фона на досегашната история на АЕЦ „Белене\" това звучи,, така: Проиграхме едни милиарди в казиното, хайде да останем още малко, може и да си ги върнем.", "date": "2018.05.29", "title": "\"Белене\": лъжите от миналото, лъжите от бъдещето"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382485-%D0%BF%D1%83%D0%B1%D0%BB%D0%B8%D1%87%D0%B5%D0%BD-%D1%85%D0%B5%D0%B9%D1%82-%D0%B2%D1%81%D0%B5%D0%BA%D0%B8%D0%BC%D1%83-%D0%B8-%D0%BD%D0%B5%D0%BA%D0%B0-%D0%BD%D0%B8%D0%BA%D0%BE%D0%B9-%D0%B4%D0%B0-%D0%BD%D0%B5-%D0%B1%D1%8A%D0%B4%D0%B5-%D0%BF%D1%80%D0%B5%D0%BD%D0%B5%D0%B1%D1%80%D0%B5%D0%B3%D0%BD%D0%B0%D1%82", "text": "GDPR може и да пази личните ви данни от социалните мрежи, но кой ще предпази личния ви живот от тях? Влизането в сила на новите правила за защита на личната информация се превърнаха във водеща новина в последната седмица, но те засягат само малка част от това, което всъщност се случва в интернет.   Защото GDPR не пази от Народния съд, който се провежда там всеки ден по всевъзможни теми, нито от дивата злоба, която се излива под статуси, снимки, видеа и т.н.   Добре познат закон в комуникациите е, че ако нещо може да бъде разбрано погрешно и някой може да е почувства обиден, то това задължително ще се случи и ще се намери цяла тумба с разгневени хора, търсещи сметка за лошото послание. Това важи за Facebook с пълна сила.     Всяка снимка, всяко видео, което може да мине по някакъв начин за неуместно, в един момент може да се окаже в \"Забелязано в Горно нанадолнище\", където съдници ще определят видяното като скандално, а хората като дегенерати, идиоти и какви ли не още цветисти и често обидни епитети.   В социалните мрежи няма контекст, няма ирония, сарказъм и чувство за хумор. Съвсем наскоро един мъж бе осъден във Великобритания, защото научил кученцето си да вдига лапичка, когато чуе нацистки поздрав и публикувал видеото в YouTube. А дори в самото видео обяснява, че се шегува.   Социалните мрежи докараха епохата на буквализма. Всичко се разбира буквално, директно и без какъвто и да е филтър.   Интернет се превърна в място, където можеш да излееш най-негативните и грозни неща от себе си без каквито и да е последствия от това. На фона на всичките икони, картинки с пухкави зайчета и позитивни послания в един момент масата е готова да избълва водопад от критики, жлъч и злобни коментари. Просто защото може.   На анонимния коментиращ не му трябват факти, за да издаде присъдата си и да заклейми другия. На него не му трябва опорна точка, той сам си е опорна точка и без усилия ще извади сценария, който му се вписва най-добре.   За XX век казват, че е \"Векът на Аз-а\", но настоящето успява да издигне човешкото его до съвсем нови висини.    Социалните мрежи донесоха на масата опиянението от това да усетят собствения си глас като значим. Нормално е сега те да не се свенят да го използват - независимо дали казаното е нещо смислено, или просто някой отново е отворил торбата със злобата.   Това е смъртта на емпатията - онлайн говорилнята, в която по-важно е да чуеш своя собствен глас, отколкото да участваш в разумен дебат; в която злобата е задължителен елемент и винаги трябва да има някой виновен, напук на християнското \"Който от вас е безгрешен нека пръв хвърли камък\". В социалните мрежи всички сме безгрешни и всички сме върхът на моралната пирамида.   Така че, да, GDPR може и да пази вече личните ви данни, но никой не може да ви гарантира, че утре няма някой няма да сметне, че има нещо нелепо и противно у вас, което да си заслужава да бъде \"Забелязано в...\".", "date": "2018.05.29", "title": "Публичен хейт всекиму и нека никой да не бъде пренебрегнат!"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/382486-%D0%B7%D0%B0%D1%89%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B8%D0%B7%D0%B5%D0%BB%D1%8A%D1%82-%D0%B5-%D0%BF%D0%BE-%D1%81%D0%BA%D1%8A%D0%BF-%D0%BE%D1%82-%D0%B1%D0%B5%D0%BD%D0%B7%D0%B8%D0%BD%D0%B0", "text": "За разлика от останалите страни в ЕС – Гърция и Франция например, дизелът в България странно защо е по-скъп от масовия бензин 95, установи проверка на място на 19 минути.    Нещо повече, сравнени с южната ни съседка, където разликите бяха около лев, сега при елините горивата са само 30-40 стотинки нагоре от нашите.        Цените на петрола нарастват еднакво за всички, така че подобна разлика изглежда напълно необяснима поне по пътя на логиката. Същата динамика се забелязва и по отношение на Франция, където също разликата в цените се топи и то не в наша полза. Средната заплата там е 5 пъти по-висока от официалната за България, която обаче,, не стигат 80% от работещите.", "date": "2018.05.29", "title": "Защо в България дизелът е по-скъп от бензина?"}
{"url": "http://www.classa.bg/%D1%81%D0%B2%D1%8F%D1%82/item/382480-%D0%BF%D1%80%D0%B5%D0%B2%D1%80%D0%B0%D1%82-%D0%B2-%D0%B8%D1%82%D0%B0%D0%BB%D0%B8%D1%8F", "text": "Фактически преврат се случи в Италия, след като президентът отказа да назначи правителство на партиите, спечелили мнозинство.  Италия е парламентарна република и функциите на президента са формални.  Но сега, пред опасността да встъпи кабинет, който е срещу Еврото, и е за приятелство с Русия, изведнъж президентът се оказа с огромни правомощия, вкл. право на вето върху министрите.  Изправен пред подобен бойкот номинираният за премиер на Италия Джузепе Конте се отказа да прави опити за съставяне на правителство.  Случаят е много показателен, защото илюстрира какво се случва, когато демокрацията гласува срещу Империята. Тогава просто демокрацията се отменя.  Това означава, че и България вероятно няма никакъв шанс да излезе от НАТО и ЕС. Дори народът да гласува, ще намерят начин да не позволят промяна.  Така единственият възможен изход, може да се окаже революцията.  По-рано в неделя италианският президент Серджо Матарела отхвърли кандидатурата за министър на икономиката на 81-годишния евроскептик Паоло Савона, издигната от крайнодясната партия Лига и антисистемното „Движение 5 звезди“, предаде Ройтерс, като се позова на източник от евентуалната управляваща коалиция.    “Членството в еврозоната е фундаментален избор за бъдещето на нашата страна и на нашите млади хора”, е казал президентът, добавяйки, че след като членството в еврозоната не е било част от предизборната кампания, то не може да бъде поставяно под въпрос чрез назначаването на министър, без да се проведе подходящ обществен дебат.    Още преди края на срещата на Конте и Матарела крайнодесният лидер на Лигата Матео Салвини заяви, че единственият вариант сега е да се проведат нови избори, вероятно по-късно през тази година, без директно да потвърди ветото на президента.  Салвини заяви веднага след отхвърлянето на Савона, че коалицията трябва да може да номинира избраните от нея министри, посочва Ройтерс.  “Ако имаме министър, когото не ценят в Берлин, това означава, че е правилният министър. В Италия решават италианците”, каза Салвини. “В демокрация, ако все още сме в демокрация, има само едно нещо, което да се направи – да се произнесат италианците”, добави Салвини.  Той и лидерът на 5 звезди са се срещнали днес неофициално с Матарела, за да се опитат да решат проблема.  “Проблемът е Савона”, казва източникът от коалицията и добавя, че предложеният за министър на икономиката е твърд евроскептик. През миналата седмица неговите критики срещу еврото и икономическата политика на Германия предизвикаха сътресения на финансовите пазари, където бе настъпила нервност заради намеренията на евентуалното правителство за огромния дълг на Италия – равен на 1,3 пъти годишния брутен продукт.  В неделя Савона се опита да отстрани безпокойството относно мнението му в първото си публично изявление по този въпрос. Савона е абсолютен критик на еврото и Европейския съюз, но има отлични знания и опит, включително като министър на промишлеността в началото на 90-те години.  “Искам друга Европа, по-силна, но по-равна”, заяви Савона в изявление.  Досегашният министър на икономиката Карло Падоан каза днес, че проблемът не е Савона, а икономическият план на правителството, който е “очевидно несъстоятелен”.  В сряда президентът на Италия Серджо Матарела даде мандат на новодошлия в политиката Конте да оглави коалиционно правителство. Конте, който е професор по право във Флоренция, трябваше да състави списък от министри и да го представи за одобрение на президента, преди кабинетът да положи клетва.  Италия изпадна в задънена улица след изборите през март, на които никоя политическа сила не можа да получи мнозинство в парламента. След седмици безрезултатни преговори между различни политически партии, “Пет звезди” и “Лигата” най-накрая се договориха в петък да управляват заедно. Те се зарекоха, че ще се опълчат на правилата на ЕС за валутния съюз, финансовата дисциплина и имиграцията.  Конте е подкрепен от “Пет звезди”, но не заема изборна длъжност и няма политически или мениджърски опит, посочва Ройтерс.  П.П.  Да ви призная, и до момента не вярвам, че Великобритания ще напусне ЕС. Просто още не е ясно как точно ще ги спрат. В Италия стана много лесно – просто не позволиха на мнозинството да състави правителство. В UK уж напредват към изхода, ама нещо ще стане. Просто няма филм една Империя да остави колониите да напускат толкова лесно…  Като се замисля – може и цялата истерия около Скрипал реално да е заговор вътре в UK. Службите да са го стъкмили, и след 1 месец ще извадят истината, и ще бутнат правителството. Не е изключено цялата история да е просто схема да предотвратят излизането.  Но Италия е просто култ…  “Ако от изборите зависеше нещо, щяха да ги забранят…”  Някой дето знае италиански, да преведе и да го покаже там…   Добри Божилов,       Това, което става днес в Италия, е изключително важно. Не само за тази държава, а изобщо за бъдещето на демокрацията. Президентът на страната отказа да утвърди проектоправителството на Движение “Пет звезди” и Лигата, защото там като министър на икономиката фигурира 81-годишният Паоло Савона. Защо неговата номинация така изплаши президента? Да не би да става дума за мошеник, крадец, изнасилвач, убиец? Не, големият “грях” на Паоло Савона е, че в книгите и публичните си изяви се изказва критично за еврото. И затова не може да бъде министър. Оказва се, че няма значение как са гласували хората, кои партии са спечелили изборите. Важно е единствено мнението на елита – местния и наднационалния. За да не бъде разсърден Брюксел, кандидатурата на Паоло Савона е отхвърлена. Много е възможно в Италия отново да има парламентарни избори. На които партиите, които са срещу статуквото, като “Пет звезди” и Лигата, ще вземат още повече гласове. После пак ще има истерични коментари срещу “популизма” и “финансираните от Путин антиевропейски, партии”. Само дето именно чиновниците в Брюксел и подопечните им политици в отделните държави създават почвата за антиевропейски настроения.  ", "date": "2018.05.29", "title": "Преврат в Италия!"}
{"url": "http://www.classa.bg/%D1%81%D0%B2%D1%8F%D1%82/item/382481-%D0%BA%D0%B0%D0%B4%D0%B0%D1%84%D0%B8-%D0%B1%D0%B5%D1%88%D0%B5-%D1%83%D0%B1%D0%B8%D1%82-%D0%B7%D0%B0%D1%80%D0%B0%D0%B4%D0%B8-%D0%B2%D0%BE%D0%B4%D0%B0%D1%82%D0%B0", "text": "Муамар Кадафи беше ликвидиран заради грандиозния оросителен проект, който трябваше да превърне Африка в процъф   През 2008 г. това съоръжение беше признато от Книгата за рекордите на Гинес за най-големия иригационен проект в света. Но не са важни мащабите на строежа на века, а неговата цел. Ако либийската ръкотворна река бъде достроена, тя ще превърне Африка в плодороден континент.   През 1953 г. либийците, търсейки нефт в южната част на страната, открили вода – гигантски подземни резервоари. След две години те разбрали, че са се натъкнали на съкровище.     Африка от векове страда от суша, има оскъдна растителност и изведнъж под краката й – 35 хиляди кубически километра артезианска вода, на дълбочина 100 метра. Тя може да превърне континента в цъфтяща градина.     До тази идея стигнал лидерът на Либия Муамар Кадафи, още повече че 95% от Либия е пустиня. Под неговия патронаж бил разработен проектът с мрежа от тръбопроводи, които се предвиждало да доставят вода от Нубийския водоносен слой в сушавите райони в страната.      За реализирането на плана от Южна Корея пристигнали специалисти по съвременни технологии. В град Ел Бурайк бил построен заводът за производството на железобетонни тръби. На 28 август 1984 г. Кадафи лично присъствал на началния етап в строежа на тръбопровода.   Осмото чудо на света   Великата ръкотворна река неслучайно е наречена най-големия иригационен проект в света. Някои дори го смятат за най-голямото инженерно съоръжение на Земята. Кадафи го наричал „осмото чудо на света“. Днес проектът включва 1300 залежи вода на дълбочина 500 метра, четири хиляди километра прокарани под земята бетонни тръби, система от помпени станции, резервоари хранилища, центрове за контрол и управление.      Ежедневно по тръбите и акведуктите на ръкотворната река протичат шест и половина милиона кубически метра вода, които снабдяват Триполи, Бенгази, Сирт, Гарян и др. В следващите десетилетия либийците имали намерението да напояват 130-150 хиляди хектара обработваеми земи и освен Либия в системата трябвало да се включат и други африкански страни. Така африканците щяха да престанат да гладуват и дори можеха да изнасят ечемик, овес, пшеница и царевица. Планирало се проектът да бъде завършен след 25 години.   Изгонването от рая   В началото на 2011 г. Либия беше обхваната от гражданска война. На 20 октомври Кадафи беше убит от въстаници. Но съществува мнението, че истинската причина за убийството му е Великата ръкотворна река. Първо, много големи държави снабдяват Африка с продоволствие. За тях не беше изгодно превръщането й от потребител на производител.      Второ, заради увеличаването на населението на земята прясната вода всяка година намалява и се превръща в дефицитен ресурс. Много европейски държави вече страдат от безводие.      Изведнъж в ръцете на Либия се оказва източник на вода, който ще стигне за много столетия напред. Веднъж, на тържественото завършване на един от етапите на проекта, Кадафи казал:     На това тържество присъстват лидери на много африкански държави, които поддържат инициативата на Кадафи. Сред тях бил египетският президент Хосни Мубарак. В началото на същата година той е свален от поста му в резултат от избухналата в Египет революция. Дали това е съвпадение?      Когато в либийския конфликт се намесиха силите на НАТО, с цел „защитата на местното население“, авиацията им нанесе удари по ръкавите на Великата река, помпени станции и разруши завода, който произвежда, тръбите..   Напълно е вероятно борбата за нефта да се смени с друга война – за вода… Кадафи стана първата жертва на тази война.    ", "date": "2018.05.29", "title": "Кадафи беше убит заради водата"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/382482-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%BE%D0%BC%D1%8A%D1%87%D0%B5%D0%BD%D0%B8%D1%86%D0%B0-%D1%82%D0%B5%D0%BE%D0%B4%D0%BE%D1%81%D0%B8%D1%8F-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%BF%D0%BE%D0%BB%D1%81%D0%BA%D0%B0", "text": "    Св. Теодосия била родом от Цариград. Тя била дъщеря на благочестиви родители и от детство била възпитана в любов към Бога. Баща й умрял, когато тя навършила седем години. Майка й я дала в манастир, където е продължило нейното възпитание в дух на подвижничество. Там тя достигнала до такава степен на духовно съвършенство и убеденост в истините на Христовото учение, че била в състояние дори живота си да положи за своята вяра.   Теодосия наследила голямо богатство, което тя употребила за украса на храмовете и за подпомагане на бедните.   Император Лъв Исаврянин със съдействието на еретика патриарх Анастасий започнал гонение против почитателите на светите икони. Заповядано било да се унищожи и древната чудотворна икона на Спасителя, поставена още от Константин Велики над вратите на царския дворец. Тогава Теодосия, която присъствала заедно с други инокини при това посегателство, в порив на ревност поискала да попречи на това кощенство.      Тя отместила стълбата, по която се качвал войник да сваля иконата, и войникът паднал на земята и тежко пострадал. След  това Теодосия отишла с иконите при патриарх Анастасий и започнала да го укорява и изобличава за нечестивото иконоборство. Той съобщил на императора за нанесеното му оскърбление и преподобна Теодосия била затворена в тъмница, гдето в продължение на седем дни й нанасяли по сто удара, а на другите инокини още в същия ден били отсечени главите. На осмия ден Теодосия била влачена по града, хулена и оскърбявана, и накрай й нанесли жесток побой, от който, тя умряла. Това станало на 29 май 730 година.", "date": "2018.05.29", "title": "Св. преподобномъченица Теодосия Константинополска"}
{"url": "http://www.classa.bg/%D1%81%D0%B2%D1%8F%D1%82/item/382479-%D1%87%D0%B5%D1%88%D0%BA%D0%B0%D1%82%D0%B0-%D0%B2%D0%B0%D0%BB%D1%83%D1%82%D0%B0-%D0%B5-%D0%BF%D0%BE-%D0%B8%D0%B7%D0%B3%D0%BE%D0%B4%D0%BD%D0%B0-%D0%BE%D1%82-%D0%B5%D0%B2%D1%80%D0%BE%D1%82%D0%BE", "text": "Чехия смята своята валута за по-изгодна от еврото.   Това заяви премиерът Андрей Бабиш, предаде ДПА.   заяви вчера премиерът на откриването на фестивал в Бърно.  ", "date": "2018.05.29", "title": "Чешката валута е по-изгодна от еврото"}
{"url": "http://www.classa.bg/%D1%81%D0%B2%D1%8F%D1%82/item/382478-%D0%BF%D1%87%D0%B5%D0%BB%D0%B8%D1%87%D0%BA%D0%B0%D1%82%D0%B0-%D0%BC%D0%B0%D1%8F-%D0%BD%D1%8F%D0%BC%D0%B0-%D0%B4%D0%B0-%D1%83%D0%BC%D1%80%D0%B5", "text": "От години природозащитници предупреждават, че пчелите измират и привличат вниманието към този проблем със сложни пиар акции. Има обаче едно голямо недоразумение - медоносните пчели не са застрашени.   На 20 май светът отбеляза Деня на пчелите и в навечерието му природозащитници положиха усилия, с прессъобщения и пиар акции, да привлекат вниманието към значимостта на тези насекоми.   Супермаркет в германския град Хановер опита да покаже колко важни са пчелите. Магазинът свали от рафтовете си продуктите, които не биха съществували без опрашването, извършвано от тях - ябълки, кафе, шоколад, портокалов сок. Изчезнаха близо 60 процента от стоките.     Ако четете социалните медии, може да останете с впечатление, че след няколко години заради измирането на пчелите вече няма да има хранителни продукти. Струва си обаче да се вгледаме в детайлите.   Безспорно е, че опрашването на растенията е важно за хората и околната среда. Според експерти от него се възползват приблизително 70 % от около 150-те най-важни растения, използвани от човечеството. Акцията в супермаркета обаче не показа реалистичен сценарий.   Пчелите далеч не са единствените насекоми, които извършват опрашване. Това се прави и от мухи, оси, бръмбари, пеперуди, молци - всички те пренасят полени от цвят на цвят. Освен това не всички пчелни видове са еднакво застрашени.   При дебатите непрекъснато се внушава, че измират медоносните пчели. Това е умен ход, тъй като всички познават малките, прилежни насекоми и са готови да участват в опазването им.   “Спасете пчеличката Мая” - така Световният фонд за дивата природа (WWF) озаглави свое прессъобщение неотдавна. Проблемът обаче е, че медоносните пчели изобщо не са застрашени.   За пчелните кошери се грижат хората, а медоносните пчели са полезни животни. Когато много хора имат желание да се занимават с пчеларство и то е доходоносно, броят на пчелните семейства нараства. Когато интересът и печалбите намалеят, намалява и броят на пчелите.   Статистиката също доказва, че медоносните пчели не измират. Според данни на Организацията по прехрана и земеделие (FAO) на ООН броят на пчелните кошери по света почти се е удвоил от шейсетте години на миналия век. Броят на пчелите в Германия през същия период значително е намалял, но от няколко години вече има лека възходяща тенденция.   Освен желанието на хората да се занимават с пчеларство върху броя на медоносните пчели влияние оказват и външни фактори. През зимата например акарът “Вароа”, чиято големина е едва 1,7 милиметра, унищожи множество пчелни семейства. За пчеларите това бе горчив хап, но популацията на медоносната пчела не е сериозно застрашена, тъй като пчелните семейства могат да се развъждат.   “Медоносната пчела ще бъде последното насекомо, което ще изчезне”, казва Петер Розенкранц, ръководител на регионалното бюро по пчеларство в университета “Хохенхайм”. “Докато има пчелари, тя не е застрашена”, уточнява експертът.   Недоразумението е дразнещо, защото заради него истинският проблем остава на заден план. Всъщност, застрашени са много видове диви пчели. Повечето от тях живеят сами, а не в семейства, малко хора знаят за тях, но те все пак са важни за опрашването.   Според Международния съюз за защита на природата (IUCN) около 10 % от видовете диви пчели в Европа са застрашени от изчезване. За броя на повече от половината видове обаче няма надеждни данни.   Освен това броят на насекомите като цяло намалява. Точният мащаб на проблема с измирането на насекомите е неизвестен, тъй като само при отделни случаи е документирано състоянието на популациите за дълги периоди.   За причините също няма единно мнение. Учените приемат, че роля за изчезването им имат големите площи монокултури в селското стопанство, както и свиването на хабитатите заради разрастването на градовете.   Природозащитниците често посочват като причина за намаляването на насекомите и отделни пестициди като глифозата. Препаратът обаче се използва срещу растения, а не срещу насекоми, и служи за борба с плевелите. Все пак се приема за доказано, че три вещества от групата на неоникотиноидите могат да навредят на пчелите. Поради тази причина членките на ЕС неотдавна решиха да забранят употребата им на открити площи.   Освен политиците с техните мерки, отделните хора също биха могли да улеснят живота на пчелите, например, като не приемат градинарството твърде сериозно.   Една пъстра поляна с цветя вместо английска ливада може да осигури на пчелите достатъчно полени от пролетта до есента. Дивите пчели имат нужда и от цепнатини в клоните или дупки в земята, за си направят гнезда. Можете да им помогнете с “хотел за насекоми”. Да примамите в градината си освен пчеличката Мая и диви пчели има още едно решаващо предимство - повечето от тях не жилят.", "date": "2018.05.29", "title": "Пчеличката Мая няма да умре"}
{"url": "http://www.classa.bg/%D1%81%D0%B2%D1%8F%D1%82/item/382474-%D1%81%D0%B5%D0%B1%D0%B0%D1%81%D1%82%D0%B8%D0%B0%D0%BD-%D0%BA%D1%83%D1%80%D1%86-%D1%80%D1%83%D1%81%D0%B8%D1%8F-%D0%B5-%D0%B2%D0%B0%D0%B6%D0%BD%D0%B0-%D0%B7%D0%B0-%D0%BD%D0%B0%D1%81,-%D1%81%D0%B0%D1%89-%D1%81%D1%82%D0%B0%D0%B2%D0%B0%D1%82-%D0%B2%D1%81%D0%B5-%D0%BF%D0%BE-%D0%BD%D0%B5%D0%BD%D0%B0%D0%B4%D0%B5%D0%B6%D0%B4%D0%B5%D0%BD-%D0%BF%D0%B0%D1%80%D1%82%D0%BD%D1%8C%D0%BE%D1%80", "text": "    В. “Файненшъл таймс” се спира в обширна авторска статия днес на очакванията, свързани с предстоящото австрийско ротационно председателство на Европейския съюз, пише БТА.   Още в началото британският ежедневник отбелязва, че в разгара на миграционната криза в Европа преди 2 години, австрийският канцлер Себастиан Курц, тогава като външен министър, се е противопоставил на германската канцлерка Ангела Меркел и е победил, успявайки да осигури споразумение за затваряне на “западния балкански път”, по който над 1 млн. мигранти влязоха в ЕС.     “Затварянето на западния балкански път се оказа успешно, макар че нямахме подкрепата за това на Франция, Германия и на други по-големи страни в ЕС – казва Курц пред “Файненшъл таймс” – Мисля, че ако има достатъчно политическа воля и сила, има шанс да променим нещо.”   Сигурността и защитата на външните граници на ЕС ще бъдат главни приоритети при председателството на Курц и той е готов да настоява пред Меркел да се откаже от искането си за задължителни квоти за прием на бежанци от страните в ЕС. Това според него е “загуба на време” по един твърде спорен въпрос. Той посочва, че самата Германия вече е на съвсем различна позиция по въпроса за граничния контрол в сравнение с 2015 и 2016 г. Според него тази промяна е в “правилна посока, а онова, от което се нуждаем сега, е да прекратим всички тези дебати и да преминем към дела”.   Това е позиция, типична за младия, 31-годишен австрийски канцлер – учтива, добре фразирана, но и безкомпромисна, отбелязва “Файненшъл таймс” и допълва, че Австрия има собствена позиция по редица въпроси от дневния ред на Брюксел. Курц пристъпи международни “червени линии”, като влезе в коалиция с крайно националистическата Австрийска Партия на свободата през декември, но много от нейните евроскептични позиции са смекчени в съгласуваната правителствена програма, подписана тогава. Самият Курц казва пред вестника, че това правителство е проевропейско. Той нарича Брекзита “ужасно решение” и смята, че погрешната миграционна политика на ЕС е главна причина за резултата от британския референдум.   Въпреки това младият австрийски канцлер често се дистанцира от големите сили в ЕС и предпочита да се представя като “строител на мостове” към източноевропейските съседи, например Унгария. Според него една от причините за появилите се търкания в ЕС е, че “някои страни си мислят, че действат по по-морален и по-добър начин от другите, и че западноевропейските страни понякога гледат пренебрежително на източноевропейските”.   Желанието му да наложи свой дневен ред, според вестника, ще проличи по време на насроченото за юни посещение на руския президент Владимир Путин в Австрия, с което тя ще подчертае своя традиционен неутралитет. Той не вижда нещо лошо в това страни членки на ЕС, като Австрия, да имат добри отношения с Русия, защото ЕС не може сам да разреши кризи като тези в Украйна и Сирия. Такива усилия, според него, може да бъдат успешни само ако ЕС намери начин да действа съвместно със САЩ и Русия.   Според “Файненшъл таймс” Курц е намерил съюзник по въпросите на миграцията в лицето на унгарския премиер Виктор Орбан, без да се притеснява от някакви опасения за унгарската демокрация и въпреки острите критики на ЕС срещу него Орбан. Що се отнася обаче до Полша, която също е под натиск от Брюксел за авторитарни тенденции, Курц заявява, че ако се наложи по време на неговото председателство, Виена няма да се поколебае да поиска гласуване в ЕС за наказателни мерки срещу Варшава.   Австрийският канцлер освен това е твърдо за прекратяване на преговорите за членство с Турция, която според него “вече не изпълнява политическите критерии от Копенхаген”.   Въпреки някои общи виждания с популистка коалиция, която се готвеше да управлява в Италия, Курц се опасява че с щедрата си фискална политика, трупаща все повече и повече дългове, Италия би могла да се превърне във “втора Гърция в съседна, на нас страна”.     Що се отнася до отношението към администрацията на американския президент Доналд Тръмп, Курц споделя позицията на останалите съюзници от ЕС, като казва, че “САЩ стават все по-ненадежден (партньор) за нас”, и смята за важно “Европа да остане единна” по въпроса.", "date": "2018.05.29", "title": "Себастиан Курц: Русия е важна за нас, САЩ стават все по-ненадежден партньор"}
{"url": "http://www.classa.bg/%D1%81%D0%B2%D1%8F%D1%82/item/382475-%D0%BD%D0%B8%D0%B5-%D1%89%D0%B5-%D0%BF%D0%BB%D0%B0%D1%89%D0%B0%D0%BC%D0%B5-%D0%B7%D0%B0-%D0%BB%D1%8A%D0%B6%D0%B8%D1%82%D0%B5-%D0%BD%D0%B0-%D0%B0%D1%83%D0%B4%D0%B8,-%D0%BF%D0%BE%D1%80%D1%88%D0%B5,-%D0%B1%D0%BC%D0%B2-%D0%B8-%D1%81%D0%B8%D0%B5", "text": "Измамите на германските автомобилни концерни доведоха до невероятен „дизелгейт\". А Меркел? Държи се като блага майка, чиито деца са се провинили неволно. Попарата сега ще сърбат всички.             От 31 май Хамбург въвежда частична забрана за движение на по-старите дизелови автомобили и камиони, които не отговарят на стандарта Евро-6. Те вече няма да могат да се движат в определени участъци от две основни пътни артерии в квартала Алтона-Север. Не е изключено и други градове да последват примера на Хамбург. Германският административен съд преди това обяви, че забраните за движение на по-старите дизелови автомобили са правомерни. С това стана ясно и друго: че законовите изисквания за чистота на въздуха се ползват с приоритет пред правата на автомобилистите.   Това мнение споделя и Еврокомисията (ЕК). Тя заведе дела в Европейския съд срещу шест страни-членки, сред които и Германия, заради прекалено замърсения въздух в много градове. ЕК се позова на европейските горни граници за замърсяване на въздуха с азотни оксиди, които са обвързващи за всички страни-членки на ЕС от 2010 година насам. Германия все още не изпълнява тези изисквания. Съдържанието на азотни оксиди във въздуха на 70 германски града все още е над допустимите норми.   В Германия - провал по всички линии   Все още електромобилите са екзотична рядкост по германските пътища. Те не са достатъчно привлекателни за купувачите. В Германия няма достатъчно колонки за зареждане на електромобили, а токът е толкова скъп, че не си заслужава човек да си купи подобно превозно средство. Федералното правителство дълго се задоволяваше с това да отправя безплодни апели, вместо да насърчи финансово пробива на електромобилите. Твърде късно бяха въведени бонуси и данъчни облекчения, които обаче не могат да компенсират недостатъците на подобна покупка. Никой така и не се осмели да въведе мерки за ограничаването на лавинообразно нарастващия автомобилен транспорт в Германия. Пък и защо да го прави? Не беше ли автомобилната индустрия тази, която обеща, че свободната мобилност на гражданите няма да е в ущърб на климата и чистотата на въздуха в градовете?   В продължение на дълги години политиците сляпо се доверяваха на обещанията на автомобилните босове. Дизеловите автомобили се смятаха за едва ли не „екологично чисти\", защото изразходват по-малко гориво и не изхвърлят в атмосферата толкова много въглероден двуокис като бензиновите. Автомобилната индустрия обеща освен това и \"чисти двигатели\", които отделят по-малко азотни оксиди. Това обаче се оказа чиста лъжа. Защото дизеловите автомобили изпълняваха предписаните норми само в лабораторни условия, но не и по шосетата.     Междувременно почти всички германски автомобилопроизводители са засегнати от огромния скандал, наречен „дизелгейт\". През март БМВ изтегли дизеловите си модели от пета и седма серия. В началото на май го последва и АУДИ. След това концернът Порше трябваше да признае, че е вградил нелегален софтуер, който да манипулира нивото на отработените вредни газове.    Сега и концернът Даймлер е принуден да отговаря на обвиненията, които му бяха отправени от Федералната служба за автомобилен транспорт /КВА/. \"Просто невероятно е колко много доверие проигра германската автомобилна индустрия във връзка с дизеловия скандал\", заяви наскоро канцлерката Меркел пред Бундестага. Навярно и тя е вече доста по-скептично настроена към автомобилните концерни. Техните босове обаче е сега няма защо да се опасяват от някакви политически последствия. Не и при Меркел. Автомобилната канцлерка   Наричат я \"канцлер на автомобилните концерни\"   Ангела Меркел реагира като родител, чиито деца са се провинили неволно. Тя ги мъмри, но не спира да ги обича и защитава. \"Нямаме никакъв интерес да отслабим автомобилната индустрия дотам, че тя да няма сили да инвестира в собственото си бъдеще\", заяви Меркел в същата реч. Автомобилната индустрия дава хляб на 800 000 души в Германия и осигурява близо една пета от целия германски износ. Градовете и окръзите, в които се произвеждат автомобили, са сред най-заможните в страната. Политиката желае това да си остане така.   Губещи в цялата история се оказват гражданите, които дишат замърсен въздух, както и потребителите, които са си купили дизелови автомобили, без да знаят, че вече няма да могат да ги карат навсякъде. И данъкоплатците ще се окажат опарени, ако искът на ЕК бъде одобрен и Германия бъде принудена да плаща глоби.   Ще бъде скъпо, но не за производителите   Ангела Меркел явно е против преоборудването на старите дизелови автомобили, така че те да отговарят на европейските норми. \"Това ще струва хиляди евро и две или три години усилена работа на безброй инженери. Това ли е истинското занимание на автомобилната промишленост?\", попита тя в Бундестага, като не остави никакво съмнение относно личното си мнение. Близките отношения между германските канцлери и автомобилната индустрия не са нещо ново.     Още Герхард Шрьодер, който беше в надзорния съвет на Фолксваген преди да стане канцлер през 1998 година, беше наричан \"Автомобилния канцлер\". И Ангела Меркел заслужава тази титла. Тя винаги е била против забраната за движение на дизеловите автомобили. Ако въпреки това някои градове въведат такава забрана, това ще бъде против нейната воля. С други думи тя ще откаже да поеме политическата отговорност за подобна мярка – а това е плесница в лицето за милиони германски граждани.    Близо 60% от всички продадени автомобили с марка Ауди, Фолксваген, Мерцедес или БМВ в периода между 2011 и 2015 година, са били с дизелов двигател. Днес дизеловите автомобили създават три четвърти от всички емисии на азотен окис в Германия. За разлика от ХДС и ХСС, германските социалдемократи настояват автомобилопроизводителите да бъдат задължени да преоборудват дизеловите двигатели. Има експертизи, които доказват, че това е възможно и икономически разумно, твърди социалдемократката Свеня Шулце, която е министърка на околната среда.    Обвинението от Брюксел за мръсния въздух показва, че ЕК не е доволна от досега предприетите мерки. Според социалдемократите, трябва да бъде постигнат по-бърз напредък. Канцлерката, министърът на транспорта, който е от ХСС, а и автомобилната индустрия продължават да протакат. \"Естественото обновяване на автомобилния парк с модерни и чисти дизелови автомобили ще доведе през следващите години до значително подобряване на качеството на въздуха\",, четем в сайта на Съюза на германските автомобилопроизводители.", "date": "2018.05.29", "title": "Ние ще плащаме за лъжите на Ауди, Порше, БМВ и сие"}
{"url": "http://www.classa.bg/%D1%81%D0%B2%D1%8F%D1%82/item/382476-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B5%D0%BA%D0%B8%D0%BF-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%81%D0%BF%D0%B0%D1%81%D1%8F%D0%B2%D0%B0-%D1%81%D1%80%D0%B5%D1%89%D0%B0%D1%82%D0%B0-%D1%82%D1%80%D1%8A%D0%BC%D0%BF-%D0%BA%D0%B8%D0%BC-%D1%87%D0%B5%D0%BD-%D1%83%D0%BD", "text": "Американски екип е на посещение в Северна Корея за подготвяне на планираната среща на върха с нейния лидер Ким Чен Ун, съобщи президентът на САЩ Доналд Тръмп, подновявайки надеждите, че срещата на високо равнище, която ту се обявява, ту се отменя, все пак ще се състои.   И Държавният департамент, и южнокорейското външно министерство съобщиха, че американски и севернокорейски официални лица водят разговори в корейското селище Панминчжон, разположено точно на границата в самата демилитаризирана зона. Там човек може да прекрачи границата само с едно пристъпване на маркираната с боя разделителна линия, но навлизането на повече от няколко крачки навътре в северната зона в Панминчжон би било нещо изключително рядко за представители на американските власти.     Тръмп в четвъртък отмени планираната за 12 юни в Сингапур среща с Ким, но малко по-късно обяви, че тя все пак може да се състои. Пишейки в Туитър в неделя следобед, той отново похвали отдавнашния противник на САЩ, което бе най-новия сигнал, че опасенията му за позицията на Севера за срещата на върха са уталожени.   “Нашият американски екип пристигна в Северна Корея, за да извърши приготовления за срещата на върха между Ким Чен Ун и мене, - написа той вчера. - Аз наистина вярвам, че Северна Корея има огромен потенциал и един ден ще бъде икономически и финансово мощна страна. Ким Чен Ун е съгласен с мен по този въпрос. Това ще стане!”   Южнокорейският президент Мун Дже-ин съобщи подробности за изненадващата си среща в събота с Ким в Панминчжон и посочи, че Ким е решен да седне на масата за преговори с Тръмп с цел “пълна денуклеаризация на Корейския полуостров”.   Държавният секретар на САЩ Майк Помпейо избра ветерана на американската дипломация Сън Ким, посланик на САЩ във Филипините, да води преговорите за подготовката на срещата на високо равнище. По отделна, но допълваща линия, действа екипът на ЦРУ, създаден от Помпейо миналата година, когато той оглавяваше разузнавателната агенция. А по трето направление действа логистична група на Белия дом, изпратена в Сингапур в неделя за подготовка, ако срещата се състои. Тя се ръководи от Джо Хейгин, заместник-началник на президентската канцелария, отговарящ за операциите.   При втората за един месец среща между лидерите на двете Кореи видяхме прегръдки за разчупване на леда и широки усмивки. Тази набързо уредена среща обаче изглежда бе израз на чувство за спешност и от двете страни на най-силно охраняваната граница в света.   Срещата, която според Мун е била поискана от Ким Чен Ун, бе кулминация на 24-часови дипломатически перипетии. Тя позволи на Мун да настоява за провеждането на американско-севернокорейска среща на върха, която той смята за най-добрия начин да се намали враждебността, за която миналата година мнозина се опасяваха, че може да доведе до война.   Ким може би гледа на евентуалната среща с Тръмп като на необходимост за облекчаване на натиска от смазващите санкции и за получаване на гаранции за сигурността си в един регион, където е заобиколен от врагове.   Мун каза пред репортери, че Ким е изразил желание да сътрудничи за прекратяване на конфронтацията и да работи за постигане на мир, за да бъде успешна срещата му с Тръмп. Той пък казал на Ким, че Тръмп е “твърдо решен” да сложи край на враждебните отношения със Северна Корея и да положи началото на икономическо сътрудничество, ако Ким извърши “пълна денуклеаризация”.   “Ким обаче не е сигурен и има опасения дали неговата страна може твърдо да вярва на обещанието на САЩ, че ще сложат край на враждебното си отношение към Северна Корея и ще й дадат гаранция за сигурността, ако тя извърши денуклеаризация”, каза Мун.   “По време на южнокорейско-американската среща на върха президентът Тръмп каза, че САЩ имат ясното желание да сложат край на враждебните отношения (между САЩ и Северна Корея) и да помагат (на Севера) да постигне икономически просперитет, ако (той) извърши денуклеаризация”, добави южнокорейският президент.   Севернокорейската държавна информационна агенция предаде вчера сутринта, че Ким е “изразил неизменното си желание за историческа среща на върха между КНДР и САЩ”. А по време на междукорейската среща на високо равнище в събота двамата корейски лидери са се договорили “да си сътрудничат позитивно за подобряване на отношенията между КНДР и САЩ и да създадат механизъм за постоянен и траен мир”.   Те се договориха за нова среща на техни високопоставени представители. на 1 юни. Военни генерали и служители на Червения кръст от двете Кореи ще се срещнат отделно, за да обсъдят намаляване на военното напрежение и подновяване на срещите на семейства, разделени от Корейската война в периода 1950-1953 г.", "date": "2018.05.29", "title": "Американски екип в Северна Корея спасява срещата Тръмп - Ким Чен-ун"}
{"url": "http://www.classa.bg/%D1%81%D0%B2%D1%8F%D1%82/item/382477-%D0%B2-%D0%B3%D1%80%D0%B0%D0%B4%D0%B0,-%D0%BA%D0%BE%D0%B9%D1%82%D0%BE-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D1%81%D0%BF%D0%B8", "text": "За да презаредят батериите си в “града, който никога не спи”, нюйоркчани отдавна се наливат с еспресо или с “мъдри” коктейли от прясно изстискани зеленчуци. Днес те откриват и предимствата на сиестата.   Вече има много студиа за йога и медитация. За да преодолеят умората, породена от свръхконкурентната бизнес среда и дългите пътувания от дома до работата, някои нюйоркчани се поддадоха и на модата на чай матча и кава, популярна напитка против стрес, която се прави от корени.   Сега в Ню Йорк, както и в друга американски мегаполиси в разцвета си са кабините за сиеста.   Сред най-големите обекти е центърът за подобряване на здравето на нюйоркчани Nap York. Той бе открит през февруари в триетажна сграда близо до “Таймс скуеър”. За 12 долара можете да наемете малка дървена кабина за половин час по всяко време на деня или нощта.     Успехът не закъснява: от седем кабини Nap York бързо достига 22. А на покрива на сградата скоро ще има за посетители и шест хамака, които ще могат да се наемат срещу 15 долара за половин час.   “Много трудно беше да се намери покой в Ню Йорк”, казва Стейси Велорич, маркетингов директор на Nap York. “Искахме да можем да посрещнем изтощените нюйоркчани”.   Според Центъра за превенция на болестите (Centers for Disease Control and Prevention) една трета от американците не спят достатъчно. Последиците са проблеми с настроението и концентрацията, намалена трудоспособност, отсъствия от работа … и цена за американската икономика, достигаща 411 милиарда долара годишно, сочи проучване от 2016 година на Rand Corporation.   Лаура Ли е сред хората, които предпочитат 35 минути сиеста пред чаша кафе. Коректор в списание за пътувания, 28-годишната жена се възползва от сиеста всяка седмица при YeloSpa, луксозен център за грижи, който от 11 години предлага кабини, а в тях човек може да си почине за кратко.   Госпожа Ли влиза в една шестоъгълна кабина с виолетова светлина: като космонавт тя се изтяга на един матрак под наклон, с краката във въздуха, за да намали сърдечния ритъм и да улесни дрямката. След 35 минути тя ще се събуди заради “симулиран изгрев”, пояснява Мая Даскалова, която управлява YeloSpa на Пето авеню, съвсем близо до известната кула на Тръмп. Цената на този възстановяващ сън: 1 долар на минута при минимум 20 минути и максимум - 40.   “Идвам през дните, когато имам много работа, просто за да имам повече енергия през оставащия следобед. Защото не пия кафе и когато съм уморена, не мога да правя нищо друго, освен да подремна”, казва г-жа Ли.  Тя не споделя с колегите си, че ходи на сиеста в едночасовата обедна почивка. Пред приятелите си обаче говори за този свой навик, а на тях често им се струва, че е странно да плаща, за да поспи.   Мнозина виждат в това “загуба на време и пари”, казва тя. “За мен обаче, докато мога да си го позволявам, това си струва. Просто се чувствам по-добре след дрямката и това е достатъчно”. Даскалова, управителка на YeloSpa, казва, че обществото е на път да се промени. “Да си върнеш добрата форма за останалата част от деня е много по-добре, отколкото да рухнеш в офиса”, отбелязва тя.   Кои са новите последователи на сиестата? Сред тях са хората, които работят дълги дни, които живеят далеч от Манхатън и правят почивка, преди да продължат с вечеря, бременните жени, родители на бебета, които не са мигнали през нощта, гуляйджиите, които не са затваряли очи цяла нощ…   Самият Кристофър Линдхолст, който е страдал от хронично безсъние, създава през 2004 година компанията MetroNaps. Тя произвежда “енергийни капсули”, в които човек може да се усамоти, за да поспи. Първите са били монтирани в Емпайър стейт билдинг, но след това са били отстранени заради засилените мерки за сигурност в известния небостъргач.   Оттогава компанията продава капсулите си на фирми, университети, болници, летища… “За 15 години отношението на хората напълно се промени”, казва Линдхолст. “Има по-силно осъзнаване на значението на съня и ползите от него”.   Само че, за да бъдат преодолени предразсъдъците за сиестата, която често се асоциира с мързела, “ще трябва да мине цяло едно поколение, още повече, че една сиеста не продължава повече от 10 до 20 минути, което не е по-дълго от почивка за по цигара или кафе пауза”, допълва той.   Една от неговите капсули е разположена на видно място в нюйоркските офиси на новата компания “Thrive Global”, на Ариана Хъфингтън. В книгата си “Революцията на съня” (2016), която постигна успех, известната съоснователка на Huffington Post подчертава необходимостта да се сложи край на “илюзията, че за да успееш, трябва да се изтощиш”.", "date": "2018.05.29", "title": "В града, който никога не спи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382470-%D1%82%D0%BE%D0%B2%D0%B0%D0%BC%D0%B8%D0%BD%D1%8C%D0%BE%D0%BD%D1%87%D0%B5-%D0%BD%D0%B0%D0%B2%D1%8A%D1%80%D1%88%D0%B2%D0%B0-50-%D0%B3%D0%BE%D0%B4%D0%B8%D0%BD%D0%B8", "text": "От тийн сензация в телевизионна сапунена опера до една от кралските особи в поп музиката, с тридесетгодишна кариера зад гърба и над 80 милиона продадени копия от записите й, преборила рака на гърдата - австралийската звезда Кайли Миноуг днес навършва 50 години и все още е \"в играта\", пише в. \"Дейли експрес\". Кайли Миноуг е родена на 28 май 1968 г. в Мелбърн, Австралия.      Бъдещата звезда опровергава критиците, които в началото я наричат \"пеещо вълнисто папагалче\" и успява да се наложи като звезда от световна величина и като един от най-продаваните австралийски изпълнители. Статутът й на международен секс символ също е неоспорим. Кайли е само на 11 години, когато се снима в телевизионната поредица \"Skyways\".      Бъдещата звезда обаче е най-известна с ролята си в сапунения сериал \"Съседи\", в който си партнира с друг популярен австралийски изпълнител - Джейсън Донован. Екранният роман на двойката се пренася и в живота, но не продължава дълго. През 1988 г. Миноуг и Донован записват хитовия си дует \"Especially For You\", оглавил чартовете в Европа и Австралия. Музикалната кариера на Кайли Миноуг започва през 1987 г., когато австралийката записва кавър на парчето \"Loco-Motion\" на Литъл Ива със заглавието \"Locomotion\".    Версията на Миноуг бележи успехи не само в родината й, където достига първото място в чартовете, но и във Великобритания, Канада и САЩ. Клипът към \"Locomotion\", заснет с относително нисък бюджет, разкрива не само обещаваща поп певица, но и умела танцьорка. От качването му в канала на звукозаписната компания PWL в Ютюб през 2016 г. видеото е гледано над 2,4 милиона пъти. След \"Locomotion\" Кайли Миноуг достига първите места в чартовете с хитове като \"I Should Be So Lucky\", \"Especially For Yoy\", \"Hand On Your Heart\" и \"Tears On My Pillow\".    Успеха си от края на 80-те години певицата пренася и в следващото десетилетие. Миноуг обаче трябва да чака до 2000 г., преди отново да покори върховете в чартовете. След период на творчески експерименти, очаровал феновете й, но скромен откъм завидни продажби, Кайли Миноуг се завръща с \"пълна сила\" с песента \"Spinning Around\" (2000).    Парчето, както и други сингли от албума й \"Light Years\", поставят началото на превърналата се в знакова за Миноуг ера \"Fever\", започнала с хита \"Can\\'t Get You Out Of My Head\". Хитовото парче и до днес остава най-високо класираният сингъл на Кайли Миноуг в американския чарт след \"Locomotion\".    Във Великобритания за последен път певицата оглавява чартовете през 2003 г. със сингъла \"Slow\", преди да се завърне на върха през април тази година с, албума \"Golden\". Кайли Миноуг планира да отбележи 50-ия си юбилей с парти с приятели в Лондон, където пребивава.", "date": "2018.05.29", "title": "Товаминьонче навършва 50 години"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382471-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-29-%D0%BC%D0%B0%D0%B9", "text": "ОВЕН ( 21 март - 20 април ) Толкова бързо, ще свършите с работата си, че ще имате време да си починете и поглезите. Въпреки че, не е желателно да лежите цял ден на дивана. Особено, ако имате финансови и битови проблеми. Влюбените, ще искат да експериментират, което няма да предизвика възторг в избраника. С неспокойния ви темперамент, ще е трудно да се справите. ТЕЛЕЦ ( 21 април - 21 май )  Възможен е, пълен хаос в работната и личната сфера. Този ден, ще ви се стори необичайно труден, но ще трябва да го преодолеете с достойнство. По-малко реагирайте на коментари, идващи от непознати хора. Нека си говорят, вие мълчете. Вечерта, ви чака съблазнително предложение, което трябва да обмислите. БЛИЗНАЦИ ( 22 май - 21 Юни ) Трябва да останете спокойни, когато общувате с хора, в противен случай без конфликт този ден няма да мине. По-наблюдателните, може да забележат нещо важно в работата, което ще доведе до творчески подем. Възможни са разногласия с човек, когото искрено обичате. Вземете под внимание, че любопитството и подозрителността, до добро не водят.   РАК ( 22 юни - 23 юли ) Очаква ви труден ден, когато само надеждни приятели, могат да ви помогнат да се справите с проблемите. Добре е, че такива имате. По-добре е, днес да се откажете от активен спорт и екстремни пътувания. В противен случай, са възможни здравословни проблеми. Пазете се също от измами, кражби и лъжи от страна на тези, на които вярвате. По-малко говорете за себе си. ЛЪВ ( 24 юли - 23 август ) Ще изхабите, много душевни сили, за да докажете на избраника си, вашата искрена любов. Съгласете се, че това си заслужава. Особено, ако връзката ви е била на ръба на раздялата. Репутацията ви, може да се разклати, поради безразсъдство, уязвимост, както и от неща, които не сте отчели в работата. От пътуване, по-добре се откажете. ДЕВА ( 24-ти август - 23 септември ) Препоръчва се, да решите бързо семейните проблеми и конфликти, докато не са станали огромни по размер. Един добър ден за тези, които пътуват. Планирайте предварително всичко, за да избегнете кризисни ситуации. Кариерата в личния бизнес, ще се развива бързо и гладко. ВЕЗНИ( 24 септември - 23 октомври) Трябва да си изготвите ясен план за действие и да не обръщате внимание на незначителните неща. Ако се опитате да се изолирате, колегите едва ли ще могат да ви помогнат. Съхранението на душевното спокойствие в личната сфера, ще вие помогне да запазите силите си. Може, спокойно да направите предложение за брак, да планирате \"меден месец\" или ремонт на жилището.   СКОРПИОН ( 24 октомври - 22 Ноември ) Очаква ви добър ден, когато целите, ще бъдат достигнати и парите получени навреме. За по-глобални и важни въпроси, е по-добре да се обърнете към адвокат. В противен случай, ще влезете в такава джунгла, че ще загубите много възможности. Вечерта ви чака сериозен разговор с роднина. Ако излезете \"сухи\" от него, тогава разчитайте на успех.   СТРЕЛЕЦ ( 23 Ноември - 21 Декември ) Ще трябва да работите от сутрин до вечер, за да докажете своите умения. Шефът, цени работата ви, затова се опитайте да дадете всичко от себе си. Денят също е добър, за външна промяна, пазаруване и културни събития. Но ако, не ви стига свободно време, може да се отпуснете, да се разходите в парка и да гледате любимия си филм. КОЗИРОГ (22 Декември - 20 януари ) Очакват ви, нови задължения в работата, от които няма да може да се измъкнете. Тези, които не жалят усилия и време, ги чака възход в кариерата. Практичност при покупките, ще бъде необходима, ако решите да купите някакви домакински уреди. В любовта, бъдете честни и отговаряйте искрено на въпросите на избраника си.  ВОДОЛЕЙ ( 21 януари -  19  февруари ) Трябва да избягвате объркването и финансовите загуби, в противен случай настроението ви, ще бъде на нула. Ситуацията в личната сфера, няма да продължи дълго, затова не се вълнувайте без причина. Не е нужно да правите планове, ако не знаете как да се държите в труден момент. Ще трябва да се откажете от вредните навици и да се занимавате със спорт, за да съхраните здравето си.   РИБИ ( 20 февруари - 20 март ) Старайте се да сте отговорни в работата, така че да нямате проблеми с шефовете, а колегите да ви подкрепят. Интересна среща е възможна извън офиса, която да ви помогне за намиране на допълнителна работа. В личната сфера, събитията няма да се развият по вашия сценарий – но това не е лошо. Възможно е романтично запознанство, в социалните мрежи.", "date": "2018.05.29", "title": "Дневен хороскоп 29 май"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/382472-viber-%D1%81%D1%82%D0%B8%D0%BA%D0%B5%D1%80%D0%B8-%D1%81%D0%BA%D0%BE%D1%80%D0%BE-%D0%B8-%D0%B7%D0%B0-%D0%B2%D0%B0%D1%88%D0%B5%D1%82%D0%BE-%D0%BD%D0%B0%D1%81%D0%B5%D0%BB%D0%B5%D0%BD%D0%BE-%D0%BC%D1%8F%D1%81%D1%82%D0%BE", "text": "Бургас е първата община в България, която пуска свои стикери във Viber в чест на Европейския морски ден и бургаската седмица на Европейското председателство.   Началото на масовата размяна на бургаските Viber стикери бе дадено при откриването на хакатон \"Цифровият град и аз\" в присъствието на комисаря по въпросите на цифровата икономика и цифровото общество Мария Габриел. Това е страхотна новина! Какво е една истинска община без Viber стикери?! Все едно плаж без пясък, море без гларуси, пържени картофи без сирене, или комисар без Фейсбук.     Вече сме спокойни, че българските градове бавно, но сигурно влизат в XXI-ви век, въпреки че не сме убедени, че Viber е точно там, имайки предвид средната възраст на потребителите му в България.   Но сме сигурни, че 12 -те стикера ще ще улеснят комуникацията между \"младите\" и техните внуци. Вместо \"Бабо, zdr k pri?\", вече децата ще могат направо да оферират -  \"Цаца+бира\" - само с една лепенка.   Пропуск в бургаските стикери е, че няма нито една татуирана \"батка\" в анцуг с три бели ленти, но най-доброто предстои, надяваме се.   След Бургас, редно е някои други големи български градове също да се сдобият с поне по един свой стикер.   За столицата вариантите са два. Единият е стикер \"В ремонт\", придружен от пиктограма на купчина павета с подпряна на тях лопата. Така ще се ознаменува прочутият ремонт на \"Донудуков\", който най-накрая свърши, но сигурни сме скоро отново ще предстои. Защото както е известно \"няма кой да ги реди вече тия павета\", но ние си ги искаме.   И точно както бургазлии си имат \"Back to Burgas\", софиянци ще си имат \"Welcome to Sofia\", но, моля ви, не обувайте високи токчета.   Втора идея е надписът \"Идвааааам!\" на фона на Студентски град. Това е най-големият курорт в Западна България, а защо не и на целите Западни Балкани.   Също така, щом бургазлии си имат стикер \"Въй!\" с чайка, пловдивчани веднага следва да резервират правата за \"Майна!\". Пловдивското възклицание може да изразява широк кръг от емоции - от радост от неочаквана среща, през учудване, до искрено възмущение. Една дума, толкова много значения.   Варненци да кандидатстват за  , \"лимка\" и \"Ко ши прайм ся?\".   В Русе също има интелектуална собственост, която трябват да бъде дигитализирана - казва се \"търла\". Думата \"търлъ/а\" е перфектният избор за русенския потребител на Viber, защото само там ще се разберат за какво иде реч.   Емблематичният Перник също има какво да даде.   Градът на Миньору едва ли ще затрудни художниците - трябва му само пиктограма на VW Golf с кръстосани винкели под него. И пиратският флаг едно време е служил за предупреждение, а не за украса...   Не на последно място е Стара Загора. Градът е известен с поетите си, с липите, с фолк-певиците, с правите улици, но нищо от това не е подходящо за стикер в социална мрежа. Вместо това на чисто бял фон с яркозелени букви трябва да пише \"Само Бироя\".   Името на местния футболен отбор, казано точно по този начин, обикновено докарва мощни вълни на локален патриотизъм и късане на фланелки. Освен това е едно от малкото собствени имена, които се членуват - \"Бироята\".   Разбира се, целият гореописан проект ще бъде осъществен чрез обществена поръчка за шестцифрена сума.   Ще бъдат наети най-добрите млади IT специалисти в бранша. България на три милиона и три вайбъра! Много сме, силни сме, дигитални сме.   За дизайна ще се наеме скромен екип от 50 млади дизайнери, художници, аниматори и инфлуенсъри. Зала \"Джон Атанасов\" в Техпарк бива отцепена, докато стикерите не видят бял свят, и смартфон.   Останалото ще е въпрос на умения по диалектология, география и добър мобилен интернет...", "date": "2018.05.29", "title": "Viber стикери - скоро и за вашето населено място"}
{"url": "http://www.classa.bg/%D1%81%D0%B2%D1%8F%D1%82/item/382473-%D0%BB%D0%B8%D0%B1%D0%B8%D1%8F-%D0%B8%D0%BB%D0%B8-%D0%BF%D0%B0%D0%BA%D0%B8%D1%81%D1%82%D0%B0%D0%BD-%D0%B8%D0%B7%D0%B1%D0%BE%D1%80%D1%8A%D1%82-%D0%BD%D0%B0-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B5-%D1%8F%D1%81%D0%B5%D0%BD", "text": "Решението на Доналд Тръмп да отмени планираната си среща с Ким Чен Ун (впоследствие - преосмислено), се случи точно когато в САЩ се обсъждаше една историческа аналогия: Либия.   Съветникът по националната сигурност Джон Болтън заяви, че основата за споразумение със Северна Корея е \"либийският модел\" от 2003-2004, когато Муамар Кадафи на практика предаде цялата си ядрена програма на САЩ.     За Северна Корея обаче сравнението с Либия изглеждаше зловещо, защото през 2011 г. САЩ и техните съюзници се съюзиха с местните бунтовници, за да свалят режима на Кадафи.   За Пхенян Либия не е единственото историческо предупреждение за рисковете от разоръжаването. През 2003 г. Ирак твърдеше, че се е отказал от разработването на оръжия за масово поразяване, и дори допусна външни инспектори в страната. Въпреки това претърпя американска инвазия и смяна на режима. През 2015 г. Иран се съгласи да ограничи ядрената си програма в замяна на облекчаване на санкциите - през 2018 г. Тръмп отхвърли и това споразумение.   Съществуват ли изобщо някакви модели на \"противникови\" режими с ядрени програми, по чийто път Северна Корея може да поеме по свое желание? Отговорът е - да.   За съжаление това е Пакистан - държава, която е запазила непокътнат ядрения си арсенал. Ако Пхенян се колебае между две възможни перспективи за бъдещето - Либия или Пакистан - изборът не е особено труден.   Пакистан започва да работи сериозно по развитието на ядрен арсенал през 70-те години, с идеята той да действа сдържащо на по-могъщия си съсед Индия. Пакистанският политик Зулфикар Али Бхуто, по-късно станал премиер, тогава казва: \"Ако Индия създаде ядрена бомба, ще ядем трева или листа - ако трябва дори да гладуваме - но и ние ще имаме наша собствена\".   През 1998 г. в един ясен слънчев ден Пакистан извършва поредица от ядрени опити в региона Чагай. \"Да се слави Аллах\", казва главният научен експерт на страната и натиска бутона, с което кара планината да се разтърси от мощната експлозия.   Към 2016 г. Пакистан има около 130-140 бойни глави, като прогнозите сочат, че страната ще удвои арсенала си към 2025 г. Исламабад може да доставя ядрени оръжия чрез балистични ракети със среден обхват, крилати ракети, изтребители F-16 и тактически системи за употреба в къс обхват на бойното поле.   Със сигурност Северна Корея следи отблизо опита на Исламабад. Между двете държави има важни сходства. И двете са изправени пред трайно съперничество с много по-могъща демократична държава, с които някога са били част от обща територия (съответно, Индия и Южна Корея). И двете страни са прекрачвали международните норми. Северна Корея се оттегли от Договора за неразпространение на ядрените оръжия, Пакистан никога не е подписвал този документ.   В продължение на десетилетия Северна Корея и Пакистан са неформални съюзници, като търгуват с конвенционално оръжие, а и си сътрудничат в областта на ядрените разработки.   През 2006 г. Изследователската служба към Конгреса на САЩ съобщи, че Пхенян е предоставил ракетни технологии на Исламабад, и Пакистан е прехвърлял ядрени технологии на Северна Корея, чрез мрежата на пакистанския ядрен инженер Абдул Кадир Хан.   През 90-те години, когато гладът в Северна Корея причини смъртта на около 500 000 души, Пхенян продължи да приоритизира разработката на оръжия и получи ключови данни от Пакистан за обогатяването на уран. Има подозрения дори, че Пакистан е извършвал ядрен опит за Северна Корея.   От перспективата на Ким Чен Ун, пакистанският модел вероятно изглежда крайно привлекателно.   Ядрените оръжия на Пакистан наистина действат възпиращо на Индия. 60-те и 70-те години бяха времена на унизителни военни поражения за Пакистан.   Индо-Пакистанската война от 1971 г. доведе до загуба на 154 000 кв.км от територията на страната - там се появи новата държава Бангладеш. Ядрените оръжия на практика премахнаха потенциала за мащабна индийска инвазия.   През 1987 г. пакистанският президент Мохамед Зия ул Хак заяви на индийския си колега: \"Ако вашите сили прекосят и сантиметър от нашите граници, ще унищожим вашите градове.\" През 1999 г. пакистански войски навлязоха в контролираната от Индия зона Кашмир, с което предизвикаха Каргилската криза и военен сблъсък.   Индия обаче избягваше ескалация на конфликта, поддържаше войната в ограничен мащаб, и отказа да навлезе в пакистанските територии.    Едно от изследванията по темата стига до извода, че \"основната причина за сдържаността на Индия беше откритото притежание от Пакистан на ядрен арсенал.\"   Пакистанските ядрени способности накараха и Запада да подхожда към страната изключително деликатно. САЩ осигуриха милиони долари материална помощ за охрана на ядрените резерви на Пакистан, включително хеликоптери и оборудване за откриване на ядрен материал. Вашингтон продължава да осигурява милиарди долари под формата на военна и икономическа помощ, въпреки че Исламабад подкрепяше талибанските бунтовници, които се сражават с американските сили в Афганистан.   Пакистан си спечели престиж като единствената държава с предимно мюсюлманско население, разполагаща с ядрено оръжие. Ядрената програма се радва на завидна популярност в страната. Опитите от 1998 г. изкараха на улиците ликуващи тълпи, докато цял свят ги наблюдаваше с тревога.   Естествено, всичко това си има и своята цена .   Парите, налети в пакистанската ядрена програма, можеха да бъдат използвани за здравеопазване или образование. Пакистан е изправен пред ограничения на вноса на ядрена технология за невоенни цели. Ядрените оръжия може и да сдържат Индия, но и водят до риск от инциденти и дори ескалация към ядрена война.   За Северна Корея балансът на плюсовете и минусите все пак работи в полза на пакистанския модел: бедна държава, която яде „трева и листа\", за да изгради ядрен арсенал, стреми се да бъде призната като ядрена сила, поддържа принципно ядреното разоръжаване, но само под условие за пълно международно разоръжаване (което вероятно никога няма да се случи), успешно възпира по-могъщ съперник и печели национален престиж и, международен статус.   Саддам и Кадафи направиха избора си - и двамата са мъртви. Северна Корея иска да следва различен път. Защо да не стане Пакистан на Източна Азия?", "date": "2018.05.29", "title": "Либия или Пакистан? Изборът на Ким Чен Ун е ясен"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382467-%D0%BF%D1%80%D0%B5%D0%B1%D0%B8%D0%BB%D0%B8-%D0%B6%D0%B5%D1%81%D1%82%D0%BE%D0%BA%D0%BE-%D0%BC%D0%B8%D1%81-%D0%BF%D0%BB%D0%B5%D0%B9%D0%BC%D0%B5%D0%B9%D1%82-2016", "text": "Който си мисли, че на хубавите и известни жени животът е бил лек и са стигнали до върха по лесния начин, жестоко се лъже. Маги Бадер отнесе доста подигравки заради лекото заекване в говора си. Оказа се, че красавицата е преживяла нещо кошмарно в детството си, а лекият дефект в говора е спомен от случилото се. Едва 14-годишна е била пребита брутално и за няколко месеца спира да говори. „Аз от дете имам говорен дефект, но след побоя спрях да говоря. Дълго време след това не можех да говоря, а само пишех. Шокът беше голям\", през сълзи споделя Маги.      Почти година след това работила с психолог и логопеди които я направили по-силна и да се справи със страха. Тогава започва да вярва в Бог. С течение на времето говорът й се изчистил, но Маги признава, че когато пак се изплаши, се усеща проблем в говора й,, което обаче не я притеснява и не й пречи в комуникацията с хората, пише „Телеграф\"", "date": "2018.05.29", "title": "Пребили жестоко Мис Плеймейт 2016"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382468-%D0%B8%D0%B2%D0%B0%D0%BD%D0%B0-%D1%81%D1%8A%D0%B6%D0%B0%D0%BB%D0%B8,-%D1%87%D0%B5-%D0%BD%D0%B0%D0%BC%D0%B0%D0%BB%D0%B8-%D0%BF%D0%B8%D1%89%D0%BD%D0%B8%D1%8F-%D1%81%D0%B8-%D0%B1%D1%8E%D1%81%D1%82", "text": "Ивана ляга под ножа за нов силикон в гърдите. Фолк звездата е приготвила 10 000 лева за анатомични импланти, които ще й поставят виртуозите в реномирана столична клиника. Проверката сочи, че подобна манипулация в елитни частни медицински заведения струва от 4 000 до 5 000 евро в зависимост от качеството на материала. Ивана си е природно надарена и за всички е учудващо, че прибягва до нов тунинг, особено след като преди години реши и премахна силикона. Причината за решението й станаха системните болки в гръбначния стълб, които певицата си докара заради кубиците подкожни подплънки в сутиена.     Зад решението й най-вероятно стои и нов герой на интимния фронт, пише \"Таблоид\". Преди 5 години тя призна в интервю, че в края на 90-те си е сложила нови гърди, за да спечели сърцето и либидото на специален за нея мъж. „Тогава този човек бе независим, богат, демонстрираше класа и стил и това ме спечели. Бях певица по заведенията, нямах договор с музикални компании\", върна се в миналото айтозлийката. След като се увлякла по красавеца, тя променила и своя живот, като се концентрирала върху кариерата и известността, които съпътстват и финансово благополучие. Най-вероятно е ставало дума за Бенчо Бенчев, добил популярност като общинаря на БСП с лъскавия, „Ролс-ройс\". Двамата са делили креват в началото на чалга кариерата й.", "date": "2018.05.29", "title": "Ивана съжали, че намали пищния си бюст"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/382469-%D0%BF%D0%B8%D1%8F%D0%BD%D0%B8,-%D0%B3%D0%BE%D0%BB%D0%B8-%D0%B8-%D1%81%D1%8A%D1%80%D0%B4%D0%B8%D1%82%D0%B8", "text": "Пиянските последици от \"Банк Холидей\" вече си личат. След всеки празник се забавляваме със снимките на добре празнуващите и солидно почерпени британци, които не могат да бъдат спрени ни от студ, ни от жега, за да празнуват лудо. Обичащите забавата британци се възползваха от дългия уикенд и жегата, за да пият от ранно до късно. Някои от тях наистина удариха дъното, както показват кадри от празненствата в събота и неделя в Блекпул.      Снимките показват жена, в бяла дреха, която води оживен разговор с охранител, с който явно има спор. В разгара на скандала, тя решава да повдигне роклята си и да покаже твърде много от себе си. В друг кадър виждаме развеселена жена да си седи на тротоара, без и една грижа, на главата. Друга пък е прегърнала огромен конус   . Вижте сами снимките от купона:                  ", "date": "2018.05.29", "title": "Пияни, голи и сърдити"}
