{"url": "http://www.classa.bg/%D1%81%D0%B2%D1%8F%D1%82/item/404884-%D0%BF%D1%83%D1%82%D0%B8%D0%BD-%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D0%B4%D0%B2%D0%B0%D0%BC%D0%B0-%D1%81%D0%B0%D0%BC%D0%BE%D1%82%D0%BD%D0%B8-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D0%B2%D1%8A%D1%80%D1%82%D1%8F%D1%82-%D0%B3%D0%B0%D0%B7%D0%BE%D0%B2%D0%B8%D1%8F-%D0%BA%D1%80%D0%B0%D0%BD", "text": "“Турски поток“ тръгва: президентите Владимир Путин и Реджеп Ердоган символично пускат в експлоатация новия газопровод през Черно море. На церемонията в Истанбул е поканен и българският премиер Борисов       .В Турция и населението, и икономиката растат с бързи темпове. Чудно ли е тогава, че расте и нуждата от ресурси като природен газ? Газ Турция получава най-вече от Русия – по газопровода „Син поток\" през Черно море. Този газопровод беше сериозно разширен през последните години и днес вече се казва  . Две нови тръби ще засищат енергийния глад на Турция с по 15,7 милиарда кубически метра газ годишно. А този капацитет дори трябва да достигне 31,5 милиарда кубическа метра. По-голямата част от газовите доставки са за самата Турция, но едно разклонение на газопровода, което още се изгражда, в бъдеще ще снабдява и държави от ЕС. За Турция е важно не само да получава газ, но и да се възползва от ключовото си географско разположение между Изтока и Запада и постепенно да се превърне във важен енергиен кръстопът. Турският министър на енергетиката Фатих Дьонмез очаква, че тръбите ще играят ключова роля за международните енергийни пазари. Оста Москва-Анкара придобива облик  Така двустранното сътрудничество между Москва и Анкара става все по-интензивно, а Западът с подозрение наблюдава това сближаване между един противник на НАТО и един негов член. Двете регионални сили освен това с все по-голямо самочувствие упражняват влияние в съседните региони. Тъй че срещата в Истанбул без съмнение излиза далеч извън рамките на обикновеното енергийно сътрудничество. А между Русия и Турция има достатъчно разногласия – например в Либия. Както е известно,  , които да се намесят в тамошната гражданска война. Турция взе страната на международно признатото либийско правителство начело с Файез Сарадж, докато Москва подкрепя бунтовниците на генерал Халифа Хафтар. Турски дипломатически източници съобщават, че Москва вече е отправила към Анкара ясно съобщение: турските войници не бива да се изпречват на пътя на Хафтар. Русия е едно от главните действащи лица и в сирийската драма, където Турция също има свои интереси. Русия подкрепя режима на сирийския президент Асад, с когото Анкара е във вражда. На 9 октомври миналата година  , а в края на месеца руският президент Путин и турският президент Ердоган се срещнаха в Сочи и постигнаха споразумение за прекратяване на бойните действия. В замяна Турция получи правото да изгради своя зона за сигурност в Северна Сирия. Плановете за нов плавателен канал в района на Босфора тревожат Москва Руското правителство е разтревожено от още едно решение на Анкара, което вече от седмици бурно се обсъжда в Турция. Турският президент иска да прокара  , който ще свързва Черно и Мраморно море. В Москва се безпокоят, че този канал ще бъде заплаха за Договора от Монтрьо от 1936 година, в който се казва, че не бива да бъде застрашавано търговското корабоплаване през Босфора. За черноморската държава Русия обаче още по-важна е друга клауза на този договор, според която военни кораби могат да минават през Босфора единствено при спазването на особено строги правила. Москва очевидно се опасява, че за новия Истанбулски канал, за преминаването през който ще се заплащат такси, няма да важат клаузите от Монтрьо.   Владимир Путин вече заяви, че новият канал не бива да поставя под въпрос договореностите от 1936 година. Според турски дипломатически източници, Путин е отправил към Анкара ясен сигнал: през новия канал към Черно море не бива да преминават военни кораби. Както турски, така и руски официални лица смятат, че ако каналът наистина стане реалност, ще трябва да се търси нова формула, гарантираща сигурността в региона. За да се върнем към „Турски поток\": той наистина изглежда като пореден крайъгълен камък в  . С откриването на газопровода Путин и Ердоган отново демонстрират своето самотно приятелство. Ако вярваме обаче на неофициалните информации от дипломатически и правителствени кръгове в Анкара, зад кулисите все още има много конфликти. А често пъти позициите дори са диаметрално противоположни.  ", "date": "2020.01.08", "title": "Путин и Ердоган - двама самотни приятели въртят газовия кран"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/404875-%D0%BF%D0%BE%D1%8F%D0%B2%D0%B8%D1%85%D0%B0-%D1%81%D0%B5-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%B8-%D1%82%D0%B2%D0%BE%D1%80%D0%B1%D0%B8-%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%BD%D0%B0-%D1%8F%D0%B2%D0%BE%D1%80%D0%BE%D0%B2", "text": "Фондация „Яворов\" се сдоби с неизвестни творби и документи на Пейо К. Яворов. Документите ще бъдат показани за първи път в телевизионен ефир от председателя на фондацията в предаването на БНТ2 \"На фокус: Регионът\", което започва в 17,30 часа.     Родният град на поета вече съхранява неизвестни негови стихотворения и документи. Всички те са свързани с Македония и са точно датирани - октомври 1912 г. Документите са разчетени от доц. Милкана Бошнакова, историк и архивист.", "date": "2020.01.08", "title": "Появиха се неизвестни творби и документи на Яворов"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404876-%D1%81%D0%B2%D0%B8%D0%B4%D0%B5%D1%82%D0%B5%D0%BB-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D0%B1%D0%B0%D0%BD%D0%B5%D0%B2-%D0%B8-%D0%B0%D0%B2%D0%B5%D1%80-%D0%BD%D0%B0-%D0%BC%D0%B0%D0%B9%D0%BA%D0%B0-%D0%BC%D1%83-%D0%B8%D0%B7%D0%B4%D0%B0%D0%B4%D0%B5-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D1%88%D0%B0%D1%88%D0%BC%D0%B8-%D0%BD%D0%B0-%D1%84%D0%B0%D0%BC%D0%B8%D0%BB%D0%B8%D1%8F%D1%82%D0%B0", "text": "Банев назначил за управител на свои фирми личния си шофьор. Това стана ясно от свидетелските показания на Венцислав Генов по делото в Специализирания наказателен съд срещу бизнесмена Николай Банев. \"Бях доволен от Николай Банев. След като познавам семейство Баневи от 25 години, никога не съм имал проблеми и всичко беше много добре\", заяви той. По време на днешното съдебно заседание защитата поиска да получи документи от НАП-Варна, а съдът уважи тяхното искане. Магистратите разрешиха да се проведе среща между подсъдимия и защитата в съдебната зала преди разпита на свидетелите. За тази цел съдът даде 20 минути почивка. След почивката Генов припомни, че първоначално започнал работа в охранителната фирма на Баневи - АКБ ООД през 1994 година и е охранявал чейнджбюро. След това Банев харесал Генов и го взел за личен шофьор до към 2005-2006 г. Неразбирателство между двамата прекратило работата помежду им, но въпреки това останали в добри взаимоотношения. През 2014 г. Генов отново се върнал при Баневи като личен шофьор. Тогава свидетелят помолил Банев да го върне на работа, защото бил безработен. След като се върнал на работа при Баневи, видял, че от \"Полимери\" не останало почти нищо. Генов получавал и служебни пари, които разходвал за автомивка, баланс на гуми. Случвало се е да купува хранителни стоки за семейство Баневи. Фактурите били най-вече за \"Русалка\" ЕООД, защото оттам получавал средствата.Призованият свидетел впоследствие бил повишен за член на Съвета на директорите в една от фирмите на Баневи за производство на хартия. Въпреки повишението, което получил, Генов не разбирал нищо от производството в нея. Той няма спомен дали е бил на трудов договор във фирмата или не. Той бил поставен за управител и на друга от фирмите - \"Партнърс Комерс\", в периода 2013 -2014 г. Впоследствие разбрал, че фирмата е на Банев и че била чиста и нямала задължения. Генов не знаел какъв е бил капиталът и предметът на дейност на фирмата. Той нямал право да откаже и повечето пъти, ако някой откажел, си тръгвал от фирмата. Генов обаче не е виждал документ, че е управител на \"Партнърс Комерс\". Той твърди, че не е получавал заплати като управител на \"Партнърс Комерс\" и няма спомен дали е чувал на кого от Евгения и Николай Баневи е била по-доверен човек Зорница Илиева. Като управител на фирмата Генов не помни какви документи е подписвал освен тези, които спомена в свидетелските си показания. Нито Николай Банев, нито Евгения Банева му разпореждали нещо лично и конкретно, а повечето пъти било през адвокати и Зорница Илиева. Въпросната жена - Зорница Илиева, била най-близка до семейство Баневи, научил Генов от колегите си. Той нямал впечатление дали Баневи и Илиева са извършвали заедно търговска дейност. \"Няма искаш, няма не искаш - слагат те за управител\", повтори още веднъж Генов, според когото Зорница Илиева имала страшно много власт. Той не знае от кого е получавала толкова много правомощия. По думите му в 90% от случаите Зорница Илиева казвала - \"шефовете казват\".      Преди да направят Генов управител на \"Партнърс Комерс\" направо дошли с документите, но кои са дошли - той нямал спомен.Въпреки че не знаел нищо за фирмата, той прехвърлил някакви ниви от \"Парнърс Комерс\" в Каварна. При процедурата отново не видял никакви документи, а те били подготвяни от Зорница Илиева. Генов няма спомен дали нотариусът е прочел нотариалния акт и дали е имало други хора с тях. Като видял как прехвърлил имота, без да знае за какво става въпрос, се притеснил. Първоначално мислил, че всичко било наред във фирмата, но се оказало, че не е така. Колкото и да било фрапиращо, Генов трябвало да прехвърли къщата на Николай Банев в \"Бояна\" на някаква офшорка. За коя офшорка не станало ясно. Той не е виждал нотариалният акт на къщата, а се уплашил от голямата сума на имота. За къщата в \"Бояна\" Генов не можел да посочи стойността на сумата, но тя била доста голяма. След като разбрал за какво става въпрос, Генов не искал да подписва документите. Той поискал да вземе трудовото си възнаграждение, но то му било отказано, ако не подпише документите. Затова в крайна сметка той напуснал работа, без да получи заплатата си. Никой не го бил търсил, за да остане на работа. В свидетелските си показания Генов разкри, че можело да го поставят като управител и на друго дружество, но отказал. След 2014 г., след като напуснал работата при Баневи, не е имал повече връзка с тях. Генов е имал приятелски отношение с Мария Банева - майка на Николай Банев. През 2013-2014 г. още като шофьор на Баневи се е случвало да вози и други хора, но много рядко. Като личен шофьор на семейството не е напускал страната. Когато Зорница Илиева го молела да прави нещо, Генов не питал дали това е волята на семейство Баневи, уточнява news.bg. Трудовото му възнаграждение му било изплащано от Пламен Едрев от \"Русалка\" ЕООД като шофьор на Баневи. Семейство Николай и Евгения Баневи попаднаха в ареста от 6 декември 2018 г., след като бяха екстрадирани от Франция.На 26 юни съдът отказа да промени мярката за неотклонение на Николай Банев - съпругът на Евгения. На 12 юли 2019 г. Евгения Банева бе пусната от ареста по здравословни причини. Майката на Николай Банев - Мария е с мярка за неотклонение \"парична гаранция\" от 10 000 лв. На последното съдебно заседание на 17 декември миналата година магистратите отхвърлиха искането на защитата Николай Банев да се оперира в болницата на МВР.", "date": "2020.01.08", "title": "Свидетел: Шофьор на Банев и авер на майка му издаде големите шашми на фамилията"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404877-%D0%BB%D1%8E%D0%B1%D0%B8%D0%BC%D0%BA%D0%B0-%D0%BD%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%B7%D0%B0%D1%80%D0%B0%D0%B4%D0%B2%D0%B0-%D1%81%D1%8A%D1%81", "text": "Любимката на феновете на ММА Ариани Селесте зарадва последователите си със серия секси снимки от ваканцията си в Мексико. 34-годишната брюнетка, която показва табелите за рундовете, се показа в червен бански. Ариани Селесте се радва на огромна популярност в „Инстаграм“, където има 3,2 милиона последователи. През 2017 година тя стана първата жена, показваща табелите, спечелила един милион долара за една година. Останалите й колежки взимат по 17 000 долара на година. Истинското й име е Пенелъпи Лопес Маркес. Тя е родена в Лас Вегас, снимала се е за „Плейбой“ а за 2020 година пусна собствен календар. Работила е като водеща на американско телевизионно предаване за тунинг на автомобили. През 2015 година влезе в словесен спор с женската звезда на ММА битките Ронда Роузи.", "date": "2020.01.08", "title": "Любимка на феновете зарадва със..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404878-%D0%B5%D1%82%D0%BE-%D0%BA%D0%B0%D0%BA-%D1%89%D0%B5-%D1%81%D0%B5-%D0%BA%D0%B0%D0%B7%D0%B2%D0%B0-%D0%BD%D0%BE%D0%B2%D0%BE%D1%82%D0%BE-%D1%88%D0%BE%D1%83-%D0%BD%D0%B0-%D0%BC%D1%8F%D1%81%D1%82%D0%BE%D1%82%D0%BE-%D0%BD%D0%B0-%D1%81%D0%BB%D0%B0%D0%B2%D0%B8", "text": "\"Има такова шоу!\", така ще се казва вечерното предаване на мястото на отпадналото от ефира на bTV шоу на Слави Трифонов, гласи последната неофициална информация по темата.   Волно или неволно, името е с пряка препратка към новосформираната политическа партия на Трифонов \"Няма такава държава\" и очевидно намига към бившето вече лице на медията, което потъна в дебрите на кабелния ефир.   Новото вечерно шоу трябва да стартира в края на януари, но до момента няма официално потвърждения за датата, името и водещия от страна на телевизията, която рекламира шоуто само с тийзващи видеа. Няколко титуляри за стола на водещия се завъртяха в сферата на спекулациите - на актьора и продуцент Башар Рахал, на музиканта и артист Орлин Павлов, а сред тях попадна и ново лице - сценаристът и стендъп комик Николаос Цитиридис.     Репортер на \"ШОУ\" обаче, научи и още едно интересно предположение – че в стола на Дългия е възможно да седне неговият бивш най-близък съратник, а след това и върл враг Росен Петров.   След раздялата си със Слави, Росен бе водещ на публицистичното предаване \"Нека говорят\" по bTV, което спря заради влизането му в политиката. Тази му кариера обаче приключи скоропостижно и от миналата година Петров отново се завърна в сферата на журналистиката с историческо шоу в \"България Он Ер\".", "date": "2020.01.08", "title": "Ето как ще се казва новото шоу на мястото на Слави"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404879-%D1%83%D0%B1%D0%B8%D0%B9%D1%81%D1%82%D0%B2%D0%B0%D1%82%D0%B0,-%D0%BA%D0%BE%D0%B8%D1%82%D0%BE-%D0%BF%D0%BE%D1%82%D1%80%D0%B5%D1%81%D0%BE%D1%85%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B7-2019-%D0%B3", "text": "На 16 януари по особено мъчителен начин бе убита 25-годишната Калина в столичния квартал Банишора. Причината за убийството бе изблик на ревност, след като момичето получило SMS, който отказала да покаже на приятеля си. 23-годишният Васил Василев – гаджето на жертвата вдигнал скандал, който завършил с фатален край. Двамата бяха открити в безпомощно състояние в апартамента им, след като Васил удушил Калина направил неуспешен опит за самоубийство. Двамата са били гаджета от 4 месеца, но напоследък често са се карали, стана ясно от показания на свидетели по делото. След оглед лекари установили стари синини по тялото на жената, което означава, че тя е била пребивана и преди.  Стоян Зайков под прякор \"Чане\" , отне живота на своята любима - Милена Шишкова от Костенец. Жената бе намерена простреляна с два куршума в главата и с вързани ръце на метри от дома си. Със Зайков имат дете на 14 години, именно синът им подал сигнал, че майка му я няма, а в домът й има следи от кръв. Дни по късно 42-годишният Валентин Петров братовчед и съсед на издирвания Стоян Зайков, бе открит мъртъв в Костенец. По непотвърдена информация се смяташе, че Чане се е укривал именно на неговия таван. Сагата по издирването на двойния убиец приключи 20 дни след като на 9 май беше намерена застреляна неговата приятелка Милена. На 29 май полицията обгради убиеца в района на Долна баня и Чане сам сложи край на живота си.  Йордан и съпругата му Марияна от София бяха зверски убити и разчленени от двама строители, които търсели парите им от скоро продадения апартамент. На 17 август минувач откри череп край района на водоема в Негован, пристигналите на място криминалисти открили останките от два разложени и разфасовани трупа със следи от огнестрелни рани в черепите. Откритите тела са простреляни, а след това разчленени и изхвърлени в бидони. Убийството е извършено на 14 юли в апартамента на жертвите на централния столичен булевард \"Витоша\". След фаталните изстрели убийците разчленили телата на жертвите в банята на жилището им, натъпкали ги в бидони и ги откарали край Негован. После се върнали в апартамента и старателно го почистили с белина. 11 дни след като бяха открити труповете на Йордан Атанасов и жена му Марияна бяха задържани двама строители, по случая те са направиха пълни самопризнания. Пламен Шляпашки е признал, че е застрелял Йордан Атанасов и съпругата му Марияна, а неговият съучастник Георги Нанчев е помагал за разфасоването и пренасянето на двата трупа.   На 15 август 21-годишният бивш затворник Мартин Трифонов изнасили и преби до смърт 7-годишното момиченце Криси в сливенското село Сотиря. Момиченцето бе намерено в края на селото, на метри от дома си, в изключително тежко състояние. Откарано е в болница, но медиците не успели да спасят живота му заради тежките черепно-мозъчни травми. Ден по късно убиецът бе намерен да се укрива в покрайнините на селото.  На 13 октомври 34-годишният Тихомир Дринков-Тиши бе наръган 7-8 пъти с нож и намерен мъртъв в локва кръв пред дома му. Жертвата е бил спътник в живота на 24-годишната Даниела Стефанова, но хубавицата въртяла и тайна връзка със Стельо, който бил на гости на двойката във вечерта на убийството. Първоначалната версия по случая бе, че любовникът на хубавицата е отнел живота на Тихомир, но по-късно стана ясно, че именно Диди е намушкала смъртоносно приятеля си, а след това се е опитала да скрие ножа. На заседание в съда пред магистратите, тя обясни, че е хванала ножа за да се защити, а след това не помни какво точно се е случило. На 10 октомври в столичния квартал Младост бе открит трупа на 46-годишна жена. Станка Марангьозова лежала на предната седалка на автомобила с огнестрелна рана в главата, а до трупа й бе хвърлена бяла роза. Убийството станало на паркинга пред блока, в който живеела заедно с приятеля си, именно той отрил любимата си простреляна в колата. Според разследващите убиецът е познат на жертвата и оставил бялата роза, за да й отклони вниманието. По случая още няма задържан. Марангозова има криминални регистрации за финансови престъпления и несъстоятелност. Шармантната дама, която е дъщеря на покойния вече червен депутат от Бургас д-р Кънчо Марангозов, беше арестувана от ДАНС през 2011 г. за пране на пари и измами. След проведено разследване тя е обвинена за източване на 65 милиона лв. чрез схема, напомняща дейността на прочутите финансови пирамиди.  30-годишна жена бе намерена мъртва в столичния квартал Орландовци. Тя е била с вързани ръце и е изхвърлена на улица \"Сините камъни\", близо до Владайска река. Трупът е намерен от случайни минувачи в ранните часове на 16 май. Жената, която е от ромски произход, е сред известните джебчийки в столицата. Владислав , Георги и Татян са охранители в скада до който е намерата Пенка. Според обвинението те завързали ръцете на жената със свински опашки и после я пребили до смърт с бухалки и удари в областта на главата и по цялото тяло. Тя е открита със счупен череп и потрошени ръце от побоя. Пенка е била пребивана от същите охранители и преди, когато е била хващана да събира желязо от бившия завод.  ", "date": "2020.01.08", "title": "Убийствата, които потресоха България през 2019 г."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404880-%E2%80%9E%D0%B1%D1%83%D0%BB%D0%B3%D0%B0%D1%80%D1%82%D1%80%D0%B0%D0%BD%D1%81%D0%B3%D0%B0%D0%B7%E2%80%9C-%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%B0-20-%D0%BE%D1%82-%D0%BA%D0%B0%D0%BF%D0%B8%D1%82%D0%B0%D0%BB%D0%B0-%D0%BD%D0%B0-%E2%80%9E%D0%B3%D0%B0%D0%B7%D1%82%D1%80%D0%B5%D0%B9%D0%B4%E2%80%9C", "text": "„Булгартрансгаз“ ЕАД ще придобие 20% от капитала на проектната компания „Газтрейд“ С.А., която изгражда терминала за втечнен природен газ край Александруполис. Това е регламентирано в решение на Министерския съвет, взето на днешното му заседание, с което е одобрено акционерното участие на българския газопреносен оператор. Участието на българската страна в проекта за изграждане на терминал за втечнен природен газ в Северна Гърция е изцяло в съответствие с актуализираната енергийна стратегия на България. Това е съществена стъпка за реализиране на цялостната концепция за газов хъб „Балкан“, в основата на която е утвърждаването на прозрачен, ликвиден и надежден пазар на природен газ, съобщават от пресцентъра на кабинета.  По-рано днес Бойко Борисов заяви в рамките на Първата сесия на Стратегическия диалог България-САЩ с посланика Херо Мустафа, че след срещата му с Тръмп България продължава да се придържа изцяло към икономическите си интереси и страната ни се е  , вместо да е само ползвател на природния ресурс. Проектът за терминал за втечнен природен газ край Александруполис се реализира изцяло в изпълнение на политиката и приоритетите за изграждане на единен взаимосвързан общоевропейски енергиен пазар. Той ще съдейства за подобряване сигурността на доставките и диверсификация на източниците на природен газ в региона. Синергията на този проект с изграждането на междусистемната връзка Гърция–България (IGB) ще доведе до повишаване достъпа на България и останалите страни в региона до втечнен природен газ, посочва се в мотивите към решението. Компании от САЩ, Катар и др. се очаква да бъдат основните доставчици на газ до терминала в Александруполис. По този начин проектът ще допринесе както за диверсифициране на източниците и трасетата за доставка на газ, така и за насърчаване на конкуренцията в полза на крайните клиенти. Проектът е идентифициран от Групата на високо равнище за газова свързаност на Централна и Югоизточна Европа (CESEC), както и от Европейската стратегия за Енергиен съюз. С днешното си решение Министерският съвет одобри извършването от страна на „Булгартрансгаз“ ЕАД на инвестиционни разходи за изграждане на съоръжението, съответстващи на 20%-то му акционерно участие. „Булгаргаз“ ЕАД ще участва в обвързващата фаза на процедурата по пазарен тест за резервиране на капацитет от терминала за втечнен природен газ до Александруполис, като резервира до 500 млн. куб. м. на година, но не по-малко от 300 млн. куб. м. на година, за период от 3 до 5 години. За използване на резервирания капацитет „Булгаргаз“ ЕАД ще проведе преговори за реализиране на доставки на втечнен природен газ през интерконектора Гърция – България.", "date": "2020.01.08", "title": "„Булгартрансгаз“ придобива 20% от капитала на „Газтрейд“"}
{"url": "http://www.classa.bg/%D0%B1%D0%B8%D0%B7%D0%BD%D0%B5%D1%81/%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/item/404881-%D0%BD%D0%B0%D1%87%D0%B5%D0%B2-%D0%B4%D0%BE-%D1%81%D0%B5%D0%B4%D0%BC%D0%B8%D1%86%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0-%D1%83-%D0%BD%D0%B0%D1%81-%D1%89%D0%B5-%D0%BF%D0%BE%D1%81%D0%BA%D1%8A%D0%BF%D0%BD%D0%B0%D1%82", "text": "От края на месеца в България ще има нови цени на горивата заради поскъпването на петрола този месец. Скокът в цените на „черното злато“ не беше толкова сериозен, така че и у нас увеличението няма да е радикално, заяви енергийният експерт Васко Начев в предаването „Светът е бизнес“ на Bloomberg TV Bulgaria. По думите на Начев върху цената на петрола през 2020 г. в глобален аспект ще влияе единствено пазарът, който е пренаситен. Той отбеляза, че не очаква ирански провокации след убийството на Касим Солеймани, като добави, че персийската страна няма потенциал да направи нещо сериозно, което да повлияе трайно на петролните пазари в глобален аспект. „Ако конфликтът в Близкия изток се задълбочи и има военни действия, въпреки че едва ли такова нещо ще се случи, тогава бихме могли да говорим за по-сериозен ефект върху цените на петрола“.    Начев коментира и проекта „Турски поток“, чието откриване предстои в сряда. Експертът посочи, че от българска страна се прави всичко възможно за реализацията на този проект, като обаче добави, че очаква той също да стане обект на санкции, следвайки „Северен поток 2\".    „Със сигурност ще има санкции срещу „Турски поток“, защото подходът и отношението към него са същите като тези към „Северен поток 2“. Все пак Начев очаква под някаква форма този проект да бъде реализиран.    „Ако България попадне в диапазона на санкциите, едно от нещата, които ще усети на момента, е забраната за внос на резервни части за компресорните станции - те са американски“.    Гостът прогнозира, че под някаква форма „Северен поток 2“ също ще бъде реализиран. Той обаче изтъкна, че въпросът е какъв капацитет от него след това ще бъде използван.    „Отговорът към тези проекти е такъв, защото пазарът е пренаситен“, изтъкна Начев, като уточни, че газопреносната система на Европа е с капацитет от 640 млрд. куб. м, а консумацията е 400-450 млрд. куб. м – останалото е свободна инфраструктура.    ", "date": "2020.01.08", "title": "Начев: До седмица горивата у нас ще поскъпнат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404882-%D1%82%D1%83%D1%80%D1%81%D0%BA%D0%B8-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8-%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%8F%D1%82-%D0%B8%D0%B7%D0%B1%D0%BE%D1%80-%D0%B7%D0%B0-%D1%82%D1%83%D1%80%D1%86%D0%B8%D1%8F-%D0%B8-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C", "text": "Русия опитва да увеличи дела си на газовия пазар, като продава директно и създава нови маршрути за продажба. Това е важно за страни като Турция, България или Гърция, коментира за БНР доц. Азиме Телли, преподавател по международни отношения и специалист по енергийна геополитика от университета в Мерсин. Някои експерти посочват, че директните доставки – без посредници и обходни маршрути – допринасят за енергийната сигурност. Критиците на проекта обаче смятат, че „Турски поток“ ще доведе до по-голяма зависимост от Русия.  По думите на доц. Телли, Турция няма да закупува допълнителен газ по газопровода „Турски поток“. „Няма промяна в общото количество консумиран руски газ, то е същото. Промяната в маршрута обаче е важна за Турция. Знаете за проблемите между Русия и Украйна. Турция се опитва да гарантира енергийната си сигурност, тъй като ние имаме население от над 80 млн. души и развиваща се икономика“, посочва Телли. С нея е съгласен и проф. Волкан Едигер - директор на Центъра за енергетика и устойчиво развитие в Истанбул и бивш съветник по енергийни въпроси към президентството на Турция. „Проектът е добър за двустранните отношения, защото ще ги развие. Всички печелят от него и той може да се използва като един от инструментите за развиване на двустранните отношения във всички сфери“, коментира Едигер. Азиме Телли обаче допълва, че от турска гледна точка също така съществуват и моменти, които не изглеждат благоприятно за интересите на страната. „Ако някой прочете договорите, ще види, че те не превръщат Турция в газов хъб. Няма истинска промяна в статута на Турция на газовия пазар. Споразуменията са само за транзит на природен газ, ние нямаме право да го продаваме на трети страни, само печелим възможността да пренасяме руски газ към Европа. Друго, което заслужава внимание, са цените, защото няма промяна в това, което Турция плаща на „Газпром“. Турция в момента преминава през икономически трудности и трябва разходите ни за енергоресурси да бъдат ограничени“, подчертава тя. Това обаче е краткосрочно явление, подчертава Волкан Едигер. По думите му турската консумация на газ постоянно се увеличава. Според него България е най-логичният избор. „Преди няколко месеца един от представителите на „Газпром“ заяви, че за тях България е най-добрата опция. Моето лично мнение е същото. Българските енергийни потребности могат да бъдат задоволени от тази тръба и остатък да бъде изнасян към Балканите и Италия, която е крайната дестинация“, заключа Едигер.  ", "date": "2020.01.08", "title": "Турски енергийни експерти: България е най-добрият избор за Турция и „Турски поток“"}
{"url": "http://www.classa.bg/%D1%81%D0%B2%D1%8F%D1%82/item/404883-%D0%BA%D0%BE%D0%B5-%D0%B5-%D0%BF%D0%BE-%D0%B4%D0%BE%D0%B1%D1%80%D0%B5-%D0%B1%D0%B5%D0%B7-%D0%BC%D0%B0%D0%BB%D1%86%D0%B8%D0%BD%D1%81%D1%82%D0%B2%D0%B0-%E2%80%93-%D0%B8%D0%BB%D0%B8-%D1%81-%D0%BC%D0%BD%D0%BE%D0%B3%D0%BE-%D0%BC%D0%B0%D0%BB%D0%BA%D0%B8-%D0%BC%D0%B0%D0%BB%D1%86%D0%B8%D0%BD%D1%81%D1%82%D0%B2%D0%B0", "text": "В С. Македония няма българско малцинство, в България няма македонско. Според едните това означава, че македонците са българи, според другите – че македонците нямат нищо общо с българите. И. Дичев за една масова тревога.         Една реплика на сръбския вицепремиер Ивица Дачич тези дни разпали страстите в българските медии. Всъщност, той искаше да обвини ЕС заради безразличието му към правата на сърбите в Черна гора, ударени (според него) от закона за вероизповеданията там - православната църква трябвало да доказва собственост върху имотите си преди 1918 и държавата можела да им ги отнема. За да произведе контраст, Дачич даде за пример България, която ревностно защитавала правата на своето малцинство в страната му, макар и то да е само 0,26% от населението, а за много по-голям процент сърби в Черна гора грижа нямало. В България обаче някои прочетоха това, както ВМРО чете истанбулската конвенция (ако перифразирам приказката за Дявола и Евангелието) и наместо да се застъпят за своите православни братовчеди, се нахвърлиха върху Дачич с обвинението, че с нещо застрашава западните покрайнини. А Красимир Каракачанов пак стигна до Ньойския договор, което вкара темата в любимата ни абсурдистка тоналност. Основателна ли е „малцинствената паника\"? Разбира се, по-добре е, когато националистическата пáра отива в медийната свирка, отколкото да предизвиква кръвопролития по освобождаването на едни или други братя, както е било преди век. Но бързото припламване на скандала показа, че страстите тлеят. Страховете на националните мнозинства се подхранват от кризата на националните държави, едновременно хомогенизирани от глобализацията и разяждани от центробежните сили на автономисти като каталунци или шотландци, косовари и босненски сърби.     Раздразнения и конфликти поражда самата липса на общ принцип за конструиране на идентичности в развития свят. На единия полюс е политическата нация от френски тип, която волунтаристично строи държавата отгоре, на другия – културната нация по германски образец, която обединява вече съществуващи долу културни дадености; от едната страна е канадската нация-мозайка от общности, от другата – почти хомогенните днес Полша или Япония. Наистина страните от Балканите приеха (или бяха попритиснати да подпишат) Рамковата конвенция на Съвета на Европа, призвана да закрепи принципите на либералната демокрация, която не просто осигурява властта на мнозинствата, но и защитава правата на малцинствата. Само че тази конвенция е именно „рамкова“ – в нея отсъства дори дефиниция за национално малцинство. Поради много различните традции на отделните държави, оставено беше на самите тях да дефинират какво точно ще да е това. Когато се подписа тази конвенция, българските политици дълго повтаряха, че биха опазвали правата на националните малцинства, ако такива би имало в страната, но работата е там, че било нямало – имали сме само етнически. В официален порядък България декларира, че тази конвенция не касае промени на териториалната цялост на държавата, което тогава прозвуча леко параноично. Кой пък говори за промени на границите в документа? След време разбрахме как може да се употребява тази уговорка: тя позволи да бъде отказана регистрация на различни неправителствени организации на македонците от Пиринския край под предлог, че застрашават териториалната цялост. Страхът за териториалната цялост не е за подценяване Този страх не е за подценяване, ако познаваме историята. Хитлер използва немските малцинства в Судетите или Данциг, за да оправдае нападенията срещу Чехословакия и Полша; малцинствата си като предмостие днес използват руснаците в Балтика и Украйна. А нека не забравяме, че  , тоест – теоретически съществуват условия за нещо подобно на виладжийския пуч в Черна гора. С   ни плашат от времето на кипърската криза 1974, когато Турция окупира една трета от острова след гръцкия преврат и опита за присъединяването му. Но да се боим, че ще ни завладее миниатюрната Северна Македония, е смешно – просто в случая става дума за нещо съвсем друго. 0% македонско малцинство в България, 0% българско там: за голяма част от тукашните сънародници това е доказателство, че не само част, а всички македонци са българи; и обратно, за Скопие безусловно доказва, че нямат съвсем нищо общо с българите.  . Около ратифицирането на конвенцията много се обсъждаше предполагаемата разлика между етническо и национално малцинство - второто било свързано със съществуващи съседни държави и следователно по-опасно. Все по-шареният съвременен свят обаче сякаш постепенно обезсмисля такъв възглед. Започва да изглежда странно, че за 20-те хиляди българи, останали в западните покрайнини след войните, национал-популистите се грижат повече, отколкото за двата милиона разселени по света, които мнозина дори са готови с лека ръка да лишат от право на глас. Древният архетип, че който напусне родината, губи и правата си, започва да става все по-неадекватен, но въпреки това ние трудно се пренастройваме: мигранти като турците в Германия или румънците в Англия може да са сериозен демографски ресурс, но сякаш винаги ще си останат по-долу от баварци или уелсци, които освен индивидуални права имат и наследствен суверенитет над територията. Тази нагласа най-тежко се отразява на ромите, които традиционно смятаме за номади, за приходящи, макар че от векове живеят край нас. Не малцинства, а бизнес-мрежи Предубежденията към малцинствени групи идват и от това, че ги смятаме за привилегировани. Особено когато успеят да се организират, както направиха българските турци около Движението за права и свободи, което вече 30 години хем пази правата им, хем създава регионални клиентели, изгражда кадри и дори праща деца от Родопите да се изучат в Турция. Не говоря за грантовете и помощите, които някои групи получават, това са дребни пари. Става дума за солидарността, доверието и взаимопомощта, благодарение на които подобни общности монополизират сектори от икономиката не само в България, но и навсякъде по света: наследниците на коренното население в Америка владеят например казината, мексиканките гледат деца, гърците държат ресторанти... Най-силна завист по традиция будят евреите, чиито мрежи са най-развити, а приятелите по света – най-влиятелни. Но вземете каракачаните – крайно бедни пастири-номади до четирийсетте, те неочаквано изскочиха с едни гърди напред, когато в началото на прехода получиха право да ходят първи да работят в Гърция без визи, благодарение на гръкоезичието си. С една дума става така, че и старите политико-военни разпри около малцинствата неусетно се трансформират в конкуренция между бизнес-мрежи. Груповите права на малцинствата поставят либералната мисъл пред сложен проблем. От една страна – индивидът свободно избира да бъде част от общността, с която се идентифицира. От друга - тази общност често ограничава правата му, налага му политически дневен ред (малцинствата са най-единни в гласуването си). Нека малцинствата се роят и пишат стихове! Аз бих тръгнал към проблема с малцинствата не по пътя на асимилирането, а обратно, по пътя на фрагментирането. Нека цъфтят сто цветя, както казал „Великият кормчия\" Мао. Бих признал културните особености на гагаузите, на власите и куцувласите. Бих разграничил грижливо турците в Източните Родопи от тези в Делиормана, кардерашите от ярлиите... Нека всеки превърне диалекта си в език, да пише стихове на него, нека измисля празници и традиции, каквито поиска! Представяте ли си колко шарени биха станали Балканите така? В Унгария през 90-те едни хора поискаха да бъдат признати за хунско малцинство и даже някакво финансиране им дадоха. Този месец в Обединеното кралство съдът обяви етическия веганизъм за религия. Нали разбирате накъде бия? Колкото повече такива топли общности, в които човекът да се чувства индивидуализиран и признат, толкова по-далеч сме от войни, освобождения, автономии. Защото колкото по-малки са идентичностите, толкова по-трудно ще могат да вредят на голямата гражданска идентичност, в която участваме всички ние.", "date": "2020.01.08", "title": "Кое е по-добре: без малцинства – или с много малки малцинства?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404873-%D0%BC%D0%B0%D1%80%D0%B8%D1%8F-%D0%B8%D0%B3%D0%BD%D0%B0%D1%82%D0%BE%D0%B2%D0%B0-%D1%81%D0%B5-%D1%81%D1%8A%D0%B2%D0%B7%D0%B5", "text": "Нова година, нов късмет за Мария Игнатова, която вече изглежда напълно възстановена емоционално, поне съдейки от актуалните й кадри в социалната мрежа.   Наскоро тя обнови профилите си във фейсбук и инстаграм, след като не го беше правила през последните две години, а от фотосите в тях ясно се вижда на каква вълна е тв водещата.     Настроението на Мария е купонджийско и по всичко изглежда, че тя кипи от енергия и в професионално, и в лично отношение. Явно Димитър Рачков вече е напълно затворена страница и хубавите изненади от блондинката предстоят.    ", "date": "2020.01.08", "title": "Мария Игнатова се съвзе"}
{"url": "http://www.classa.bg/%D1%81%D0%B2%D1%8F%D1%82/item/404874-%D1%85%D0%B0%D0%BC%D0%B5%D0%BD%D0%B5%D0%B9-%D1%83%D0%B4%D0%B0%D1%80%D0%B8%D1%85%D0%BC%D0%B5-%D1%88%D0%B0%D0%BC%D0%B0%D1%80-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5,-%D0%BD%D0%BE-%D0%B2%D0%BE%D0%B5%D0%BD%D0%B5%D0%BD-%D1%83%D0%B4%D0%B0%D1%80-%D0%BD%D0%B5-%D0%B5-%D0%B4%D0%BE%D1%81%D1%82%D0%B0%D1%82%D1%8A%D1%87%D0%B5%D0%BD", "text": "\"Удариме шамар на американците по лицето тази нощ с ракетна атака, но само военен удар не е достатъчен\", каза днес иранският върховен лидер Аятолах Али Хаменей, цитиран от Асошиейтед прес и Ройтерс. Той направи изявление към нацията броени часове след нападението срещу военни бази в Ирак, използвани от американските сили. Ракетната атака бе в отмъщение за убийството на най-високопоставения ирански военен, генерал Касем Сюлеймани, при американски въздушен удар в Багдад миналата седмица. Аятолах Хаменей каза, че \"порочното присъствие на САЩ в региона трябва да приключи\", защото то носи \"война, разделение и разрушение\". Той обвини също Вашингтон, че се опитва да премахне ливанското шиитско движение \"Хизбула\", което е съюзник на Иран, за да окаже услуга на Израел. Иранският върховен лидер отново изтъкна заслугите на убития Сюлеймани, когото нарече \"велик, смел воин\" и \"наш скъп приятел\". Изявление след ракетния удар през изминалата нощ направи и иранският президент Хасан Рохани. Той каза, цитиран от агенция Фарс, че Вашингтон може \"да е отрязал ръката\" на генерал Сюлеймани, но в отговор ще бъде отрязан \"кракът\" на Америка в региона.", "date": "2020.01.08", "title": "Хаменей: Ударихме шамар на американците, но военен удар не е достатъчен"}
{"url": "http://www.classa.bg/%D1%81%D0%B2%D1%8F%D1%82/item/404865-alibaba-%D1%81%D0%B5-%D0%BD%D0%B0%D1%81%D0%BE%D1%87%D0%B2%D0%B0-%D0%BA%D1%8A%D0%BC-%D0%B5%D0%B2%D1%80%D0%BE%D0%BF%D0%B0", "text": "Китайският търговец на дребно Alibaba най-сетне се насочва към Европа. За целта подбива цените на търговците в Amazon, за да ги привлече при себе си, но засега със смесени резултати, твърдят шестима източници, директно запознати с въпроса, цитирани от Ройтерс. През последните месеци поток от малки фирми се е присъединил към европейската платформа AliExpress, но някои по-големи марки продължават да се дърпат, допълват източниците. AliExpress се е обърнала към добре познати брандове, включително Mango, Benetton и испанската френска група Tendam, собственик на Cortefiel, с цел да ги привлече на сайта, но с малък успех, коментират петима пожелали анонимност източници, ангажирани с преговорите. Част от марките не харесват уебсайта, чиито модни предложения включват имитации на кожени поли за около 18 долара и пуловери за 14 долара, въпреки че той изглежда като правилното място, на което да покажат продуктите си, коментират източниците. Старши директор на една от големите модни компании, отказали предложенията на AliExpress в Европа, твърди, че марката трябва да бъде в по-добра среда. Други описват платформата AliExpress като „работа в развитие“. Въпреки това ръководителят на AliExpress, Уан Минцян, коментира в интервю, че чуждестранните марки се нуждаят от време, за да разберат платформата. В нея те имат възможност да се погрижат сами за дизайна на собствените си магазини, да създадат собствена страница със снимки и видео, така че да създадат усещането, което желаят, добавя той. Benetton и Tendam са отказали да коментират въпроса. Нито една от двете не продава в AliExpress, но работи с Amazon. Mango твърди, че не предлага стоките си в AliExpress, но не дава допълнителни коментари. Същевременно тя не продава и в Amazon. Говорителка на AliExpress също не е коментирала дали компанията се е обърнала към тези марки и други.  ", "date": "2020.01.08", "title": "Alibaba се насочва към Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404866-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0%D0%B4%D1%8F%D0%B2%D0%B0%D0%BC%D0%B5-%D1%81%D0%B5-%D0%B4%D0%BE-%D0%B3%D0%BE%D0%B4%D0%B8%D0%BD%D0%B0-%D0%B8-%D0%BF%D0%BE%D0%BB%D0%BE%D0%B2%D0%B8%D0%BD%D0%B0-%D0%B2%D0%B8%D0%B7%D0%B8%D1%82%D0%B5-%D0%B7%D0%B0-%D1%81%D0%B0%D1%89-%D0%B4%D0%B0-%D0%BF%D0%B0%D0%B4%D0%BD%D0%B0%D1%82", "text": "Февруари месец пристига помощник-държавен секретар по визовия проблем, за да работим и да се надяваме, че в рамките на година, година и нещо ще приключим и тази тема, обясни Борисов Що се касае до визите две са важните неща, които ние сме поискали, защото с 36 % се е вдигнал стокооборотът между България и САЩ, 1 милиард 300 милиона щатски долара е в момента. За първи път въпроса за отпадането на визите беше поставен от президента на САЩ Доналд Тръмп. В момента сме под 10 % в отказа на визи. Февруари месец пристига помощник-държавен секретар по визовия проблем, за да работим и да се надяваме, че в рамките на година, година и нещо ще приключим и тази тема. Това каза премиерът Бойко Борисов във встъпителните си слова по време на Първата сесия на Стратегическия диалог България-САЩ, предаде репортер на Агенция „Фокус“.  Премиерът обърна внимание и на проблема с миграцията след създалите се проблеми в Гърция, като посочи, че в България проблем с това няма.  „Имаме нулев миграция и това го постигаме не само с нашите ефективни действия. Това е на база и на двустранните ни отношения с Турция. Турската страна пази границата с България така,както и ние я пазим и аз не мога да не отговоря със същия жест на любезност на турския колега и това американските, колеги го знаят“, обясни министър-председателят.  Борисов акцентира и на значението на ОИСР и тъй като по думите му гласът на САЩ в организацията е най-силен, заяви, че България се надява на подкрепа на базата на петте сесии, които ще се проведат в днешния ден. По въпроса за Северна Македония премиерът отбеляза, че страната ни е направила огромни усилия и подписването на Договора за добросъседство е било крачка към подписването и на Преспанското споразумение между Северна Македония и Гърция. „Това им даде тласък уверено да вървят по пътя към НАТО и ЕС“, отбеляза Бойко Борисов.   \r\n  ", "date": "2020.01.08", "title": "Премиерът: Надяваме се до година и половина визите за САЩ да паднат"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404867-%D1%85%D0%B5%D1%80%D0%BE-%D0%BC%D1%83%D1%81%D1%82%D0%B0%D1%84%D0%B0-%D0%B6%D0%B5%D0%BB%D0%B0%D0%B5%D0%BC-%D0%B5%D0%B4%D0%BD%D0%B0-%D1%81%D0%B8%D0%BB%D0%BD%D0%B0-%D0%B8-%D0%BF%D1%80%D0%BE%D1%81%D0%BF%D0%B5%D1%80%D0%B8%D1%80%D0%B0%D1%89%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F,-%D1%82%D1%8F-%D0%B7%D0%B0%D1%81%D0%BB%D1%83%D0%B6%D0%B0%D0%B2%D0%B0-%D0%BD%D0%B0%D0%B9-%D0%B4%D0%BE%D0%B1%D1%80%D0%BE%D1%82%D0%BE-%D0%B1%D1%8A%D0%B4%D0%B5%D1%89%D0%B5", "text": "Истински държим на България и на тези прекрасни българи, които срещам всеки ден, подчерта ръководителят на американската дипломатическа мисия у нас Истински държим на България и на тези прекрасни българи, които срещам всеки ден, а стратегическият ни диалог не е бюрократичен жест. Това каза американският посланик Херо Мустафа във встъпителните си слова по време на Първата сесия на Стратегическия диалог България-САЩ, предаде репортер на Агенция „Фокус“.  „За мен е чест да съм тук при откриването на тази стратегическа среща за диалог между САЩ и България. Дейвид Хейл нямаше възможност да дойде тази сутрин. Той имаше голямо желание да участва, но държавният секретар Майк Помпео го помоли да остане във Вашингтон, за да се занимава със ситуацията в Ирак“, допълни тя.  Преди срещата си с Путин и Ердоган на 8 януари Борисов трябваше да има специален разговор с помощник държавния секретар на САЩ Дейвид Хейл, но заради напрежението в Близкия Изток той не успя да присъства днес. Той беше заместник от заместник-главния секретар Мат Бойс.  „Тъй като неговият екип и ние работим изключително много през последните няколко седмици по същество по днешните срещи, той ни помоли да продължим работа и обеща, че скоро ще дойде в София, за да продължим този диалог“, добави Мустафа.  По думите ѝ американската делегация, която днес присъства в София за двустранните диалози, е най-голямата до момента.  Херо Мустафа посочи, че всичко, което ще бъде обсъдено днес, ще бъде от полза за българския народ.  „Желаем една силна и просперираща България, защото искрено сме загрижени за България и сме убедени, че България заслужава най-доброто бъдеще“, добави американският посланик.   \r\n  ", "date": "2020.01.08", "title": "Херо Мустафа: Желаем една силна и просперираща България, тя заслужава най-доброто бъдеще!"}
{"url": "http://www.classa.bg/%D1%81%D0%B2%D1%8F%D1%82/item/404868-%D0%B7%D0%B0%D0%BF%D0%BE%D1%87%D0%B2%D0%B0-%D0%BE%D1%82%D1%81%D1%82%D1%80%D0%B5%D0%BB%D1%8A%D1%82-%D0%BD%D0%B0-10-000-%D0%B4%D0%B8%D0%B2%D0%B8-%D0%BA%D0%B0%D0%BC%D0%B8%D0%BB%D0%B8-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F", "text": "Снайперисти се качиха днес на хеликоптери, за да започнат отстрел на до 10 000 камили в Австралия, където властите призоваха живеещите на източния бряг да имат готовност за евакуация заради огромните пожари, които бушуват в страната от месеци. Отстрелът на камили, който е планиран да продължи 5 дни, се налага, тъй като големи стада от диви животни застрашават отдалечени селища на feral аборигени в търсене на вода. Местните власти в Южна Австралия казват, че „изключително големи\" стада се доближават до селски местни общности, като заплашват оскъдната им храна и вода, повреждат инфраструктура и създават опасности за шофьори. Над 10 млн. хектара земя - площ колкото Южна Корея - бяха опустошени досега от огъня. Най-тежко засегната е югоизточната част на Австралия. Трети ден по-хладното време в страната помага на пожарникарите да овладеят огъня на места. Въпреки това обаче службата за борба с пожарите в щата Нов Южен Уелс призова хората да останат бдителни и да са в готовност, при нужда, да напуснат домовете си. Броят на жертвите на горските пожари в югоизточната част на Австралия е най-малко 25, хиляди останаха без домове. Половин милион животни загинаха в огнената стихия. Въпреки предупрежденията на учените, австралийското правителство твърди, че няма пряка връзка между климатичните промени и безпрецедентните горски пожари в страната, отбелязва Ройтерс. Премиерът Скот Морисън и министърът на енергетиката и съкращаването на вредните емисии Ангъс Тейлър смятат, че Австралия, която е вторият по-големина замърсител на глава от населението след Съединените щати, трябва да бъде възнаградена за това, че е преизпълнила целите си за намаляване на вредните емисии за 2020 г.", "date": "2020.01.08", "title": "Започва отстрелът на 10 000 диви камили в Австралия"}
{"url": "http://www.classa.bg/%D1%81%D0%B2%D1%8F%D1%82/item/404869-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80%D0%B8%D1%82%D0%B5-%D0%B7%D0%B0%D1%81%D0%B5%D0%B4%D0%B0%D0%B2%D0%B0%D1%82-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "Еврокомисарите ще обсъдят днес на на извънредно заседание в Брюксел ситуацията в Близкия Изток. Върховният представител за външната политика и сигурността Жозеп Борел ще информира за последните събития в региона. Комисарите ще разгледат рисковете в областите от европейски интерес, по думите на говорителя на Еврокомисията Ерик Мамер такива сфери са транспортът и енергетиката. В изявление от прессекретариата на Комисията се потвърждава, че Борел ще свика среща и външните министри от съюза, за да бъдат активирани всички дипломатически канали при нарастващото напрежение в региона. Тази среща се очаква в петък. Безпокойството се засилва от изявленията от страна на Иран, че повече няма да изпълнява ангажиментите си по ядрената сделка.", "date": "2020.01.08", "title": "Еврокомисарите заседават извънредно за ситуацията в Близкия Изток"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404870-%D1%84%D1%83%D1%82%D0%B1%D0%BE%D0%BB%D0%BD%D0%B0-%D1%81%D1%8A%D0%BF%D1%80%D1%83%D0%B3%D0%B0-%D1%81%D0%B5-%D0%BF%D1%83%D1%81%D0%BD%D0%B0-%D0%B3%D0%BE%D0%BB%D0%B0-%D0%B8-%D1%81%D0%B5-%D0%BE%D0%B1%D1%8F%D0%B2%D0%B8-%D0%B7%D0%B0-%D0%BF%D1%80%D0%BE%D0%B4%D0%B0%D0%BD", "text": "Украинската сексбомба Ирина Морозюк продължава да бъде в пъти по-популярна от своя съпруг - футболиста на Ризеспор Николай Морозюк, пише в. \"Телеграф\".   Горещата блондинка публикува поредна предизвикателна снимка в социалната мрежа Instagram. На фотоса тя е чисто гола, като е прикрила интимните си части с тиксо, а в ръката си държи банан.     \"Преди време италианският художник Маурицио Кателан прикрепи банан с тиксо към стената и продаде своето произведение за 120 000 долара на международно изложение. Колко бихте платили за моето произведение?\", гласи текстът на Ирина към снимката.     Публикацията й бе харесана над 5000 пътии и предизвика стотици положителни коментари на последователите на футболната съпруга.", "date": "2020.01.08", "title": "Футболна съпруга се пусна гола и се обяви за продан"}
{"url": "http://www.classa.bg/%D1%81%D0%B2%D1%8F%D1%82/item/404871-%D0%BE%D0%B1%D1%8F%D0%B2%D0%B8%D1%85%D0%B0-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B7%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D1%81-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%8F-boeing-737-%D0%B4%D0%BE-%D1%82%D0%B5%D1%85%D0%B5%D1%80%D0%B0%D0%BD,-%D0%BA%D0%BE%D1%8F%D1%82%D0%BE-%D0%B2%D0%B7%D0%B5-170-%D0%B6%D0%B5%D1%80%D1%82%D0%B2%D0%B8", "text": "Официален представител на летище \"Имам Хомейни в Техеран посочи причината за катастрофата на украинския пътнически лайнер. Това съобщи агенция IRNA. Според него трагедията е станала поради възпламеняване и пожар на един от двигателите. За момента е изключена версията за терористичен атентат срещу украинския самолет, разбил се в Техеран. Това съобщи и посолството на Украйна в иранската столица. \"Причината за катастрофата е техническа, друга причина няма\", заяви шефът на иранското управление по извънредните ситуации. Той добави, че спасителите са събрали телата на загиналите и са ги изпратили за съдебно-медицинска експертиза. Повечето пътници са ирански и канадски граждани. Украинският Съвет за национална сигурност съобщи, че 11 украинци са загинали в самолетната катастрофа, включително 9-членният екипаж. По-рано американските медии съобщиха, че авиолинерът е бил случайно свален от иранска ракета, но не дадоха доказателства за това.     Няма оцелели при катастрофата на украински Боинг 737 в Иран. Това съобщи иранският Червен кръст. Иранската телевизия съобщи съобщи, че всички пътници при катастрофата на украинския Боинг 737 са загинали. Украинският Боинг 737 със 170 души на борда е излетял от Техеран в 4.42 часа българско време и е спрял да предава данни 2 минути след излитането си – в 4.44 българско време, според услугата за проследяване на самолети Flightradar. [null] Според сайта, украинският Boeing 737-800 е катастрофирал малко след излитането.      \"Полет PS752 излетя от Техеран в 2,42 UTC (4,42 българско време). Последните данни бяха получени в 2,44 UTC (4,44 българско време)\", написа Flightradar в своя акаунт в Twitter. По-рано иранската агенция Tasnim съобщи, че украинският самолет със 167 пътници на борда се е разбил поради \"технически проблеми\" на международното летище Имам Хомейни в Техеран. Според агенцията информация за инцидента е потвърдена от шефа на летището. Той е заявил, че самолетът се е разбил малко след излитането. Първоначално беше съобщено, че броят на хората в катастрофиралата машина е 180, но по-късно тази информация беше коригирана от иранските власти, които обясниха, че на борда са били 170 души. Международното летище в Киев Бориспол все още няма информация за евентуална катастрофа на украинския лайнер, който е летял от Техеран за Киев. Иранските власти съобщиха, че към мястото на катастрофата са се отправили 10 линейки. При падането самолетът е избухнал в пламъци, а местен представител заяви, че спасителните екипи ще се опитат да спасят част от пътниците.  ", "date": "2020.01.08", "title": "Обявиха причината за катастрофата с украинския Boeing 737 до Техеран, която взе 170 жертви"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404872-%D0%BA%D0%B0%D0%BA%D0%B2%D0%BE-%D0%BD%D0%B0%D0%BF%D1%80%D0%B0%D0%B2%D0%B8-%D1%82%D0%BE%D0%BF%D0%BB%D0%B5%D1%81-%D0%BC%D0%BE%D0%B4%D0%B5%D0%BB%D1%8A%D1%82-%D1%81%D0%B8%D0%BB%D0%B2%D0%B8%D1%8F-%D1%8E%D1%80%D1%83%D0%BA%D0%BE%D0%B2%D0%B0", "text": "Топлес моделът Силвия Юрукова засне супер изискана фосесия, в която този път я виждаме облечена. Снимките са направени от фотографа Начо Каменов.    Снимките са част от дизайнерката колекция на Силвия, с която тя иска да провокира своите почитатели. И успя да го направи на представянето на фотосесията на 4 януари на сцената на ФКЦ на юбилея на дизайнера Красимир Неделков, който празнуваше 40 години творческа дейност.      Силвия Юрукова е най-известният български модел на еротична и квантова фотография и миналия месец в колекцията си от награди прибави още две. От награди във Варна си тръгна със статуетка за най-добър модел на квантова фотография, а от столични елитни награди й връчиха 'Най-добър еротичен модел на десетилетието\".    Бившата участничка от \"Биг Брадър\" е решила тази година сериозно да запретне ръкавите и да работи усърдно. \"Убедена съм, че всички хубави неща ще ми се случат в тази магична година\", допълва тя, Още повече, че в края на миналата година се дипломира и в момента ще си трърси работа и по специалността.", "date": "2020.01.08", "title": "Какво направи топлес моделът Силвия Юрукова..."}
{"url": "http://www.classa.bg/%D1%81%D0%B2%D1%8F%D1%82/item/404864-%D0%BA%D0%B0%D0%BA%D0%B2%D0%BE-%D0%BC%D0%BE%D0%B6%D0%B5-%D0%B4%D0%B0-%D0%B7%D0%BD%D0%B0%D1%87%D0%B8-%D0%B7%D0%B0-%D0%BF%D0%B0%D0%B7%D0%B0%D1%80%D0%B8%D1%82%D0%B5-%D0%B5%D0%B4%D0%BD%D0%B0-%D0%B2%D0%BE%D0%B9%D0%BD%D0%B0-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "Ескалацията на напрежението в Близкия Изток събужда у западния свят страха от нова петролна криза. В понеделник цената на петрола от сорта Брент временно се повиши до над 70 долара за барел (159 литра) за първи път от лятото на 2019 г. Цените на акциите на много борси намаляха, а цената на златото в евро достигна 1415 евро за тройунция (31,1 грама), най-високото ниво в неговата история. Въпросът за това как американският президент Доналд Тръмп и неговите противници в Ирак и Иран ще продължат да се държат в тази криза, занимава инвеститорите от дни. Германският клуб на автомобилистите ADAC заяви, че тенденцията на пазара на суров петрол няма да остане без последствия за бензиностанциите в Германия и Европа като цяло. Без да искат да омаловажават рисковете, обаче някои икономисти посочват, че дори по време на втората война в Персийския залив през 1990/91 г. негативните ефекти върху цените на петрола и фондовите пазари не бяха постоянни. Подобно мнение изказа и енергийният експерт Васко Начев. „От края на месеца в България ще има нови цени на горивата заради поскъпването на петрола този месец. Скокът в цените на „черното злато“ не беше толкова сериозен, така че и у нас увеличението няма да е радикално“,  Поуките от втората война в залива Близкият Изток е зона на постоянно напрежение, причините за което са много назад в историята. В началото на 70-те това напрежение оказа глобално влияние върху цената на петрола. След войната от Йом Кипур, наричана също Октомврийска война (война, водена от коалицията на арабските страни, предвождана от Египет и Сирия, срещу Израел в периода 6 – 25 октомври 1973 г. основно на Синайския полуостров и Голанските възвишения), Организацията на страните износителки на петрол (ОПЕК) намали обема на производството с около 5 процента през октомври 1973 г., за да окаже натиск върху Запада заради подкрепата му за Израел. В резултат цената на петрола се повиши от по-малко под три до първоначално пет долара, а след това до повече от дванадесет долара за барел през следващата година. Западният свят беше шокиран и попадна в рецесия. През 50-те години преди това цената на петрола никога не бе надминавала границата от 3 долара. Времената на евтиния петрол никога не се завърнаха. От една страна, конфликтите продължиха и през 70-те години. Едва след мирното споразумение от Кемп Дейвид през 1978 г. напрегнатата ситуация бе донякъде облекчена. Но няколко седмици по-късно ислямистите свалят шах Мохамед Реза Пахлави от власт и премахват монархията в Иран. Основна роля в тази революция изиграва аятолах Рухолах Хомейни, който с помощта на различни леви и ислямски организации и студенти по ислямско богословие установява управление, организирано според традиционното ислямско право, като нарича правителството „представител на Али“. Религията става основа на целия политически и икономически живот. Получената в региона несигурност обаче повиши цената на петрола от около 14 долара през 1978 г. до 34 долара през 1979 г., защото Техеран, вторият по големина доставчик на петрол в света, отпадна от пазара. Избухването на първата война в Персийския залив между Ирак и Иран вдигна цената до 42 долара за барел Всичко зависи от свободните капацитети На Запад последва поредната рецесия. Тя, но и инвестициите в по-икономични технологии, доведоха до значително намаляване на цената на петрола. В Германия например потреблението на петрол е спаднало с една четвърт между 1979 и 1984 г. В същото време производството на нефт в Северно море, стартирало след първата петролна криза, нарасна с почти две трети, така че европейската нужда от внос спадна значително. През 1986 г. цената на петрола отново достигна нивото преди кризата. Впоследствие кризите бяха по-краткотрайни, а увеличенията в цените бяха по-малко шокиращи. В хода на втората война в Персийския залив, нахлуването на Ирак в Кувейт, цената на петрола се повиши от около 16 долара през юли 1990 г. до 40 долара през октомври същата година. „По време на втората война в Персийския залив цената на петрола се удвои в рамките на няколко седмици и предизвика много сътресения на пазарите - но най-късно до януари 1991 г. цените се върнаха на предвоенното си ниво\", казват икономистите Галина Колева и Роланд Кубе от Института за германска икономика (IW) в Кьолн.       В навечерието на кратката т. Нар. трета война в Персийския залив през 2003 г. трябваше да минат три месеца, преди цената на петрола  да се повиши от 25 долара до малко под 38 долара, но след тя падна обратно до предишното ниво в рамките на няколко дни, когато войната приключи бързо. „Арабската пролет“ и падането на дългогодишния либийски владетел Муамар ал Кадафи също предизвикаха ръст на цената на петрола от 90 долара до 120 долара само за четири месеца. След това обаче цената се задържа поне за известно време на високото ниво. В крайна сметка протичането на кризите и последиците от тях са силно индивидуални. Но много неща се промениха от 70-те години на миналия век. Ако тогава кризите засягаха страни, които бяха силно зависими от петрола в Близкия изток и до голяма степен неподготвени, оттогава се полагат усилия за намаляване на зависимостта от кризисния регион и суровината - не на последно място чрез собствено производство на петрол. Дискусията за изменението на климата също дава своя дан. Ето защо мащабът, последиците и ходовете на кризата все пак е трудно да се предвидят предварително. Поради тази причина има съвсем различни прогнози за това как ще се развие цената на петрола. „Очаквам цената на петрола да се повиши за по-дълъг период от време, поне по-дълго, отколкото след атентатите срещу петролните централи на Саудитска Арабия през септември 2019 г.\", заяви пред FAZ Карстен Фрич, петролен анализатор в Commerzbank. „За колко време и на какво ниво зависи по-нататъшното развитие на конфликта между Иран, Ирак и Америка\", пояснява той. Като цяло геополитическите кризи винаги биха довели до рязък ръст на цените, ако имаше прекъсвания на производството, както например по време на първата война в Залива. И ако петролните страни разполагат с малко пространство за краткосрочно разширяване на производството („резервен капацитет“), казва Джовани Стауново, петролен специалист в швейцарската банка UBS. В настоящата криза все още няма допълнителни производствени загуби в региона на Персийския залив. В същото време обхватът на добив на страните от ОПЕК в момента е „относително солиден“ с 3,3 милиона барела на ден. В допълнение, производството на петрол в държави извън ОПЕК, като САЩ, Норвегия, Бразилия, Гвиана и Канада, се очаква да нарасне силно през тази година. „Ако няма прекъсвания на производството, сегашната рискова премия трябва да бъде преценена отново\", казва Стауново.  Възможно ли е инфлацията да достигне 1,5%? „Ако кризата не окаже дълготрайно влияние върху производството на петрол, цената на суровината трябва да се успокои отново през следващите няколко седмици“, казва Франк Шаленбергер, петролен анализатор в Landesbank Baden-Württemberg. Въпреки това Иран, с добив на петрол от 2,1 милиона барела на ден, и Ирак, с 4,7 милиона барела на ден, заедно са отговорни за почти 7 процента от световния добив на нефт. „В това отношение би било желателно Съединените щати да имат това предвид при евентуалните дипломатически усилия за двете държави от Персийския залив\", пояснява Шаленбергер. Ако високата цена на петрола се запази, това ще има последици отвъд пазара на петрол. „Ако цената на петрола остане на ниво от 70 долара през останалата част на януари, петролът би бил с пет долара по-скъп от средната за декември цена. Това би увеличило инфлацията с почти 0,2 процентни пункта\", казва Йорг Кремер, главен икономист в Commerzbank. Тогава инфлацията в еврозоната ще нарасне до 1,5 процента през януари, докато за декември би трябвало да е 1,3 процента. „Цена на петрола, с пет долара по-висока, няма значително влияние върху икономиката“, казва Кремер. Едно подрънкване на оръжията  в региона на Персийския залив винаги е оставяло глобалната икономика хладнокръвна, твърди той. „Разбира се, би било различно, ако има война между Съединените щати и Иран“, подчертава Кремер. Тогава Ормузкият проток ще бъде блокиран, така че глобалните доставки на петрол ще се свият с 10 процента, припомня той.      ", "date": "2020.01.08", "title": "Какво може да значи за пазарите една война в Близкия Изток?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404859-%D1%85%D0%BB%D1%8F%D0%B1%D1%8A%D1%82-%D1%89%D0%B5-%D0%BF%D0%BE%D1%81%D0%BA%D1%8A%D0%BF%D0%B2%D0%B0", "text": "Няма никаква опасност България да остане без пшенична реколта, категорична е Мариана Кукушева – председател на Националния браншови съюз на хлебарите и сладкарите Хлябът ще поскъпва, каза пред БНР Мариана Кукушева – председател на Националния браншови съюз на хлебарите и сладкарите. По думите ѝ причините са комплексни – от тол таксите, през евентуална лоша реколта до поскъпването на тока и газа.  „Ние не участваме в никакви стачни действия, защото оставяне на населението без хляб в пряк превод значи обявяване на военно положение. При нас нещата не са толкова пряко свързани с възможността да се включим в активни действия, изразяващи недоволство, но категорично трябва да кажем, че ситуацията е напрегната. Очакванията за отразяване на тол таксите върху цените на насъщния са много тревожни“, каза тя в интервю за предаването „Преди всички“ на програма „Хоризонт“. И продължи:  „Нямаме ясна представа какво ще струва това за нашия бранш, тъй като всеки хлебопроизводител има собствен периметър, в който доставя своята суровина и превозва допълнителната суровина – тя не беше включена в таблицата на Световната банка. Световната банка някак много наизуст беше определила някакви 2 стотинки на бройка хляб, като се базираше на цени на основни суровини от преди 3-4 години. Неактуалността на тези изчисления ни прави тревожни и неустойчиви в икономическо развитие“.  Кукушева обаче не се ангажира с точни изчисления за поскъпването на хляба в следствие на тол таксите.  Ръст на сивия сектор?  В хлебопроизводството има огромен сив сектор, припомни тя и уточни в тази връзка:  „Въвеждането на такива тежки, донякъде и рестриктивни мерки спрямо изрядните бизнесоператори би довело до увеличаване на сивия сектор. Той е този, който не плаща задължения и данъци“.  Като друг голям проблем Мариана Кукушева посочи сушата:  „Сушата рискува правилното развитие на зърнените култури. Липсата на сняг води до невъзможност растенията да създадат своя силна коренова система. Очакваме, че не малко площи в България ще бъдат разорани напролет, когато се установи какви са щетите“.  И все пак тя е категорична, че няма никаква опасност България да остане без пшенична реколта.  Оскъпяването на хляба и на всички останали стоки и услуги в страната се диктува и от очакваното повишение на цената на енергията за бизнеса, на газа, на новата минималната заплата, покачването на цената на нощния труд и т.н.   \r\n  ", "date": "2020.01.08", "title": "Хлябът ще поскъпва"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/404860-%D1%81%D0%B8%D0%BC%D0%B5%D0%BE%D0%BD-%D0%BD%D0%B8%D0%BA%D0%BE%D0%BB%D0%BE%D0%B2-%D0%BF%D1%80%D0%BE%D1%82%D0%B8%D0%B2%D0%BE%D0%B7%D0%B0%D0%BA%D0%BE%D0%BD%D0%BD%D0%BE,-%D0%BD%D0%BE-%D0%BB%D0%B5%D0%B3%D0%B8%D1%82%D0%B8%D0%BC%D0%BD%D0%BE-%E2%80%93-%D0%BF%D0%B5%D1%80%D0%B2%D0%B5%D1%80%D0%B7%D0%B8%D1%8F%D1%82%D0%B0-%D0%BD%D0%B0-%D0%B7%D0%B0%D0%BB%D1%8F%D0%B7%D0%B2%D0%B0%D1%89%D0%B8%D1%8F-%D1%85%D0%B5%D0%B3%D0%B5%D0%BC%D0%BE%D0%BD", "text": "Генерал Касем Сюлеймани беше легенда в целия регион. Той има неоспорими заслуги за унищожаването на \"Ислямска държава\" и организациите, близки до \"Ал Кайда\" и се ползваше с влияние в тези страни. Ликвидирането му го превръща в мъченик Фактът, че генерал Касем Сюлеймани, командващ специалното подразделение \"Ал Кудс\" на Иранския гвардейски корпус е бил следен с години и ликвидиран по заповед на американския президент Доналд Тръмп, предполага, че съответните разузнавателни, военни и политически екипи отдавна би трябвало да са анализирали, какви ще са последиците. (Останалите, като зам. генералният секретар на \"Хизбула\" Наим Касим, заместник–командващият на шиитската групировка в Ирак \"Ал–Хашд аш–Шааби\" Абу Махди ал Мухандис и общо 10 придружаващи ги лица, станаха жертви на моментната ситуация.) Тоест,  целите на операцията по ликвидирането на Сюлеймани, рисковете и последиците от този акт отдавна са напълно премислени и пресметнати, а появилото се със закъснение обяснение за \"предотвратяване на война\" е твърде несъстоятелно.  Логично е да предположим, че  на първо място се е очаквало това да предизвика остра реакция от Иран и предприемане на военен отговор, \"доказващ\" неговата агресивност, което да бъде повод за нанасяне на решителен и мащабен удар.  Така страната, която от 100 години не е предприемала инвазия спрямо друга държава, ако изключим помощите за движения и организации в други страни, но само в своя регион, ще бъде уличена в противното. Този подход напълно съответства на разсъжденията на Израел и еврейското лоби в САЩ, а именно, че сега е назрял историческият момент \"завинаги да се реши проблема с Иран\".  Вторият очакван сценарий  е, че актът на ликвидирането на Сюлеймани в съседна държава би отприщил процеси, които да доведат от изтласкването на иранското присъствие от Ирак и Сирия, като етап от подготовката на подходящи условия за бъдеща война срещу Иран и свеждане до нула на ролята на това присъствие в предстоящите политически решения в тези страни. Тел Авив винаги е прикривал своите операции, но сега началникът на ГЩ Авив Кохав необичайно открито призна, че армията действа \"открито, скрито и негласно по целия регион за да провали плановете на Иран и контролира нещата дори с риска от война в Сирия и Ирак\".  Третото логично обяснение има характер на придружаващо последствие: Иран категорично да се откаже от Споразумението по ядрената му програма, а европейските участници в него окончателно да вдигнат белия флаг след безуспешните си и без това опити да запазят основите му и след като САЩ едностранно го напуснаха.  На следващо място САЩ имат интерес от по-скорошно преодоляване на това протакане на проблемите в региона и оставянето на Израел и Саудитска Арабия да се справят сами с проблемите, за да могат да пренасочат по–голяма част от усилията и ресурсите си към Азия и основно към Китай. Очевидно е обаче, че  САЩ няма да напуснат Близкия Изток изцяло, докато не се постигне ситуация, отговаряща на техните интереси. Четвъртата цел , съдейки по оценки на влиятелни кръгове в САЩ, вероятно е убеждението, че вътрешнополитическата и икономическа обстановка в Иран вследствие на санкциите и подривни действия на външни служби е подходяща при обявяване на военно положение да се взриви до степен постигане на смяна на властта, а това е основната и дългогодишна цел на САЩ.  Това, с което анализаторите на САЩ не се съобразиха е, че  генерал Касем Сюлеймани беше легенда в целия регион и независимо, че е най–радикалният и американците го наричат \"терорист\", той има неоспорими заслуги за унищожаването на \"Ислямска държава\" и организациите, близки до \"Ал Кайда\" и се ползваше с влияние в тези страни.  Ликвидирането му го превръща в мъченик и настройва милиони хора от региона срещу САЩ. Ако заслугите на Сюлеймани в борбата срещу \"Ислямска държава\" не се зачитат, какво да си мислят кюрдите, доскорошни съюзници на САЩ в същата антитерористична борба?  Най–лошият сценарий  би бил, ако Иран и шиитските общности в другите страни не съумеят да канализират и овладеят стихийното желание за отмъщение, което би довело до стотици некоординирани акции и до кървава война в целия регион.  Религиозният шиитски водач Муктад ас Садър бе първият, който призова към възраждане на „Армията Махди“, разформирована през 2008 г., а той е в състояние да мобилизира милиони. Вторият момент , който анализаторите на САЩ вероятно са подценили е, че с този акт не само ще засилят до краен предел позициите на реакционните и антиамерикански и антиизраелски сили в Иран, но че държавата не може да остави случилото се просто така, без да реагира. Всеки държавник с такъв древен и горд народ би бил обречен, ако не го направи. От друга страна е логично е да приеме този акт като \"държавен тероризъм\" и да се обърне основателно към ООН заради фрапантното незачитане на международното право. Но това не е достатъчно. Реакцията на Иран и проиранските организации в съседните страни ще покаже, дали САЩ не са подценили и степента на ответния удар, или действително са разчитали на такъв, за да унищожат, разбира се с решителната помощ на Израел \"вечния враг\". Защото и американски анализатори признават: \"Това е обявяване на война!\"  Третото недооценено може би последствие е, че предизвиканата обща антиамериканска реакция в региона, вероятно ще наложи изтеглянето на част от американските военни контингенти , като Ирак, страна в която САЩ са инвестирали над 2 млрд долара, вече прие такова решение на 05 януари, а това точно, в този момент и преди постигане на желаните цели, е крайно неизгодно за САЩ, въпреки че е намерение в перспектива. Вашингтон ще разчита на Израел и Саудитска Арабия, но дали американските стратези са предвидили поведението на Турция, предвид изострените отношения с Анкара и подготовката дори за изтегляне от военната база Инджирлик?  На четвърто място  не трябва да изключваме, че президентът се е оставил да бъде подведен от ястребите в антииранската политика, които отдавна тръбят за война и не е отчел, че това решение, за което не се допита дори до Конгреса, може да му струва следващите избори или дори да стане нов повод за импийчмънт, в зависимост от развитието на обстановката в Близкия Изток и последствията от това.  Първоначалните опасения, че Техеран ще нанесе ответен военен удар най-вероятно се базираха на досегашните взаимни заплахи, които си отправяха Иран и САЩ и Израел и в които Техеран не пропускаше да спомене, че американските бази в региона са уязвими от ракетите им. Трябва да се има предвид и натиска от шиитските организации и групировки в другите страни за \"незабавен и пряк военен отговор\". Но още на втория ден ирански военни източници подсказаха, че реакцията ще бъде обмислена и високоефективна, което навежда на мисълта, че отговорът няма да е плод на емоционална реакция, но и няма да се забави, предвид на масовите очаквания от такъв и вероятно ще стане факт след тридневния траур и погребението на ген. Сюлеймани.  По–вероятно е, вместо директни ракетни удари върху военни бази в региона, които незабавно биха предизвикали голяма война, в която Иран трудно би издържал например на тактически ядрени оръжия, да избере кибератаките като подходящо средство.  Малко известно е,че Иран е една от водещите страни със своите кибер-способности и особено че кибер-война вече от години се води ежедневно особено между Израел и Иран.  Пораженията от кибератаки могат да бъдат далеч по–тежки отколкото размяната на няколко ракетни удари, при това без оглед на географско разположение и разстояние.  Втората вероятна възможност е организиране на нападения по съюзниците на САЩ в региона, например от хутите в Йемен срещу Саудитска Арабия, от Хизбула срещу обекти в Ливан и Сирия и срещу Израел , от шиитските милиции в други страни по обекти на САЩ, като същите получат материалната и организационна подкрепа на Техеран.  Обект на нападенията със сигурност биха били нефтени находища, което ще предизвика сериозни сътресения на световния нефтен пазар, защото ще бъдат засегнати 25% от световните доставки на нефт.  Публикуваните досега предположения за нападения над посолства на САЩ и отвличане на граждани изглеждат твърде наивни и биха се случили само ако се изпусне контрола над шиитския гняв в региона, но не и при планиран на държавно ниво отговор.  Иран и САЩ вече си размениха закани и предупреждения, че едните могат да поразят 36 американски обекти в региона, а Тръмп не закъсня да отговори, че са набелязани 52 такива в Иран. Ако все пак Техеран рискува да нанесе ракетни удари по военни обекти на САЩ, то това биха били базите в Бахрейн и Катар, военновъздушната база в иракската провинция Анбар, базата за материално–техническо снабдяване в Кувейт и временни позиционни бази в Сирия, както и логистичните канали към тях. Общият брой на американските бази и военни опорни пунктове в страните около Иран е 46. В целия регион, в Ирак, Кувейт, Емиратите, Бахрейн и Оман има разположени до 60 000 военни на САЩ. Около 6000 – на един самолетоносач и придружаващите го в група кораби, както и няколко хиляди в позиционни бази в Афганистан, Узбекистан и др.  Обхватът на иранските ракети е около 2000 км. Бригадите \"Ал Кудс\" на ген. Сюлеймани в Сирия и Ирак разполагат с 15 000 бойци . Шиитските милиции в Ирак \"Хашд Аш-Шааби\" наброяват 100 000 души и първите обстрели на обекти в Белград бяха най–вероятно тяхно дело. Ракетният потенциал на ливанската шиитска организация \"Хизбула\" възлиза на 100 000 неуправляеми и управляеми ракети. Проблемът е, че на иранския \"отговор\" ще последва такъв от САЩ и спиралата ще скочи в огнения ад на тоталната война.  Освен регионалните последствия, много ясно се налагат изводите за отражението на тези събития върху международния световен ред, сигурността и законността.  След атаката срещу кортежа на иранския военен лидер в суверенна съседна държава е отворена кутията на Пандора по отношение на сигурността на всяка неудобна на САЩ или на друга държава личност, независимо от дипломатическия й имунитет, местонахождение и съществуващи международни норми. Дадена е зелена светлина на държавния тероризъм.  Няма да закъснее и подражателството от други държави. За сигурността на американските дипломати и военни е излишно да споменаваме.  Събитията в Близкия Изток ще се отразят и в други горещи точки по света. Турция ще реализира военната си намеса в Либия в сянката на една война в Близкия Изток. Украинският конфликт вървящ към регулиране или поне към замразяване след срещата на Нормадската четворка в Париж през декември 2019 г. може отново да се изостри. Крайно десните сили в Украйна вече извършиха подобно убийство на лидер от Донбас, както американците срещу иранския радикал и няма да е изненада, ако недоволни от примирието реализират заплахите си например да взривят Кримския мост или да \"стигнат Москва\", разбира се не буквално, а с някои атентат.  Антиамериканската вълна в Близкия Изток ще се обърне и срещу европейците. Колебливата позиция на европейските страни е неуместна.  Напротив, това е моментът да покажат характер с решително осъждане на нарушенията на международното право и с предложения за нестандартни дипломатически компромиси, за да се спре ескалацията, както и с инициативи за промени в хартата на ООН.  ООН и създадените след 1945 г. правила очевидно са загубили своята роля за запазване на мира. Твърде дълго международната общност не обръща внимание на предупрежденията на академичните и дипломатически среди (включително и от български анализатори), че растящото незачитане на международното право ще дестабилизира сигурността в глобален мащаб. Очевидно е, че когато залегналите в хартата на ООН правила не отговарят на новите форми на война и терор, са необходими повече от спешни корекции. Новата доктрина на САЩ за правото на самостоятелна и колективна отбрана при започване на войната в Сирия бе критикувана в научни публикации. Единно е мнението, че резолюцията изискваща \"всички необходими мерки в Сирия и Ирак за предотвратяване на терористични акции на \"Ислямска държава\" не дава мандат за колективни военни операции на сирийска територия\". Една държава, независимо дали е окупирана или е в състоянието на т.н. \"провалена държава\" не губи правото на защита на териториалната си цялост. Когато САЩ извършиха ракетен обстрел срещу Ал Шейрат през 2017 г. и когато САЩ, Франция и Великобритания извършиха същото срещу Дума и Хомс през 2018 г., те нямаха нито мандат на СС на ООН, нито Сирия ги беше нападнала. Нарушаването на международното право бе повече от очевидно. САЩ се въздържаха да аргументират в международно–правно отношение тези нападения. \"Противозаконно според международното право, но легитимно според политическо решение\" се превърна във форма, към която се прибягва все по–често като трябва да измести липсващата правна аргументация. Дори и с наложеното още 1986 г. понятие \"хуманитарна интервенция\" не може да бъде легитимиран един ракетен удар без мандат на СС на ООН.  Международното право не спря Турция да нахлуе три пъти в съседна Сирия, да извърши военни престъпления, етническо прочистване, нито да достави въоръжение и техника в Либия въпреки изричната забрана от резолюция на СС на ООН за това.  Слабостта на международното право е в липсата на санкционен режим, който да гарантира придържането към правото. Увеличаващите се авторитарни и фашистки режими в света обаче, едва ли ще бъдат стреснати дори и да имаше такъв. Международното право все повече се превръща в инструмент при провеждане и оправдаване на военни действия, а предишното му предназначение да гарантира мира се изтласква на заден план.   Авторът е дипломат. Директор е на Център за стратегически изследвания в сигурността и международните отношения.        ", "date": "2020.01.08", "title": "Симеон Николов: \"Противозаконно, но легитимно\" – перверзията на залязващия хегемон"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/404861-%D1%82%D0%B0%D0%B9%D0%BD%D0%BE%D1%82%D0%BE-%D1%82%D1%8A%D1%80%D1%81%D0%B5%D0%BD%D0%B5-%D0%BD%D0%B0-%D0%B8%D1%81%D1%82%D0%B8%D0%BD%D0%B0%D1%82%D0%B0", "text": "Тоталитарните режими, които през ХХ век се размножиха в Европа, забраниха на техните народи сами да търсят истината, независимо дали тази за обществото, в което живееха, или за съкровената същност на всеки, та дори и тази за околния физически свят. Самостоятелното и свободно търсене на истината трябваше да бъде заместено от покорното подчинение на институциите, създадени от Партията, която стоеше начело на ръководството на държавата. Така, изправени пред тази принуда, художниците и писателите, живеещи в тоталитарните страни, бяха принудени да избират измежду няколко вида поведение. Някои възприеха официалната догма, сякаш тя отговаряше на дълбоките им вътрешни убеждения за това кое е истинско и справедливо. Други избраха мълчанието, отказаха се изобщо да се изразяват, а оттам и от първоначалното си призвание. Трети пък избраха изгнанието, това да избягат в чужда страна, където можеха съвсем свободно да продължат да търсят истината; този вариант беше все още достъпен през първите години след налагането на тоталитарната диктатура, но малко по-късно границите бяха затворени. Най-сетне, една относително малка група писатели и художници се опитваше да поеме по различен път – да живее двойнствен живот: публично съществуване в съответствие с официалните изисквания и едно друго, лично, интимно и скрито, посветено на създаването на творчество, свободно от всякаква външна принуда. Това раздвояване се случва главно в Съветския съюз и аз бих искал да се спра най-напред на този случай. Три от най-известните съветски романи бяха написани в тези условия: „Майсторът и Маргарита“ на Михаил Булгаков, „Доктор Живаго“ на Борис Пастернак и „Живот и съдба“ на Василий Гросман. Тези писатели изначално допускат възможността да видят произведението си забранено за издаване, както и тази да бъдат наказани заради смелостта да се посветят на написването им; въпреки това всеки един от тях неотлъчно следва своето начинание. Булгаков замисля плана на романа си около 1928 година, пише един първи вариант от няколко фрагмента и веднага ги чете на група приятели – сред които, както повеляват статистическите правила в СССР, има поне един доносник. И наистина още същата година на бюрото на политическата полиция се озовава доклад, в който се донася за реакциите на присъствали на четенето: те също са установили, че в този си вид книгата не става за публикуване и че нападките срещу съвременното общество, които съдържа, са прекалено брутални. След като завършва един вариант, Булгаков дава ръкописа на жена си, като ѝ пише: „Сложи го в шкафа, където почиват убитите ми пиеси“. Но добавя: „Все пак ние не познаваме бъдещето си.“ Продължава да преработва романа до смъртта си през 1940 година. Двадесет и шест години по-късно, през 1966–1967, надеждите му се осъществяват, вдовицата му – която е заявила: „За да публикуват книгата на Миша, бях готова да се отдам на когото и да е“, – успява да преодолее съпротивата и да издаде в самия Съветски съюз „Майсторът и Маргарита“ с някои съкращения. Резултатът е взривяващ, дотолкова книгата няма нищо общо с всички официални публикации: пишейки тайно, без да се стреми към незабавно публикуване, авторът е създал произведение по-истинско от тези на всичките си колеги. Още преди Втората световна война Пастернак мечтае да напише прозаическо произведение, посветено на историята на неговото поколение, но се захваща с реализирането на проекта си след победата над нацизма и констатацията, че триумфът не е донесъл никаква промяна в условията на живот на съветските хора. Той осъзнава много по-ясно от Булгаков, над чиято съдба е разсъждавал, задължението да избере между две цели: да търси истината в пълно спокойствие или да се стреми да стигне до съвременната читателска публика. „Ако става дума за нещо автентично, трябва да се откажа да вмъквам каквото и да е от себе си“, пише той на бившата си жена, защото това е голямото условие, ако иска да се чувства свободен. И добавя: „За първи път в живота ми се иска да напиша нещо истинско“, а това означава то да бъде скрито. Решението потапя Пастернак в състояние на блаженство, което трае десет години, от 1945 до 1955. През цялото време, докато пише романа, отказвайки се от публичната си личност, той има чувството, че напълно се е слял със себе си, знае къде се намира истината и каква роля му е отредила съдбата. Смъртта на Сталин през 1953 година и плахото десталинизиране, предприето от Хрушчов, леко разклащат решението му, но той не се отказва. „Романът ми не може да бъде приет такъв, какъвто е“, пише той на един приятел и добавя: „но само неприемливото трябва да бъде публикувано“. Знаем продължението: атмосферата на „размразяване“ го кара да мисли, че публикуването му все пак е възможно, и изпраща ръкописа си на едно списание, кореспондентът на „Унита“ в Москва Серджо д’Анджело го убеждава да даде един екземпляр и на него; съветското списание отказва да публикува текста и Пастернак трябва да приеме очевидното: да се критикува официалната догма е неприемливо и тази забрана ще съществува, докато я има и наложената от комунизма диктатура на пролетариата. Междувременно Д’Анджело е изпратил ръкописа на издателство „Фелтринели“, което го публикува на италиански през 1957 година; на следващата година авторът получава Нобеловата награда за литература. И тогава за него започва период на тормоз и безизходица и това продължава до смъртта му през 1960 година. В родината му книгата ще бъде публикувана едва през 1988 година, тридесет и три години след като я е завършил.     Гросман решава да разкаже за Сталинградската епопея и войната, която Съветите водят срещу германската армия, както и за самото време, когато се водят сраженията, които той следи отблизо като военен кореспондент. Захваща се за работа през 1945 година, но бързо вижда как проектът му се подразделя на две. Първият том, озаглавен „За справедлива кауза“, е завършен през 1949 година и е представен на редакторите на едно списание. След множество перипетии ще излезе през 1952 година и официалната преса веднага се нахвърля върху него. В това време Гросман започва писането на втората част на своето произведение, което ще се нарича „Живот и съдба“; разкрива съществуването и съдържанието му само на неколцина много близки приятели. Завършва романа си през 1960 година и подобно на Пастернак, остава с впечатлението, че антисталинизмът на Хрушчов прави публикуването му възможно. Главният редактор на списанието, в което той изпраща ръкописа си, е толкова уплашен от това, което чете, та се страхува, че то ще го зарази; за да се отърве, веднага поставя скандалното писание в ръцете на политическата полиция. И малко след това тя се появява в дома на писателя, изземва всички екземпляри от ръкописа, с които той разполага, след това отиват и при неговата машинописка, за да вземат всичко, което намерят, в това число лентата от пишещата машина, с която е набирала текста, както и използваните листове индиго. Гросман не е изпратен в Гулаг, както би му се случило по времето на Сталин. Един от близките му констатира: „Това е арестуване на душата без тялото – но какво е едно тяло без душа?“. Висшите власти се задоволяват да го извикат и да му съобщят, че публикуването на неговата книга ще нанесе на режима повече поражения, отколкото ако срещу него използват атомна бомба (най-големият комплимент, правен някога на книга); и че книгата ще може да бъде публикувана след двеста и петдесет години! От предпазливост Гросман е скрил два други екземпляра от книгата у двама от сигурните си приятели. След смъртта му (през 1964 година) единият от тях решава да изпрати ръкописа в чужбина, начинание, което при несъществуването на електронни устройства – че дори и на фотокопирни машини – изисква истинска солидарна верига. Романът излиза на Запад през 1980 година, а в родината на писателя през 1988 година, двадесет и осем години след написването му. Тези романи, всеки от които има различни качества и недостатъци, са написани и трите в пълна вътрешна свобода и с беглата надежда, че някой ден ще бъдат издадени, но и с твърдата решимост на своите автори да не правят компромиси в случай на отказ. Днес те тежат много повече от всички публикувани по онова време произведения, които не е имало нужда да бъдат крити и пазени в тайна. Сещаме се и за други случаи, които илюстрират същата съотносителност. Най-емблематичният от тях може би идва от друга епоха и от друга страна, от едно друго общество и от друго изкуство. Приблизително сто и петдесет години преди перипетиите, за които току-що говорих, испанският художник Франсиско Гоя вече е пример за онова вътрешно раздвоение, което води до тайното преследване на истината. Той не живее при тоталитарен режим, а при управляван от строги традиционни правила, които стягат като в твърд корсет обществения и личния живот. Решението му да поеме по избрания път идва след тежко боледуване, което го поразява на четиридесет и шест години и му причинява пълна глухота. От този момент нататък Гоя решава да раздели творчеството си на две – дневно и нощно, на повърхността и под нея. Тази втора посока не е така грижливо крита, като романите на съветските автори; и не остава непозната за публиката, която ще открие творбите, принадлежащи към нея, само няколко десетилетия след смъртта на художника през 1828 година. Изборът на Гоя обхваща всички видове картини, които ще нарисува. Първо са рисунките. Другите художници също нямат навика да показват рисунките си, но по съвсем различна причина: с някои малки изключения, на тях се гледа само като на странично занимание. А Гоя им отделя изключително внимание и грижи, подрежда ги в книги-албуми, така че държането им в тайна става необяснимо. Първата серия негови офорти – „Капризи“ (Капричос), отначало е пусната в продажба, но само няколко дни по-късно е изтеглена. Втората – „Ужасите на войната“, остава непоказвана почти четиридесет години след смъртта му въпреки цялото старание, което художникът посвещава на нейното създаване. Третата серия – „Небивалици“ (Диспаратес), така и никога не бива завършена. После са маслените картини: голям брой от тези малки платна остават в ателието на художника; други отиват директно в колекцията на един от неговите близки, без изобщо да бъдат показвани. В началото на двадесетте години на ХIХ век Гоя създава уникална поредица творби, наречени „Черни картини“, които покриват стените на дома му и за които не разполагаме с никакво обяснение, дадено приживе от художника: той сякаш остава единственият, който ги е видял. За нас днес истинският Гоя е много повече в тези привидно маргинални творби, отколкото в официалните поръчки, които е трябвало да изпълнява, или в многобройните портрети, осигурявали му прилични доходи. Благодарение на разделението между двете течения в творчеството му, едното „дневно“, другото „нощно“, стигаме до следния парадокс: това е художник, заемащ официални длъжности в кралския двор. Художник на краля, постигнал непозната за други художници от неговото време степен на свобода, като така прави революция в живописта. Нашите днешни общества не приличат нито на тоталитарните империи, нито на традиционните държави от Стария режим , а хората – и още повече художниците – са постигнали свобода на изразяване, която почти нищо не ограничава. Нарушаването на малкото останали правила не само че не се наказва, а служи като средство за рекламиране. При все това, ако съдим по резултатите, безмилостното преследване на истината не изглежда да е лесно. По времето на Гоя, както и по това на съветските романисти, липсата на обществени свободи и тежестта на приетите от всички условности карат творците, които са избрали този път, да поставят под съмнение всичко, което сякаш се разбира от само себе си; а това несъмнено е изисквало смелост, решителност и упорство. И резултатът отново е парадоксален: наличието на външни принуди допринася – при някои – за вътрешното освобождаване и неминуемо води до истинско творчество. Днес, тъкмо обратното, отсъствието на всякакво дошло отвън ограничаване не ни позволява да изпитваме необходимостта да си задаваме въпроси за всичко, което приемаме за очевидна даденост. Истината е, че принуди съществуват, но те са невидими. Обществените власти не регламентират тенденциите в изкуството и литературта, но законът на пазара, в съчетание с конформизма, който пораждат царстващите моди, принуждава творците да му се подчиняват – в противен случай са обречени на изчезване. За да си изкарва хляба, Гоя рисува портрети, Пастернак превежда Шекспир и Гьоте, а посоката на тайното им творчество не е зависела от тенденциите на пазара. Впечатлението, че всичко е позволено по всякакви начини, е толкова силно, че процесът на вътрешно освобождаване не може дори да започне. Кой би могъл да се опитва да се освободи от връзките, които го спъват, след като дори не подозира за съществуването им? В света на художественото творчество илюзията за свобода атрофира нейното търсене; за най-смелите видимите окови са подтикът да поемат към търсенето на истината. На нас се пада да намерим по-безболезнен начин от този на творците от миналото да разбием тази заблуда. * Из издадения посмъртно сборник „Четене и живот” (Сиела, превод Валентина Бояджиева), съдържащ многолики „текстове по повод“ на крайно различни теми – за писатели и художници като Ромен Гари, Сюзан Зонтаг и Жорж Жакло, на които „възпитаникът на Просвещението” се възхищава, страници за история и геополитика, разсъждения за морала или хуманитарните науки. „Четене и живот” обхваща близо 30 години от творческия път на Цветан Тодоров и предава както широкия кръг от интереси на големия мислител, така и безграничния му хуманизъм.  ", "date": "2020.01.08", "title": "Тайното търсене на истината"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404862-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D1%80%D0%B0%D0%B1%D0%BE%D1%82%D0%B0-%D0%BD%D0%B0-%D0%BD%D0%BE%D0%B2%D0%BE%D1%82%D0%BE-%D0%B4%D1%80%D1%83%D0%B6%D0%B5%D1%81%D1%82%D0%B2%D0%BE-%D0%B7%D0%B0-%D1%8F%D0%B7%D0%BE%D0%B2%D0%B8%D1%80%D0%B8%D1%82%D0%B5-%D0%B5-%D0%B4%D0%B0-%D1%81%D0%B8-%D0%BA%D1%83%D0%BF%D0%B8-30-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0", "text": "Преди година и половина правителството отдели 500 млн. лева за ремонт на 418 аварийни язовира, като с тази сума се увеличи капиталът на Държавната консолидационна компания (ДКК). Едва в края на това лято в рамките на ДКК се създава Държавно предприятие за управление и стопанисване на язовирите, чиято първа работа била да си купи 30 нови автомобила. Това заяви председателят на гражданската платформа „Изправи се.БГ\" Мая Манолова пред БНР в отговор на въпрос защо предлага извършването на външен одит на водния сектор в България. Тя визира сумата от 500 млн. лева, отпусната с решение на Министерския съвет през юли 2018 г. за 418 аварийни язовира, които трябваше да бъдат ремонтирани и по официални данни част от ремонтите са възложени на дружеството „Монтажи\" ЕАД - част от същата ДКК. Към момента е възложен ремонт на 182 язовира, а за 236 не е ясно дали са възложени ремонтни дейности. Няма данни и колко от аварийните язовири са ремонтирани до момента, подчерта Манолова  и допълни, че преди три години тогавашният регионален министър Лиляна Павлова е обявила, че има 32 млн. лева и за ремонт на язовир „Студена\", но все още не е ясно какво се случва с ремонта. Манолова посочи, че в отчетите на Държавната консолидационна компания целенасочено се цели да не става ясно къде са парите, а самата компания дори няма сайт, което е знак за нивото на нейната публичност. „Необходим е външен одит, защото липсата на информация от отговорните институции създават напрежение у хората\", заяви още Манолова, визирайки международен външен одит по европейските стандарти на ВиК-дружествата, водните асоциации, водната инфраструктура и паричните потоци, свързани с тях, които от гражданската платформа на Манолова предложиха преди два дни. Според нея „КЕВР се е превърнал в един безполезен наблюдател и регистратор, без да може да извършва своята конкретна работа - да регулира състоянието на ВиК-сектора\", като Манолова посочи, че съставът на КЕВР трябва да се смени, а докладите им за последните две години да бъдат проверени, защото не съответстват на данните на ВиК-дружествата. Председателят на „Изправи се.БГ\" подчерта, че над 350 000 души в страната са в условията на воден режим. Такъв има в над 100 населени места в 11 области, цитира тя официалните данни. „Перник всъщност е върхът на айсберга. В Шумен и в Търговище, по данни от местните общини, също няма да има вода. В Ботевград ще има вода за още 2 месеца, по данни на кмета... Има тревожни информации и за състоянието на яз. „Камчия\", което е проблем за Бургас и за Варна. Има опасност и за Сливен,\" допълни Манолова.  ", "date": "2020.01.08", "title": "Манолова: Първата работа на новото дружество за язовирите е да си купи 30 автомобила"}
{"url": "http://www.classa.bg/%D1%81%D0%B2%D1%8F%D1%82/item/404863-%D0%B5%D0%BF%D0%B8%D0%B4%D0%B5%D0%BC%D0%B8%D1%8F%D1%82%D0%B0-%D0%BE%D1%82-%D0%BC%D0%BE%D1%80%D0%B1%D0%B8%D0%BB%D0%B8-%D0%B5-%D0%BD%D0%B0%D0%B9-%D1%82%D0%B5%D0%B6%D0%BA%D0%B0-%D0%B2-%D0%BA%D0%BE%D0%BD%D0%B3%D0%BE,-%D0%B2%D0%B7%D0%B5-6000-%D0%B6%D0%B5%D1%80%D1%82%D0%B2%D0%B8", "text": "Африканската държава Конго е поразена от тежка епидемия от морбили, която до момента взе 6000 жертви, съобщава Световната здравна организация. Според СЗО това е най-голямата и бързо разрастваща се епидемия в света. От началото на 2019 г. досега в световен мащаб са докладвани около 310 000 случая на морбили (дребна шарка). Властите в Конго и СЗО започнаха програма за спешна ваксинация през септември. Имунизирани през 2019 г. бяха над 18 милиона деца на възраст до 5 г.", "date": "2020.01.08", "title": "Епидемията от морбили е най-тежка в Конго, взе 6000 жертви"}
{"url": "http://www.classa.bg/%D1%81%D0%B2%D1%8F%D1%82/item/404855-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D1%81%D1%82%D0%B2%D0%B8%D1%8F%D1%82%D0%B0-%D0%BE%D1%82-%D0%B5%D0%B4%D0%BD%D0%B0-%D0%B7%D0%B0%D0%BF%D0%BE%D0%B2%D0%B5%D0%B4-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF", "text": "Убийството на иранския генерал Сюлеймани, извършено по директна заповед на американския президент, e събитие, което промени коренно цялата военно-политическа ситуация в Близкия изток. Десетки държави осъдиха лидерите, които нарекоха инцидента агресия и терористичен акт. Изразяват се мнения, че това убийство ще има последици далеч извън региона, включително в САЩ.     Първите осъзнават сериозността на ситуацията в Израел - там те знаят по-добре от американците какво да очакват. Въпреки показната подкрепа за действията на САЩ, премиерът Нетаняху, само час след новината от Багдад, отлетя за Израел от Атина, където не е разглеждал Акропола, а обсъди плановете за износ на газ за Европа и съвместните действия срещу Турция в Средиземно море в случай на война – тема, както се казва, архиважна и многомилиардна. В същото време в Израел бяха въведени извънредни мерки за сигурност, включително изтеглянето на военни пилоти от ваканция и затварянето на ски зоните, популярни за туристите. Не се нервират напразно - те смятат, че именно израелските разузнавателни служби изчисляват и предават на американците данните за полета на Сюлеймани до Багдад и номера на мобилния телефон на генерала. По-нататък това беше въпрос на технология: ракетата от ударния дрон беше насочена към координатите на включения телефон. Иранските власти не случайно казаха, че Вашингтон е преминал червената линия. Тръмп пренебрегна информацията на американската разузнавателна общност, че Сюлеймани не е направил нищо срещу американците, което би изисквало физическото му унищожение, и дори е извършено в холивудски стил - тъй като самолетът е можел да бъде свален в Сирия и е можело да излязат с различен сценарий ... В Белия дом те не взеха предвид нито сложността на настоящия момент, нито степента на популярност на фигурата на генерала в Иран и много други страни от региона, нито манталитета на иранците - те не прощават обиди и не ги оставят без отмъщение. Без съмнение реакцията ще бъде изключително рязка и изключително ефективна. За това Иран има широк набор от възможности. След спешно заседание на иранския Съвет за национална сигурност, подготовката вече е започнала. Малко по-късно започнаха да осъзнават нещо във Вашингтон. Помпео отмени посещенията си в Минск и Киев, редица политици остро се изказаха срещу действията на Тръмп, но разговорът вече е в различен план: какво следва? Няма въпрос за политическо уреждане, докато иранците не почувстват, че са отмъстени и врагът не бъде унижен. Техеран заяви, че няма да се водят преговори. Вече настъпиха някои политически последици: посланикът на САЩ в Ирак, заедно с група дипломати, избягали от Багдад, намериха убежище в Генералното консулство в Ербил. Там ще се преместят посолствата и на някои държави - съюзници на САЩ в НАТО. В същото време заявиха, че прекратяват програмите си в Ирак поради заплаха за сигурността. Държавният департамент на САЩ, Министерството на външните работи на Великобритания, Канада и няколко други страни препоръчаха на своите граждани незабавно да напуснат Ирак по всякакъв начин. На 5 януари иракският парламент реши да изтегли американските войски от тази страна в рамките на една година; Кюрдските делегати предизвикателно игнорираха сесията. Починалият заедно с генерал Сюлеймани Абу Махди ал Мухандис (вторият човек в структурата на иракската шиитска \"народна милиция\") е заменен от Хади ал-Амери, ирански гражданин, известен с крайния си антиамериканизъм. Той ръководи най-голямата фракция в иракския парламент – „Ал Бина“, а също така е командир на корпуса „Бадр“, един от най-мощните отряди на милицията. Това, което Техеран иска от години, включително и с прякото участие на генерал Сюлеймани, президентът Тръмп постигна за броени часове. В същото време уверенията на американския президент, както винаги, в социалната мрежа свидетелстват, че съветите на компетентните анализатори са изпреварили главата на Белия дом: „Не предприехме действия за започване на война. Дълбоко уважавам иранския народ. Това са прекрасни хора с невероятно наследство и неограничен потенциал. \" Уви, късно е. Светът се чуди как, с какво и кога ще отговори Иран. Откакто Тръмп всъщност започна войната, бъдещето зависи малко от него. Прехвърлянето на допълнителни сили в Кувейт и Саудитска Арабия, Ирак и Ливан не променя по принцип нищо - инициативата вече е на иранска страна и американците трябва да заемат позиция на отбрана и да изчакат. Чакането винаги е трудно, но чакането във война е двойно трудно. В Иран има съвсем различно състояние на духа. Там отдавна прагът на болката е паднал, или там са загубили страх. Пентагонът твърди, че САЩ са най-мощната държава в света и е в състояние да смели Иран на прах, намеквайки за ядрени оръжия. Това, разбира се, е аргумент, но дори сега той ще играе срещу американците. Няма съмнение, че Техеран спешно засилва работата по ядрената програма и КНДР и Пакистан с радост ще помогнат в това. Американците отдавна щяха да  заличат Северна Корея от картата на света, ако нямаше оръжия за възпиране там. Да, и Израел щеше да остане в историята, ако не беше притежаването на ядрено оръжие (или може би израелците блъфират? Никой не знае със сигурност дали разполагат с тези оръжия или не. МААЕ не беше допусната там за проверки, всички резолюции на Съвета за сигурност на ООН по този въпрос директно се изпращат в архива). Предвид скорошното прекратяване на договорите за контрол, светът ще влезе в много опасна фаза: има държави с ядрени оръжия, но няма контрол върху тях. Това е и личната заслуга на Доналд Тръмп. Докато ИРИ не се сдобие с такива оръжия (а те нямаха много време), ще има война на нерви, война на изнудване и различни видове военни операции, които могат да изтощят противника. Активна роля играят различни проирански пълномощници, които са много в региона и извън него. Достатъчно е да си припомним войната на хуситите с подкрепата на Ислямска република Иран срещу коалицията, ръководена от Саудитска Арабия. Неслучайно се напрегнаха в Израел. Лидерът на „Хизбулла“ шейх Хасан Насрала, който всъщност контролира Ливан, призова своите привърженици да участват в това, което той нарече „справедливо наказание за убийците“. Изглежда, че силите на НАТО в Афганистан напълно ще усетят промяната на положението. Иран е в състояние да повлияе на световната икономика, причинявайки значителни щети на противниците си с минимални разходи. Примери са блокадата на Ормузския проток, опосредствани атаки срещу танкери в Червено море, атаки срещу военни кораби. Ще напомня на скептиците: след нападението с надуваема гумена лодка с 300 кг експлозиви край бреговете на Йемен върху разрушителя \"Коул\" (DDG-67) на ВМС на САЩ, корабът, получил дупка с размери 9 х 12 м, по чудо не потъна. Разходите за транспортирането и по-нататъшния му ремонт в САЩ надвишават разходите за изграждане на нов кораб от този клас. Това беше преди почти 20 години, но скорошно видео - този път иранските лодки отработиха атака срещу самолетоносач на ВМС на САЩ в Персийския залив. Въпреки това - нещата няма да стигнат до пряк мащабен конфликт между САЩ и Иран, разумът ще надделее. И още нещо: не забравяйте, че в тази конфронтация Китай застава на страната на Техеран. Там, както обикновено, се въздържат от изявления, коментари и призиви, като предпочитат да правят бизнес. Китай получи нов шанс да разпространи влиянието си и за пореден път изясни на американците, че времето на тяхната хегемония е безвъзвратно отминало. Идва нова ера; Америка трябва да се движи напред. Независимо кой конкретен отговор Техеран избере, според резултатите от отговора си, шансовете на Тръмп да запази стола си в Белия дом ще се доближат до нула. Остава да съжаляваме, че първата дама на Америка, която е родом от бивша Югославия, не е разказала на съпруга си за Гаврило Принцип от Сараево навремето - би било полезно за всички.    ", "date": "2020.01.08", "title": "За последствията от една заповед на Доналд Тръмп"}
{"url": "http://www.classa.bg/%D1%81%D0%B2%D1%8F%D1%82/item/404856-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D1%81%D0%BF%D0%B5%D1%88%D0%BD%D0%BE-%D0%BD%D0%B0%D0%BF%D1%83%D1%81%D0%BA%D0%B0%D1%82-%D0%B8%D1%80%D0%B0%D0%BA", "text": "Американските военни започнаха спешна евакуация от Ирак.   Войската на САЩ, разположена в Ирак, започна спешно да напуска страната. Постъпва информация за провеждането на мащабна евакуация на военния контингент на САЩ. За това свидетелства официалното писмо, чието съдържание бе потвърдено от Централното командване в Близкия Изток (CETKOM). За това съобщи агенция AFP. От Пентагона на този етап заявяват, че не разполагат с такива сведения.     В съответствие с текста на официалното писмо, което командването на САЩ е изпратило в Багдад, извеждането на военните от Ирак е обусловено от уважение към суверенитета на страната. В документа обещават да извършат пълна евакуация на военните бази на САЩ и на личния състав в рамките на бликите седмици или дори дни. В социалните мрежи се появи снимка на писмото. Според наличните данни, това е чернова на документа, който «случайно» попаднал в Мрежата, но, както заявяват осведомени лица, оригиналът не се различавал с нищо от черновата. Документът е истински, но бил «чернова» и бил изпратен по погрешка.         През изминалата нощ във въздуха над т.нар. «зелена зона» на Багдад се появиха американски вертолети. Предполага се, че те са извършвали евакуация на сътрудниците от посолството на САЩ в Ирак. Впрочем, по този повод на този етап няма никакви коментари от Вашингтон. На свой ред президентът на САЩ Доналд Тръмп категорично заяви, че няма да допусне извеждането на американските войски от Ирак. Той поиска от иракското правителство да заплати харчовете, направени от американската страна за оборудването на американските бази. Понастоящем Вашингтон се подготвя да въведе икономически санкции против Багдад.    ", "date": "2020.01.08", "title": "Американците спешно напускат Ирак"}
{"url": "http://www.classa.bg/%D1%81%D0%B2%D1%8F%D1%82/item/404857-%D0%BF%D1%83%D1%82%D0%B8%D0%BD-%D0%B2%D0%BB%D0%B0%D1%81%D1%82%D0%B5%D0%BB%D0%B8%D0%BD%D1%8A%D1%82-%D0%B8-%D1%81%D0%B8%D0%BC%D0%B2%D0%BE%D0%BB%D1%8A%D1%82-%D0%BD%D0%B0-%D1%80%D1%83%D1%81%D0%B8%D1%8F", "text": "Авторът, разглеждайки трите етапа от пребиваването на Путин във властта, позовавайки се на мнението на експерти, пише, че дискусията дали дългото пребиваване на Путин на власт има благоприятен ефект върху Русия, остава открита.   В навечерието на новата 1999 г. повечето руснаци мечтаеха, че поредицата нещастия, продължили през последното десетилетие, ще приключат. В последния ден на старата година слабият и непопулярен Борис Елцин подаде оставка като президент на Русия и назначи своя премиер за изпълняващ длъжността президент. Така започна епохата на президента Владимир Путин, малко известен бивш служител на КГБ, който мнозина предвещаваха същата съдба като другите премиери на Елцин. Но този спокоен човек, който беше формиран като политик в кметството на Санкт Петербург, имаше нещо, което другите нямаха — решителност. 20 години по-късно при него Русия зае ново място в света. Две десетилетия по-късно Путин се превръща в символ (и може би главен) на днешна Русия. В първите години на Путин в Кремъл цените на петрола бяха високи. «Обръщам внимание на факта, че (с мен) няма да има и минута вакуум на властта в страната», каза Путин в същия ден на Новата година, когато стана действащ президент. И точно това се случи. Неговото «гориво» беше черното злато. Той събра властта в ръцете си, включително и регионалната, и с удар с юмрук по масата подчини олигарсите: през 2003 г. беше арестуван собственикът на петролната компания «Юкос» Михаил Ходорковски. Путин постепенно създаде онова, което в Русия се нарича „вeртикала на властта“, с единен център — Кремъл. Извън пределите на държавата Кремъл започна да възвръща загубените земи. Много уверено. Както припомня Александър Вершбоу, американският посланик в Москва от 2001 г. до 2005 г., на електронния портал Axios, „отначало предположихме, че въпреки миналото си в КГБ, Путин ще продължи пътя на Елцин към Запада“. През февруари 2007 г. се проведе Конференцията по сигурност в Мюнхен. Речта на Путин се превърна в една от най-ярките. Опитите на САЩ да наложат своята гледна точка на останалия свят бяха критикувани и преди, но това беше първият път, когато главата на една държава, развиващата се, се осмели да каже ясно на останалите: ерата на еднополюсния свят приключи, а разширяването на НАТО е акт на враждебност. Въпреки яснотата на речта, мнозина не я разбираха. В сравнение със Запада популярността на Путин в Русия винаги е била неоспорима. Тя достигна най-високите си пикове по време на военните конфликти, например Втората война в Чечения през 1999 г., войната с Грузия през 2008 г. (рекордните 88%) или след анексията на Крим през 2014 г. (86%). В Русия той наистина е истински символ на страната. Изображенията му могат да бъдат намерени на тениски, календари и матрьошки: Путин плува в планинска река, Путин говори с фермери, Путин кара самолет… Крим и конфликтът в източна Украйна доведоха до изолацията на Русия. Отношенията й със Запада напълно се влошиха и бяха наложени икономически санкции… Има трета фаза от епохата на Путин, която все още не е започнала. През 2024 г. Путин ще завърши втория си мандат и според конституцията ще трябва да напусне поста си. Въпреки това, малко анализатори вярват, че той ще отстъпи от властта. Тогава той ще навърши 71 години, тоест по-малко от сегашния американския президент Доналд Тръмп. Политологът Дмитрий Орлов дава примери от историята на Русия. «Историята на Русия показва, че продължителните управления са били ефективни». По-конкретно той назовава Иван III (1462-1505), Петър Велики (1696-1725), Екатерина Велика (1762-1796), Александър I (1801-1825), Александър II (1855-1881) , Никита Хрушчов и Леонид Брежнев. Путин е следващият в списъка. „По време на дългото управление правителството може да постигне важни цели и да извърши сериозни трансформации. В този смисъл дългото управление на Владимир Путин е безспорна полза за руската политика“, каза той.    ", "date": "2020.01.08", "title": "Путин: Властелинът и символът на Русия"}
{"url": "http://www.classa.bg/%D1%81%D0%B2%D1%8F%D1%82/item/404858-%D0%B6%D0%B8%D0%BB%D0%B8%D1%89%D0%BD%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2-%D1%88%D0%B2%D0%B5%D1%86%D0%B8%D1%8F,-%D0%BA%D1%8A%D0%B4%D0%B5%D1%82%D0%BE-%D0%BD%D0%B0%D0%B5%D0%BC%D0%B8%D1%82%D0%B5-%D1%81%D0%B0-%D0%BF%D1%80%D0%B5%D0%BA%D0%B0%D0%BB%D0%B5%D0%BD%D0%BE-%D0%BD%D0%B8%D1%81%D0%BA%D0%B8", "text": "Борба срещу контрола върху наемите назрява в Швеция - едно от местата, които са първоизточник на идеята да има регулации точно в тази област. Дългогодишните настроения в страната подкрепяха правителствените интервенции на пазара на жилища, но сега системата е изправена пред най-сериозното си предизвикателство от десетилетия насам. Причината е, че шведите започват да флиртуват с идеята за дерегулация на пазара. Според кмета на Стокхолм - Анна Кьонинг Йерлмир, член на дясноцентристката Умерена партия - са необходими сериозни и непредубедени дискусии за контрола на наемите. Тя е категорична, че политиките трябва да се обновяват спрямо промените в обществото. Шведският пазар на имотите е политическо бойно поле от повече от век. Предшественикът на влиятелния Шведски съюз на наемателите организира една от първите \"стачки за наемите\" през 1916 г., след като жителите на Нюнесхамн, град, разположен южно от Стокхолм, се оплакват от хлебарки, въшки и пръстени подове. Вместо да предадат месечните си чекове за наем, наемателите ги оставят на депозит при градските власти, които се съгласяват да задържат парите, докато хазяите подобрят условията в домовете. Собствениците на имоти скоро отстъпват и внасят исканите подобрения. Стачката е последвана от 20-годишна законодателна борба за правата на наемателите, като законодателите ту подкрепят наемателите, ту - хазяите. Дебатът приключва през 40-те години след поредица от решителни избирателни победи на шведските социалдемократи, които позволяват на партията да въведе контрол на цените на имотите. Тези закони впоследствие еволюират в система, която шведите сякаш са готови да преосмислят. Десни законодатели и многобройни икономисти твърдят, че сегашната шведска система на ограничени увеличения на наемите и широкомащабни защити на наемателите предизвиква тежък недостиг на жилища. Те смятат и че регулациите са несправедливи към много наематели, които не могат да си осигурят договор с контролиран наем. Левите шведски законодатели и групи за защита на наемателите от своя страна твърдят, че ограничаването на регулациите на наемите ще изтласка хората с по-ниски доходи извън Стокхолм и ще застраши високо ценения в страната идеал за социално равенство. Дебатът в Швеция се следи внимателно и извън страната, докато властите в градовете из цяла Европа търсят начин да ограничат стабилно нарастващите разходи за жилища. Берлин например наскоро въведе петгодишно замразяване на наемите, а според кметът на немската столица - Михаел Мюлер - това е голяма стъпка напред за наемателите, които ще могат да си поемат дъх за известно време. Необичайната шведска система за ценообразуване на жилищата се базира на ключов статистически показател, наречен \"полезна стойност\". Той е калкулация, която изчислява стойността на имота не на основа това колко би плати готовият да плати най-скъпо, а на характеристики като размери, дизайн и местоположение. Системата успешно поддържа ниски наемите за желаните от мнозина договори за наем \"от първа ръка\", в които наемателят контактува пряко със собственика на имота. Средният месечен наем за едностаен апартамент в Стокхолм, от типа, в който би могла да живее млада двойка, е на цена от достъпните 4910 шведски крони, което е около 460 евро. Данните са на шведската Национална статистическа служба. Ако двойката се нуждае от малко повече пространство, защото очаква бебе например, наемите от първа ръка за жилища нарастват умерено до към 6525 шведски крони на месец - около 610 евро за апартамент с две спални. Договорите от първа ръка обаче са строго контролирани и изискват от наемателите да изчакат реда си в публичен регистър. Времето за чакане на някои места достига до две десетилетия. Докато си чакат реда за правото да наемат от първа ръка, много шведи живеят в имоти \"втора ръка\" - преотдадени под наем. Преотдаден под наем апартамент може да струва почти двойно повече, което води до черен пазар за наеми, с голям дял от доходите, които отиват за наемателя от първа ръка. Кметът на Стокхолм Анна Кьониг Йерлмир твърди, че системата на полезна стойност е изкривила цените в Стокхолм, като е позволила различни имоти да се отдават за сходни суми, дори когато потенциалните наематели виждат големи разлики в привлекателността им. \"Според мен това не е справедливо,\" заявява тя. Системата също така означава, че в ново строителство наемите са по-ниски, което кара шведските предприемачи да не изгарят от желание да строят нови жилищни сгради. Кьонинг Йерлмир допълва, че е важно властите да останат непредубедени и да направят всичко по силите си да гарантират, че има справедлива и ефективна жилищна система. Миналия януари, като знак, че шведите може би са готови за промяна, съставеното от социалдемократи и две центристки партии правителство се съгласи на програма с ограничен мащаб за либерализация на имотния пазар - ход, който някои се опасяват, че е първа стъпка към ликвидиране на системата на \"полезна стойност\". Новото строителство беше идентифицирано като сектор, където могат да се прилагат наеми, базирани на пазарна стойност. Моделът на наеми ще бъде реформиран, освен другото, чрез свободно определяне на наеми в случая на ново строителство, обяви премиерът Стефан Льовен по време на откриването на сесията на парламента през януари. Поддръжниците на сегашната шведска система реагираха рязко на опита да се ограничи контролът на наемите. Лидерът на шведската Лява партия Йонас Шьостед заяви, че ще се стреми към оставка на правителството, ако то пристъпи към въвеждане на базирани на пазарни критерии наеми. Той е категоричен, че базираните на пазарен критерии наеми ще затруднят много хора да си намерят място за живеене и че оттам нататък може да се стигне до тотална конфронтация. Съюзът на наемателите също се мобилизира. На скорошна среща на поделенията му в Централен Стокхолм, договарящ наемите представител на съюза на име Кете Еклунд сплоти съпротивата на членовете на съюза, като им заяви, че собствениците на имоти и лобисти се опитват да заменят \"‘полезна стойност\" с \"пазарна стойност.\" Членовете на събралата се група наематели изразяваха полугласно опасенията си. Тя коментира, че нейната работа често е да обяснява как двете \"стойности\" фундаментално се отличават помежду си и настоя, че организацията подкрепя \"полезната\" стойност, а се противопоставя на \"пазарната\" такава. \"Казвам им, че ‘полезната стойност' представлява общата оценка на наемателите\", казва тя. \"Това не е нещото, което уязвим човек, който няма къде да живее, може да бъде принуден да приеме като наем.\"", "date": "2020.01.08", "title": "Жилищната криза в Швеция, където наемите са \"прекалено ниски\""}
{"url": "http://www.classa.bg/%D1%81%D0%B2%D1%8F%D1%82/item/404854-%D1%81%D1%8A%D0%B2%D0%B5%D1%82%D1%8A%D1%82-%D0%BD%D0%B0-%D1%84%D0%B5%D0%B4%D0%B5%D1%80%D0%B0%D1%86%D0%B8%D1%8F%D1%82%D0%B0-%D0%BE%D0%B1%D1%8F%D0%B2%D0%B8-%D0%B7%D0%B0%D0%BF%D0%BB%D0%B0%D1%85%D0%B0%D1%82%D0%B0-%D0%BE%D1%82-%D1%8F%D0%B4%D1%80%D0%B5%D0%BD%D0%B0-%D0%B2%D0%BE%D0%B9%D0%BD%D0%B0-%D0%BF%D0%BE%D1%80%D0%B0%D0%B4%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D0%B8-%D0%B8%D1%80%D0%B0%D0%BD", "text": "Взаимните удари на САЩ и Иран могат да доведат света до пълномащабна ядрена война, заяви първият заместник-ръководител на международния комитет на Съвета на федерацията Владимир Джабаров. Думите му са цитирани от РИА Новости . Припомняме, че в сряда вечер  американската въздушна база Айн ал Асад в западен Ирак, както и американско военно съоръжение в Иракски Кюрдистан, близо до летище Ербил, претърпяха ракетно нападение  . Отговорността за нападението бе  призната от  Иранския ислямски революционен гвардейски корпус (IRGC). Съобщава се, че в резултат на ракетна атака на въздушна база Айн ал Асад в западен Ирак са унищожени няколко американски самолета.    ", "date": "2020.01.08", "title": "Съветът на федерацията обяви заплахата от ядрена война поради действията на САЩ и Иран"}
{"url": "http://www.classa.bg/%D1%81%D0%B2%D1%8F%D1%82/item/404850-80-%D1%81%D0%B0-%D1%83%D0%B1%D0%B8%D1%82%D0%B8%D1%82%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8-%D0%BF%D1%80%D0%B8-%D1%80%D0%B0%D0%BA%D0%B5%D1%82%D0%BD%D0%B8%D1%82%D0%B5-%D0%B0%D1%82%D0%B0%D0%BA%D0%B8,-%D1%82%D0%B2%D1%8A%D1%80%D0%B4%D0%B8-%D0%B8%D1%80%D0%B0%D0%BD", "text": "  Срещу американските обекти са изстреляни 15 ракети, като нито една от тях не е прехваната, каза Техеран. Иранската армия отново призова американските сили да напуснат Близкия изток \r\n Най-малко 80 американски войници са убити при ракетните нападения на Иран срещу американски цели в Ирак, предаде Ройтерс, като се позова на иранската държавна телевизия.  Срещу американските обекти са изстреляни 15 ракети, като нито една от тях не е прехваната, каза Техеран. Източник от иранската революционна гвардия заяви пред иранската телевизия, че иранските сили могат да атакуват още сто американски цели в региона, ако Вашингтон предприеме ответни действия, предава БТА.  При иранските нападения тази нощ са нанесени сериозни щети на американски хеликоптери и военна техника, каза източник от Корпуса на гвардейците на ислямската революция. \r\n Атаките са в отговор на убийството в петък на високопоставения ирански генерал Касем Солеймани.  След ракетните нападения иранската армия отново призова американските сили да напуснат Близкия изток. \"След като видяха силата ни, време е Съединените щати да изтеглят войниците си от Близкия изток\", заяви началникът на генералния щаб на иранската армия генерал Мохамад Бакери в изявление, излъчено по държавната телевизия.  \"Всичко е наред! Ракети бяха изстреляни от Иран по две военни бази, разположени в Ирак. Жертвите и щетите се оценяват. Всичко върви добре! Имаме най-мощните и добре екипирани и въоръжени военни в света! Ще направя изявление утре сутрин\", написа президентът на САЩ Доналд Тръмп в туитър след атаката. \r\n              ", "date": "2020.01.08", "title": "80 са убитите американци при ракетните атаки, твърди Иран"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404851-%D0%B8%D0%B2%D0%B0%D0%BD%D0%B0-%D1%81%D0%B5-%D0%BC%D0%BE%D0%BB%D0%B8-%D0%B7%D0%B0-%D0%BC%D1%8A%D0%B6", "text": "Молитва за мъж през новата година отправи любимката на народа Ивана.   От дълго време сърцето на фолкпевицата е самотно и тя си пожелава през новата година това да се промени. \"Дай Боже до мен на масата да седне мъж\", казва пред най-близките си приятели айтозлийката, която от десетилетия живее в любимия си Пловдив, пише в. \"България днес\". Именно в града под тепетата Ваня, както е истинското й име, отпразнува вчера имения си ден. По традиция тя го отбеляза в тесен кръг - само с близки и приятели, без да вдига пищни тържества. Готвенето остави на семейството си, а самата певица подреди празничната маса, като поставя край нея икона на свети Иван, Преди вечеря Ивана казва молитвата \"Отче наш\", а после отправя благодарност към Господ за всичко, което й е дал. \"Не искам нищо, само благодаря на Господ. Единственото ми желание е следващата година на трапезата да присъстват същите хора, дори броят им да се увеличи. Да няма празни места, напротив, да идват нови членове на семейството\", заявява Ивана. За празниците изпълнителката сама си направи подарък - пусна нова песен, която признава, че е много специална за нея. Във видеото на \"Аз съм твоя\" главната роля е поверена на приятел на Ивана, който не е професионален актьор, но се справя успешно с поставените задачи. Ивана е завършила специалност \"Финанси\" в Стопанската академия, Свищов, но не е работила нито един ден по тази си специалност. Именно по време на следването си за висше образование тя се омъжва и през 1993 г. ражда дъщеря си Теодора. Впоследствие изпълнителката се разделя с бащата на детето си и насочва всичките си сили към кариерата и отглеждането на дъщеря си. През годините витае пълна мистерия около личния живот на певицата, а и самата тя предпочита да не говори по тази тема. Слуховете са я свързвали с различни мъже, но никога не се е стигало до официално потвърждение. Сега става ясно, че айтозлийката се надява самотният й период да е към своя край и да си намери приятел.", "date": "2020.01.08", "title": "Ивана се моли за мъж"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404852-%D0%BB%D0%B8%D0%B1%D0%B8%D0%B9%D1%81%D0%BA%D0%B8-%D0%BE%D1%84%D0%B8%D1%86%D0%B5%D1%80%D0%B8-%D0%BF%D0%BB%D0%B0%D1%89%D0%B0%D1%82-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5-%D0%BD%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B0%D1%82%D0%B0-%D1%81%D0%B5%D1%81%D1%82%D1%80%D0%B0-%D0%B2%D0%B0%D0%BB%D1%8F-%D1%87%D0%B5%D1%80%D0%B2%D0%B5%D0%BD%D1%8F%D1%88%D0%BA%D0%B0", "text": "Софийски градски съд осъди 12 либийски офицери да заплатят 500 000 лв. за неимуществени вреди, причинени на медицинската сестра Валя Червеняшка. Това съобщиха от пресцентъра на съда.    Съдебният състав приема за безспорно установено по делото, че Червеняшка е била изтезавана с цел изтръгване на самопризнания в периода 09 февруари 1999 г. - 24 юли 2007 г. Съдът отхвърли като неоснователен и недоказан предявения иск за имуществени вреди в размер на 55 334,56 лв. Решението подлежи на обжалване в двуседмичен срок от връчването му на страните пред Софийски апелативен съд.", "date": "2020.01.08", "title": "Либийски офицери плащат обезщетение на медицинската сестра Валя Червеняшка"}
{"url": "http://www.classa.bg/%D1%81%D0%B2%D1%8F%D1%82/item/404853-%D0%B8%D1%80%D0%B0%D0%BD-%D0%BC%D0%BE%D0%B6%D0%B5%D0%BC-%D0%BF%D0%BE%D0%B2%D0%B5%D1%87%D0%B5,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D0%BF%D0%BE%D0%BA%D0%B0%D0%B7%D0%B0%D1%85%D0%BC%D0%B5-%D0%B2-%D0%B8%D1%80%D0%B0%D0%BA", "text": "Ударът, който нанесохме в Ирак, е една малка част от нашите възможности.   Това е заявил иранският генерал-майор Мохамед Бакери, предаде Би Би Си. Началникът на Генералния щаб на Ислямската република е посочил, че потенциалът на въоръжените сили на близкоизточната държава е много по-голям от демонстрирания по време на нападенията срещу базите на САЩ. Само при една от двете атаки - срещу базата \"Айн ал Асад\" (в западната провинция Анбар) са били изстреляни 22 ракети.", "date": "2020.01.08", "title": "Иран: Можем повече, отколкото показахме в Ирак"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404844-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D1%85%D0%B5%D1%80%D0%BE-%D0%BC%D1%83%D1%81%D1%82%D0%B0%D1%84%D0%B0-%D0%BE%D1%82%D0%BA%D1%80%D0%B8%D0%B2%D0%B0%D1%82-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B5%D1%81%D0%B8%D1%8F-%D0%BD%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8%D1%8F-%D0%B4%D0%B8%D0%B0%D0%BB%D0%BE%D0%B3-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B0%D1%89", "text": "Часове преди да отпътува за Истанбул за церемонията по откриване на газопровода „Турски поток\", премиерът Бойко Борисов заедно с американския посланик у нас Херо Мустафа ще открие в София Първата сесия на формата за Стратегически диалог България-САЩ. В рамките на форума в отделни панели ще бъдат обсъдени глобални въпроси, теми от сферата на отбраната, сигурността, икономиката, търговията, енергетиката, върховенството на закона.     Срещата на премиера Бойко Борисов с американския президент Доналд Тръмп в Белия дом на 25 ноември 2019 г. затвърди стратегическия характер на партньорството на България със САЩ. В този контекст на нов импулс в отношенията между двете страни у нас се провежда Първата сесия на Стратегическия диалог България-САЩ, посочват от пресслужбата на Министерския съвет. Във фокуса на форума ще бъдат установените отлични отношения в областта на сигурността и отбраната както по двустранна линия, така и в рамките на НАТО. Ще се постави акцент и върху по-нататъшното задълбочаване на търговско-икономически отношения между България и САЩ. През 2018 г. беше отчетен ръст на двустранната търговия със стоки от 36 процента. Предварителните данни на Министерството на икономиката за периода януари-септември 2019 г. показват ново увеличение на двустранния стокообмен от 3,7 процента на годишна база, се посочва в съобщението. В рамките на събитието ще се дискутира още сътрудничеството със САЩ в областта на енергетиката и изпълнението на приоритетни инфраструктурни проекти в сектора, така че България да запази ключовата си роля на газовата карта на Европа.", "date": "2020.01.08", "title": "Борисов и Херо Мустафа откриват Първата сесия на Стратегическия диалог България-САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404845-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D0%BA%D1%83%D0%BF%D1%83%D0%B2%D0%B0-%D0%B3%D0%B0%D0%B7,-%D0%BA%D0%BE%D0%B9%D1%82%D0%BE-%D0%B5-%D0%B8%D0%B7%D0%B3%D0%BE%D0%B4%D0%B5%D0%BD-%D0%B7%D0%B0-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5", "text": "Премиерът Бойко Борисов заминава за Турция за официалното пускане в експлоатация на газопровода \"Турски поток\". Церемонията ще се проведе в Истанбул. \"Турски поток\" ще пренася руски газ по дъното на Черно море през Турция до Европа. Целта на Русия е доставките за Европа да не минават само през Украйна. „Най-важното е българският интерес да бъде защитен във всяка ситуация. Именно това прави българската дипломация и правителство. Днес премиерът ще открие първия стратегически диалог между България и САЩ, който беше договорен при неговото посещение във Вашингтон. Ще бъдат обсъдени много важни теми и за двете страни\", това заяви в студиото на „Здравей, България\" външният министър Екатерина Захариева. „Идеята на стратегическия диалог е не да се убеждаваме един друг, а да работим в интерес на двете страни. Общото становище, което надявам се ще приемем, ще започне с глобалните въпроси. Панел, който ще председателствам аз\", допълни Захариева. „Българското правителство работи по диверсификацията на газа. Не само на пътя, но и за източниците му. Интерконекторът между България и Гърция е един от най-важните газови проекти за нас. Има планове и за участие на българската държава в терминала за втечнен газ в Александруполис. Тоест от много години редица правителства са говорили за тази диверсификация, но реално тя се прави от правителството на Борисов\", каза министър Захариева. „Ние сме държава членка на ЕС и сме длъжни да се съобразяваме с всички процедури по прозрачност. Обществената поръчка за избор на изпълнител се обжалваше, като това е абсолютно право на всеки един участник във всяка една процедура. В същото време по това трасе се строи изключително бързо\", обясни Захариева. „България ще купува газ, който е най-изгоден за българските потребители. Към този момент, до първото закупуване на втечнен газ, страната ни имаше възможност да купува само от един източник. Преди първото правителство на премиера Борисов, България купуваше газ на много по-високи цени от повечето европейски държави с еднакъв доставчик. Работата по реална диверсификация на източника ще доведе и до по-ниски цени\", допълни тя. „Важното е, че трасетата и пътят на газа не заобикалят България, защото когато го правят ние плащаме и транзитни такси\", завърши темата Захариева.", "date": "2020.01.08", "title": "Захариева: България ще купува газ, който е изгоден за потребителите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404846-14-%D0%B3%D0%BE%D0%B4%D0%B8%D1%88%D0%BD%D0%B8-%D1%82%D0%B8%D0%B9%D0%BD%D0%B5%D0%B4%D0%B6%D1%8A%D1%80%D0%BA%D0%B8-%D1%81%D0%B5-%D0%BC%D0%BB%D0%B0%D1%82%D0%B8%D1%85%D0%B0-%D0%B7%D0%B0%D1%80%D0%B0%D0%B4%D0%B8-%D0%BC%D0%BE%D0%BC%D1%87%D0%B5", "text": "Отново агресия в училище. След сбиване между две момичета, едното е настанено в русенска болница, състоянието му е стабилно. Боят между 14-годишните става в понеделник в училището в град Глоджево, съобщава Нова тв. Според учители, между тях имало напрежение още през ваканцията, а причината за конфликта.... било момче. „За мен случилото се беше голяма изненада, тъй като аз повече от 20 години съм директор на училището. Инцидентът вероятно е назрявал през ваканцията. Причината е тривиална.      Едното момиче вижда другото с момче в едно заведение. Тази информация е достигнала до по-широк кръг от хора. Това е и причината за последвалата саморазправа\", коментира Алеко Алеков, директор на СУ „Христо Ботев\", град Глоджево. Сблъсъкът първо е бил словесен, като след минути преминава във физически, допълва още Алеков. Случката се разиграва непосредствено преди започването на часа, когато учителите са на път за класните стаи. Всичко се случило за изключително кратко време. Медицинска помощ на пострадалото дете е оказана веднага. „Състоянието на детето се подобрява. Имала е наранявания и кръвоизлив в корема, поради което се е наложила и операция\", разказва Ахмед Салиев, баща на момичето. „Малката ми дъщеря се обади и ми каза да дойда и да взема кака й от училище. Не сме говорили с дъщеря си и не знаем нищо за случая\", разказва Ремзие Салиева, майка на детето. „Вчера бе проведена съвместна комисия с представители на училището, общината, МВР и службите за закрила на детето. Чакаме детето да се оправи, то ще бъде консултирано с психолог, както и родителите\", обясни д-р Мехмед Мехмед, кмет на община Ветово.", "date": "2020.01.08", "title": "14-годишни тийнеджърки се млатиха заради момче"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404847-%D1%82%D0%B0%D0%BA%D1%81%D0%B8%D0%BC%D0%B5%D1%82%D1%80%D0%BE%D0%B2%D0%B8%D1%82%D0%B5-%D1%88%D0%BE%D1%84%D1%8C%D0%BE%D1%80%D0%B8-%D0%B8%D1%81%D0%BA%D0%B0%D1%82-%D0%B4%D0%B0-%D0%BD%D0%B0%D0%B4%D1%83%D1%8F%D1%82-%D1%86%D0%B5%D0%BD%D0%B8%D1%82%D0%B5", "text": "За поредна година таксиметровите шофьори искат минималната цена за километър в столицата да стане един лев за дневна тарифа и с десет стотинки отгоре при нощния превоз, съобщава \"Монитор\". Миналата година общинските съветници в София решиха с гласуване на минималната цена за услуга, че такситата не може да искат по-малко от 77 ст. на километър през деня и 88 ст. на километър през нощта. Дотогава в столицата нямаше фиксирана минимална цена, а само максимална на стойност - 1,30 лв. на км през деня и 1,95 лв. на км през нощта. Липсата на ясна минимална цена предизвика и протести. Минималните и максималните тарифи по принцип трябва да се актуализират всяка година, което е разписано в закона и общинските съвети го решават.      В най-големия град вече осма година няма промяна на тарифи и такси, коментираха от четирите големи национално представени организации - Съюз „Такси\", Браншовата камара на таксиметровите превозвачи, Националния съюз на превозвачите и Асоциация на таксиметровите синдикати. Изменение на трите таксите - повикване, първоначална и престой, ще бъдат предложени от бранша за изменение на наредбата за услугите им след приемане на преминалия вече обществено обсъждане Закон за автомобилните превози. Според шофьорите е необходимо и тези такси да имат минимални и максимални цени. „Така един път и завинаги да има рамка, за да няма злоупотреби. Отдолу сега се прави дъмпинг на пазара, а трябва да се избегнат измамите при превозите, от които страдат клиентите\", смята Кирил Ризов от Съюз „Такси\". Таксиметровите шофьори искат и конкретно да бъде разписано в закона, че до 31 октомври всяка година общинските съвети ще решават за актуализация на данъка и тарифите на таксиметровите услуги. Ако не гласуват нищо, остава старият размер, но при промяна тя да важи от началото на следващата година. Такситата да карат и по бус лентите, но само ако возят пътници. Идеята е стара, но за пореден път ще бъде дискутирана при разискванията на измененията на Закона за автомобилните превози в транспортната комисия. Сега предложението отново е на масата, а целта на промяната е да улесни придвижването с такси и пътниците по-лесно да преодоляват задръстванията и да стигат до там, за където са тръгнали. Против шофиране в бус лентата са неправителствени организации, една от тях е „Спаси София\".", "date": "2020.01.08", "title": "Таксиметровите шофьори искат да надуят цените"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404849-%D0%BF%D1%80%D0%B0%D1%82%D0%B5%D0%BD%D0%B8%D0%BA%D1%8A%D1%82-%D0%BD%D0%B0-%D1%82%D1%80%D1%8A%D0%BC%D0%BF-%D0%B4%D0%B5%D0%B9%D0%B2%D0%B8%D0%B4-%D1%85%D0%B5%D0%B9%D0%BB-%D0%B5-%D0%BE%D1%82%D0%BC%D0%B5%D0%BD%D0%B8%D0%BB-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D1%81%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Днес започва Първата сесия на стратегическия диалог България-САЩ започва в сряда като за разговорите в София трябваше да пристигне заместник държавният секретар по политическите въпроси на САЩ Дейвид Хейл. Извънредно! Пратеникът на Тръмп Дейвид Хейл е отменил визитата си в България, научи Епицентър.бг от дипломатически източници. Това е било съобщено на правителството от посолството на САЩ в София. Днес започва Първата сесия на стратегическия диалог България-САЩ  като за разговорите трябваше да пристигне заместник държавният секретар по политическите въпроси на САЩ Дейвид Хейл. Борисов трябваше да посрещне Дейвид Хейл и водената от него делегация рано днес сутринта. На негово място пристига друг американски представител. Визитата на Дейвид Хейл - третия по важност човек в американската дипломация, бе представена в съобщение на Министерския съвет като част от първата сесия на стратегическия диалог между България и САЩ.     ", "date": "2020.01.08", "title": "Пратеникът на Тръмп Дейвид Хейл е отменил визитата си в България"}
{"url": "http://www.classa.bg/%D1%81%D0%B2%D1%8F%D1%82/item/404842-%D0%B2%D1%8A%D0%BD%D1%88%D0%BD%D0%BE%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%83%D1%81%D0%BF%D0%B5%D1%85%D0%B8-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D1%80%D0%B5%D0%B7-2019-%D0%B3%D0%BE%D0%B4%D0%B8%D0%BD%D0%B0", "text": "Убийството на иранския генерал Сюлеймани, извършено по директна заповед на американския президент, e събитие, което промени коренно цялата военно-политическа ситуация в Близкия изток. Десетки държави осъдиха лидерите, които нарекоха инцидента агресия и терористичен акт. Изразяват се мнения, че това убийство ще има последици далеч извън региона, включително в САЩ. Първите, които осъзнават сериозността на ситуацията в Израел - там те знаят по-добре от американците какво да очакват. Въпреки показната подкрепа за действията на САЩ, премиерът Нетаняху, само час след новината от Багдад, отлетя за Израел от Атина, където не инспектира Акропола, а обсъди плановете за износ на газ за Европа и съвместните действия срещу Турция в Средиземно море в случай на война – тема, както се казва, архиважна и многомилиардна. В същото време в Израел бяха въведени извънредни мерки за сигурност, включително изтеглянето на военни пилоти от ваканциите и затварянето на ски зоните, популярни за туристите. Не се нервират напразно - те смятат, че именно израелските разузнавателни служби изчисляват и предават на американците данните за полета на Сюлеймани до Багдад и номера на мобилния телефон на генерала. По-нататък това беше въпрос на технология: ракетата от ударния дрон беше насочена към координатите на включения телефон.     Иранските власти не случайно казаха, че Вашингтон е преминал червената линия. Тръмп пренебрегна информацията на американската разузнавателна общност, че Сюлеймани не е направил нищо срещу американците, което би изисквало физическото му унищожение, и дори е извършено в холивудския стил - тъй като самолетът е можел да бъде свален в Сирия, е можело да излязат с различен сценарий ... В Белия дом те не взеха предвид нито сложността на настоящия момент, нито степента на популярност на фигурата на генерала в Иран и много други страни от региона, нито манталитета на иранците - те не прощават обиди и не ги оставят без отмъщение. Без съмнение реакцията ще бъде изключително рязка и изключително ефективна. За това Иран има широк набор от възможности. След спешно заседание на иранския Съвет за национална сигурност, подготовката вече е започнала. Малко по-късно започнаха да осъзнават нещо във Вашингтон. Помпео отмени посещенията си в Минск и Киев, редица политици остро се изказаха срещу действията на Тръмп, но разговорът вече е в различен план: какво следва? Няма въпрос за политическо уреждане, докато иранците не почувстват, че са отмъстени и врагът не бъде унижен. Техеран заяви, че няма да се водят преговори. Вече настъпиха някои политически последици: посланикът на САЩ в Ирак, заедно с група дипломати, избягали от Багдад, намериха убежище в Генералното консулство в Ербил. Там ще се преместят посолствата и на някои държави - съюзници на САЩ в НАТО. В същото време заявиха, че прекратяват програмите си в Ирак поради заплаха за сигурността. Държавният департамент на САЩ, Министерството на външните работи на Великобритания, Канада и няколко други страни препоръчаха своите граждани незабавно да напуснат Ирак по всякакъв начин. На 5 януари иракският парламент реши да изтегли американските войски от тази страна в рамките на една година; Кюрдските делегати предизвикателно игнорираха сесията. Починалият заедно с генерал Сюлеймани Абу Махди ал Мухандис (вторият човек в структурата на иракската шиитска \"народна милиция\") е заменен от Хади ал-Амери, ирански гражданин, известен с крайния си антиамериканизъм. Той ръководи най-голямата фракция в иракския парламент – „Ал Бина“, а също така е командир на корпуса „Бадр“, един от най-мощните отряди на милицията. Това, което Техеран иска от години, включително и с прякото участие на генерал Сюлеймани, президентът Тръмп постигна за броени часове. В същото време уверенията на американския президент, както винаги, в социалната мрежа свидетелстват, че съветите на компетентните анализатори да изпреварили главата на Белия дом: „Не предприехме действия за започване на войната. Дълбоко уважавам иранския народ. Това са прекрасни хора с невероятно наследство и неограничен потенциал. \" Уви, късно е. Светът се чуди как, с какво и кога ще отговори Иран. Откакто Тръмп всъщност започна войната, бъдещето зависи малко от него. Прехвърлянето на допълнителни сили в Кувейт и Саудитска Арабия, Ирак и Ливан не променя по принцип нищо - инициативата вече е на иранска страна и американците трябва да заемат отбраната и да изчакат. Чакането винаги е трудно, но чакането във война е двойно трудно. В Иран съвсем различно състояние на духа. Там отдавна прагът на болката е паднал, или, на руски език, там са загубили страх. Пентагонът твърди, че САЩ са най-мощната държава в света и е в състояние да смели Иран на прах, намеквайки за ядрени оръжия. Това, разбира се, е аргумент, но дори сега той ще играе срещу американците. Няма съмнение, че Техеран спешно засилва работата по ядрената програма и КНДР и Пакистан с радост ще помогнат в това. Северна Корея, американците отдавна щяха да я заличат от картата на света, ако нямаше оръжия за възпиране там. Да, и Израел щеше да остане в историята, ако не беше притежаването на ядрено оръжие (или може би израелците блъфират? Никой не знае със сигурност дали разполагат с тези оръжия или не. МААЕ не беше допусната там за проверки, всички резолюции на Съвета за сигурност на ООН по този въпрос директно се изпращат в архива). Предвид скорошното прекратяване на договорите за контрол, светът ще влезе в много опасна фаза: има държави с ядрени оръжия, но няма контрол върху тях. Това е и личната заслуга на Доналд Тръмп. Докато ИРИ не се сдобие с такива оръжия (а те нямаха много време), ще има война на нерви, война на изнудване и различни видове военни операции, които могат да изтощят противника. Активна роля играят различни проирански пълномощници, които са много в региона и извън него. Достатъчно е да си припомним войната на хуситите с подкрепата на Ислямска република Иран срещу коалицията, ръководена от Саудитска Арабия. Неслучайно се напрегнаха в Израел. Лидерът на „Хизбулла“ шейх Хасан Насрала, който всъщност контролира Ливан, призова своите привърженици да участват в това, което той нарече „справедливо наказание за убийците“. Изглежда, че силите на НАТО в Афганистан напълно ще усетят промяната на положението. Иран е в състояние да повлияе на световната икономика, причинявайки значителни щети на противниците си с минимални разходи. Примери са блокадата на Ормузския проток, опосредствани атаки срещу танкери в Червено море, атаки срещу военни кораби. Ще напомня на скептиците: след нападението с надуваема гумена лодка с 300 кг експлозиви край бреговете на Йемен върху разрушителя \"Коул\" (DDG-67) на ВМС на САЩ, корабът, получил дупка с размери 9 х 12 м, по чудо не потъна. Разходите за транспортирането и по-нататъшния му ремонт в САЩ надвишават разходите за изграждане на нов кораб от този клас. Това беше преди почти 20 години, но скорошно видео - този път иранските лодки отработиха атака срещу самолетоносач на ВМС на САЩ в Персийския залив. Въпреки това - нещата няма да стигнат до пряк мащабен конфликт между САЩ и Иран, разумът ще надделее. И още нещо: не забравяйте, че в тази конфронтация Китай застава на страната на Техеран. Там, както обикновено, се въздържат от изявления, коментари и призиви, като предпочитат да правят бизнес. Китай получи нов шанс да разпространи влиянието си и за пореден път изясни на американците, че времето на тяхната хегемония е безвъзвратно отминало. Идва нова ера; Америка трябва да се движи напред. Независимо кой конкретен отговор Техеран избере, според резултатите от отговора си, шансовете на Тръмп да запази стола си в Белия дом ще се доближат до нула. Остава да съжаляваме, че първата дама на Америка, която е родом от бивша Югославия, не е разказала на съпруга си за Гаврило Принцип от Сараево навремето - би било полезно за всички.    ", "date": "2020.01.08", "title": "Външнополитическите успехи на Русия през 2019 година"}
{"url": "http://www.classa.bg/%D1%81%D0%B2%D1%8F%D1%82/item/404843-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B4%D0%B5%D0%BB%D1%8A%D1%82-%D0%BD%D0%B0-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5-%D1%80%D0%B0%D1%81%D1%82%D0%B5,-%D0%B0-%D0%BD%D0%B0-%D1%85%D1%80%D0%B8%D1%81%D1%82%D0%B8%D1%8F%D0%BD%D0%B8%D1%82%D0%B5-%D0%BD%D0%B0%D0%BC%D0%B0%D0%BB%D1%8F%D0%B2%D0%B0", "text": "За първи път в историята на Великобритания мюсюлманското население в страната надхвърля 3 милиона души, пише Daily Mail, позовавайки се на проучване, проведено от Офиса на националната статистика. Отбелязва се, че сред всички религии именно ислямът демонстрира най-високите темпове на растеж. Що се отнася до християнството, броят на неговите съмишленици, напротив, намалява.         Отбелязва се, че мюсюлманите са групата на населението с най-бързи темпове на растеж. В същото време броят на християните продължава да намалява.         Що се отнася до другите религии, броят на индусите леко се увеличава, а делът на сикхите от своя страна леко намалява. Процентът на евреите и будистите остава на същото ниво. В същото време една трета от населението на Великобритания или не изповядва никоя от религиите, или не иска да обсъжда своите вярвания. Както пише Daily Mail, според преброяването през 2011 г. във Великобритания е имало 2,7 милиона мюсюлмани. Така техният брой се е увеличил с повече от 400 хиляди души. От своя страна броят на християните през 2011 г. е бил 33,2 милиона, но към 2016 г. е спаднал до 32,7 милиона. В изследването се казва, че все още не са установени точните причини за растежа на мюсюлманското население. Освен това изданието пише, че в новите данни не се споменава за географското разпространение на мюсюлманите във Великобритания, но такива данни могат да бъдат намерени в преброяването през 2011 г. Според данните от преброяването, областите с най-голям дял мюсюлманското население са в Лондон (два района със съответно 34,5% и 32%), както и в Блекбърн, Йоркшир, Бирмингам и Лутън.    ", "date": "2020.01.08", "title": "Във Великобритания делът на мюсюлманите расте, а на християните намалява"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404834-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%B8%D0%B4%D0%B5%D1%8F%D1%82%D0%B0-%D0%B4%D0%B0-%D0%BD%D1%8F%D0%BC%D0%B0-%D1%83%D1%87%D0%B5%D0%B1%D0%BD%D0%B8-%D1%87%D0%B0%D1%81%D0%BE%D0%B2%D0%B5-%D1%81%D0%BB%D0%B5%D0%B4-18-30-%D1%87", "text": "Просветното ведомство обсъжда идеята да няма учебни часове след 18:30 ч заради безопасността на децата. Екип на \"По света и у нас\" провери имат ли готовност училищата в Благоевград да преминат към едносменен режим на обучение, какъвто се очаква да бъде въведен навсякъде след няколко години.  Ако краят на учебните занятия е в 18:30 ч, децата ще си тръгват от училище поне с час по-рано, когато все още не са толкова изморени, смятат експерти. Така те ще бъдат по-внимателни, когато пресичат улиците.  Родители подкрепят идеята, но смятат, че ще има объркване в програмата на извънкласните дейности. Евелина Белемезова, родител: Дали било спорт, който евентуално е вечер, дали било занимания по български, математика, рисуване, те съответно за децата, които са втора смяна минават сутрин. Те са заплатени предварително в началото на годината, кой и как ще възстанови парите на родителите. Едносменният режим, който изцяло ще сложи край на ученето до късно вечер и по тъмно през зимата, в големите градове няма как да бъде въведен скоро. Въпреки това, директори на училища с двусменен режим на обучение в Благоевград са готови да реагират адекватно и да приключват със 7-я час на учениците до 18:30 ч. Милена Ковачева - директор на II ОУ \"Димитър Благоев\" - Благоевград: Наистина е много тъмно, когато свършва седмият час. Ние мисля, че сме свършили някои неща в тази посока, защото класните са си подали заявления и сме разрешили да бъдат изтеглени седмите часове, когато е час на класа като нулев час между двете смени. Ивайло Златанов - началник на РУО - Благоевград: Има такава възможност да се преструктурира във всяко училище и да се приключва в по-ранен час. Учениците да се прибират по-рано, учениците да бъдат спокойни, родителите също. За по-голяма безопасност, когато последният час свършва след 19 ч и е тъмно, някои директори са монтирали допълнителни лампи в района на училищата. Родители пък обясниха, че на раниците и дрехите на децата си са поставили светлоотразители.", "date": "2020.01.08", "title": "Обсъждат идеята да няма учебни часове след 18:30 ч"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404835-%D0%B0%D0%B4%D0%B5%D0%BB-%D0%BE%D1%81%D1%82%D0%B0%D0%B2%D0%B8-%D0%B1%D0%B0%D0%BA%D1%88%D0%B8%D1%88-%D0%BE%D1%82-2020-%D0%B4%D0%BE%D0%BB%D0%B0%D1%80%D0%B0", "text": "Певицата Адел се забавлява чудесно по празниците, с новогодишно пътуване до Карибите. Тя прекара новогодишните празници в компанията на най-близките си приятели, много от които са и знаменитости. Навръх Нова Година на луксозна яхта присъстваха певецът Хари Стайлс и шоуменът Джеймс Кордън. Адел решила „скромно\" да почете сервитьор, който от своя страна споделил това в акаунта си в социалните медии. Тя му оставила бакшиш от... 2020 долара - символично, точно като годината, в която навлизаме. На сметката написала „Честита Нова Година\". Едно е сигурно, в новия си облик с доста килограми надолу, и новата любов, Адел наистина се чувства добре и иска да се наслаждава на живота по всякакъв начин, без да се притеснява за дребни неща.", "date": "2020.01.08", "title": "Адел остави бакшиш от 2020 долара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404836-%D0%BE%D0%BB%D0%B5%D0%B3-%D0%B0%D1%81%D0%B5%D0%BD%D0%BE%D0%B2-%D0%BE%D1%82-%D0%B0%D0%BF%D0%B8-%D1%82%D0%BE%D0%BB-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B5-%D0%B2-%D1%80%D0%B5%D0%B6%D0%B8%D0%BC-%D0%BD%D0%B0-%D0%B0%D0%BA%D1%82%D0%B8%D0%B2%D0%BD%D0%B0-%D1%82%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B0-%D0%B5%D0%BA%D1%81%D0%BF%D0%BB%D0%BE%D0%B0%D1%82%D0%B0%D1%86%D0%B8%D1%8F", "text": "Тол системата е в режим на активна техническа експлоатация и на практика последните стъпки към нейното въвеждане си вървят в момента. Пътната инфраструктура има нужда час по-скоро тази тол система да бъде въведена, за да може да се създаде един ефективен модел на финансиране. Това каза в сутрешния блок на БТВ „Тази сутрин\" проф. Олег Асенов от АПИ. Работим по определяне на конкретните параметри на старта на системата. Протеста на автобусните превозвачи не мисля, че спира старта на тол системата, той дава възможност за търсене и до края на седмицата за още по-активен диалог в различни форми и формати, за да намерим еволюция и сближение на позициите. Пътната инфраструктура има нужда от консенсус и от финансиране - от компромиси вече няма нужда, защото тя трябва да се развива, каза още проф. Асенов. Аз мисля, че от пролетта насам диалога с превозвачите е активен, мисля, че аз самия съм участвал във всички формати и срещи, които се провеждаха и на базата на този диалог ние постигнахме съществен напредък, допълни той. Вече два дни говоря за това как 40 процента е редуцирана платената пътна мрежа, как сме намалили почти на 50 процента, съвместно с превозвачите и по тяхна препоръка тарифите, как беше преструктурирана тарифата за автобусите - бяха разделени автобусите под 12 тона, над 12 тона. Това са все стъпки, които са направени в посока на намиране и търсене на консенсус, каза още проф. Олег Асенов.", "date": "2020.01.08", "title": "Олег Асенов от АПИ: Тол системата е в режим на активна техническа експлоатация"}
{"url": "http://www.classa.bg/%D1%81%D0%B2%D1%8F%D1%82/item/404837-%D0%B8%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%BA%D0%B0%D0%BD%D0%B0%D0%B4%D0%B0-%D0%B4%D0%B0-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B8-%D1%81%D0%B0%D1%89-%D0%BF%D0%BE-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%80%D1%8A%D1%81%D1%82", "text": "Въпреки че редица икономисти очакват засилена конкуренция сред страните от Г-7 между Канада и САЩ за първото място по икономически растеж през 2020 г. последните данни показват, че двете държави имат съвсем различни двигатели на икономически растеж, пише Bloomberg.  Нетният международен миграционен поток към САЩ се свил за трета поредна година през 2019 г. до 10-годишно дъно от 595 хил. души, показва последният доклад на Бюрото по преброяване на населението в страната. Раждаемостта в САЩ се понижава, което спомогна годишният прираст на населението да бъде най-слабия за последния век, се посочва в анализ на експерта по демография Уилиам Фрей от Brookings Institution. През изминалата година Канада увеличи населението си с нетните близо 437 хил. души от чужбина. Това доведе до най-голямото увеличение на броя на жителите в страната от последните 30 години въпреки спад на раждаемостта. Кои модел ще донесе по-добри резултати през 2020 г. предстои да видим. Анкетираните от Bloomberg икономисти прогнозират, че икономиката на САЩ ще се увеличи с 1.8%, а тази на Канада с 1.6%. Този растеж е много по-висок от прогнозите за останалите страни от Г-7, като средно се очаква другите големи икономики да добавят по 0.7% към БВП през тази година.     Осезаемо повишаващото се население в Канада заради имиграционната ѝ политика е една от малкото положителни перспективи за бъдещето на икономиката. Без тази тенденция икономическият растеж на Канада щеше да е много по-слаб. Данните показват, че двете страни разчитат на различни двигатели, за да се противопоставят на световната тенденция на застаряване на населението. Докато Канада разчита на стимулирането на имиграцията, за да поддържа икономическия си растеж, САЩ  подсилват вътрешната си работна сила и повишават производителността.   ", "date": "2020.01.08", "title": "Имиграцията помага на Канада да изпревари САЩ по икономически ръст"}
{"url": "http://www.classa.bg/%D1%81%D0%B2%D1%8F%D1%82/item/404838-%D1%81%D0%BA%D1%80%D0%B8%D1%82%D0%B8%D1%8F%D1%82-%D0%BF%D0%B5%D1%87%D0%B5%D0%BB%D0%B8%D0%B2%D1%88-%D0%BE%D1%82-%D0%B8%D1%80%D0%B0%D0%BD%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%84%D0%B8%D1%80%D0%BC%D0%B8%D1%82%D0%B5-%D0%B7%D0%B0-%D0%BA%D0%B8%D0%B1%D0%B5%D1%80%D1%81%D0%B8%D0%B3%D1%83%D1%80%D0%BD%D0%BE%D1%81%D1%82", "text": "Акциите на компаниите за киберсигурност поскъпнаха значително след убийството през миналата седмица на висш ирански военен служител, тъй като инвеститорите се обзалагат, че увеличеният риск от атаки ще доведе до повече бизнес за тях. Акциите на  Crowdstrike Holdings Inc.  поскъпнаха с 11% в понеделник, което увеличи ръста от 2,7% от петъчната сесия.  FireEye Inc . напредна с 5% за два дни. Компаниите, които предлагат услуги за откриване на заплахи, са тези, които най-вероятно ще се възползват от повишения риск от атаки в сравнение с тези, предлагащи по-традиционни услуги, като защита от типа „защитна стена“, казва Мандийп Син, анализатор на Bloomberg Intelligence. „Наистина компаниите за киберсигурност с чисто защитен бизнес и които откриват заплахи са тези, които могат да бъдат пряк бенефициент от нещо подобно“, каза той в интервю за Bloomberg. „Тези събития са по-скоро в тяхна полза, могат да стимулират търсенето на услугите им“. Американските правителствени служители се подготвят за увеличаване на броя на иранските кибератаки срещу американски фирми и правителствени агенции. Кристофър Кребс, директор на Американската агенция за киберсигурността и сигурността на инфраструктурата, предупреди обществото през миналата седмица да обърне внимание на критичните системи, особено на инфраструктурата за индустриален контрол. Акциите за компаниите за киберсигурност се представиха по-добре от общия пазар през последните два дни.  ETFMG Prime Cyber Security , който проследява индустрията, натрупа 1,3% от 2 януари, в сравнение с 0,6% спад за индекса  S&P 500. \"Значимите събития\" все още могат да помогнат за оправдаване на разходите в индустрията за киберсигурност, въпреки че акциите в групата са \"по-малко реакционни\", отколкото преди, поясняват анализаторите на Evercore ISI Кен Таланян и Кърк Матерн в бележка до клиентите си през миналата седмица.  ", "date": "2020.01.08", "title": "Скритият печеливш от иранската криза: акциите на фирмите за киберсигурност"}
{"url": "http://www.classa.bg/%D1%81%D0%B2%D1%8F%D1%82/item/404839-%D1%80%D0%B5%D0%B0%D0%BB%D0%B8%D1%81%D1%82%D0%B8%D1%87%D0%BD%D0%B8%D1%82%D0%B5-%D0%BC%D0%B0%D1%81%D0%BA%D0%B8-%D0%BE%D1%82-%D1%85%D0%BE%D0%BB%D0%B8%D0%B2%D1%83%D0%B4-%D0%B2-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8%D1%82%D0%B5", "text": "Всички сме гледали филми като \"Мисията невъзможна\", в които тъкмо сме възприели добрия герой за лош и обратното, и изненада! Той сваля супер реалистичната си маска и развръзката тепърва започва. \r\n Е, може би вече изненадата не е чак толкова голяма, защото това е вече изтъркан сюжет. По-изненадващо днес е нашествието на маските в ежедневието. \r\n Ако допреди ръчно изработените, хиперреалистични силиконови маски са били толкова скъпи, че са били само по възможностите на Холивуд, то цената на добрата маска вече се е понижила до около 1000 долара. \r\n А това неизбежно води до последствия и от престъпен характер. Така например през 2011 г. ФБР предложи награда от 20 000 долара за съдействие при намирането на Geezer Bandit, който носеше маска на старец в поредица от грабежи на банки в Южна Калифорния. \r\n Сега изследователите взимат този метод за хиперреалистичната измама, прилаган в реалния свят, и се заемат да я изследват лабораторно. Оказва се, че хората са наистина крайно ненаблюдателни, когато става дума за маски. Това е обезпокоително, тъй като ние, като социални животни, би трябвало да сме доста по-добри в анализирането на лица, предвид важното им значение в комуникацията. \r\n Това означава и че повече престъпници биха могли да прикрият самоличността си чрез маска и да се разминат с присъда, отбелязва Wired. \r\n Проучване, наречено \"Тест на Тюринг\" за хиперреалистични маски, представя на участниците в него изображения на истинско лице и човек, носещ супер реалистична силиконова маска. Молбата е участниците да идентифицират кое лице е \"фалшиво\". В една пета от случаите участниците бъркат кое е истинското лице. \r\n Това от своя страна очевидно може да доведе до проблеми за правоприлагането. \r\n Хиперреалистичните маски, представени в изследването, са направени от силикон и са предназначени да изобразяват човешка глава, включително лунички, бръчки и косъмчета. Те обхващат и раменете и се движат, докато човекът, който ги носи, отваря и затваря уста. Ефектът да ги видиш в реалния живот може да бъде дезориентиращ, обяснява психологът от Университета в Йорк Роб Дженкинс пред CTV. Той е един от съавторите на изследването, публикувано през ноември 2019 г. \r\n           През 2017 г. Дженкинс е част друго проучване - дали минувачите забелязват, ако човек носи маска в реална ситуация на живо. От 160 участници само двама съобщават, че са забелязали маска. \r\n В новото проучване се цели премахването на социалния контекст, затова се прави само с изображения. Хората разпознават нереалистични маски (тип домино или маска на чудовище например) в повечето случаи, но не и хиперреалистичните такива, независимо от времето, което им се дава. В заключението от проучването се казва, че не само, че маските не биват разпознати, но и изглеждат \"по-човешки от човешките\" лица. \r\n Хиперреалистичните силиконови маски - като тези, направени от Realflesh Masks, компания в кандаската провинция Квебек, се използват често във филми и сериали. Нарастващото притеснение е, че тези маски, които могат да се продават на дребно между 550 и 2000 долара, се явяват и средство за дегизиране от страна на бъдещи престъпници. \r\n \"Ако някой с черна маска ограби банка, тогава полицията ще бъде напълно наясно, че не знае как изглежда престъпникът\", посочва Дженкинс пред CTV. \"Но ако някой ограби банка с толкова реалистична човешка маска, тогава властите ще решат, че знаят как изглежда разбойникът и ще тръгнат в съвсем грешна посока\", допълва той. \r\n Заблуждението може да е и за раса, и за възраст, и за пол. \r\n През 2014 г. Иън Мариер от Realflesh Masks успя да помогне за залавянето на сериен банков обирджия, като разпознава маската му, тъй като сам я е направил. \r\n Преди да се свърже с ФБР, те са убедени, че търсят бял мъж на възраст между 50 и 60 години. Заподозреният, когото арестуват с помощта на Мариер, е 35-годишен и чернокож. \r\n Дженкинс знае за около 40 подобни случаи в целия свят. Едно от неговите проучвания разкрива, че расовите пристрастия играят определена роля в разпознаването. Вероятността участник в изследването правилно да различи истинско човешко лице от маска е по-ниска, когато гледа изображения на хора с различна раса. Данните са събрани в Обединеното кралство и Япония. \r\n Проучването само потвърждава, че технологиите и материалите за изработване на маски се подобряват. В заключението му се посочва, че хората с право не са особено доверчиви спрямо реалистични изображения, защото знаят, че снимките могат да се манипулират, \"но може би навлизаме във време, в което същите притеснения се отнасят и за външния вид на лицето в реалния свят\". \r\n И все пак, ако хората не могат лесно да разберат, че става дума за маска, от технологична гледна точка има начин за установяване - най-лесният е с инфрачервено излъчване, което би могло да \" хване\" силиконова маска, тъй като материалът е топлоизолиращ. \r\n Но напредъкът в изработването на маски, трябва да ни говори да имаме едно наум. \r\n", "date": "2020.01.08", "title": "Реалистичните маски - от Холивуд в ръцете на престъпниците"}
{"url": "http://www.classa.bg/%D1%81%D0%B2%D1%8F%D1%82/item/404840-%D1%81%D0%B0%D1%89-%D0%B2%D0%BC%D1%8A%D0%BA%D0%B2%D0%B0%D1%82-%D1%83%D0%BA%D1%80%D0%B0%D0%B9%D0%BD%D0%B0-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0%D1%82%D0%B0-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "Украинските анализатори разбраха, че САЩ не заплашват Иран просто така с бомбардировки на 52 точки. Очевидно щатите отдавна се подготвят за това и могат да нанесат удар по всяко време. Според журналиста Юрий Кот Америка възнамерява да вкара Украйна във войната в Близкия изток. Независимата е удобна логистична платформа за трансфер на военни товари и подразделения. Очевидно първоначално Украйна ще бъде използвана за тези цели. Въпреки това, ставайки съюзник на САЩ във войната с Иран и дори с целия Близкия изток, Независимата ще се постави под удар. Съюзникът на врага е враг за Близкия изток, следователно е възможно и необходимо да се нанесе удар върху него. В резултат на това в допълнение към войната в Донбас в Независимата може да се появи една или повече фронтови линии. Още по-удобно е Близкият изток да бомбардира Украйна - Америка е далече, а Независимата - съюзник на Съединените щати - наблизо. Очевидно тежки времена очакват Украйна. Зеленски няма да може да откаже на Тръмп, в резултат на което Независимата ще бъде въвлечена в ненужна война с всички произтичащи от това тъжни последствия. Обеднялата страна ще бъде опустошена и напълно победена.  ", "date": "2020.01.08", "title": "САЩ вмъкват Украйна във войната в Близкия изток"}
{"url": "http://www.classa.bg/%D1%81%D0%B2%D1%8F%D1%82/item/404841-%D1%82%D1%80%D1%8A%D0%BC%D0%BF-%D0%BF%D0%BE%D1%81%D1%82%D0%B0%D0%B2%D0%B8-%D0%BF%D0%BE%D0%B4-%D0%B2%D1%8A%D0%BF%D1%80%D0%BE%D1%81-%D0%BF%D0%BE%D0%B7%D0%B8%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA", "text": "След убийството на иранския генерал Касем Сюлеймани от американците регионът на Близкия изток се превърна в своеобразно „буре с барут”. Буквално не достига щракване с пръсти, за да може Иран да нанесе удар по американски цели. Междувременно Багдад изисква американските войски да напуснат страната. А в сирийската република проиранското опълчение се засили, заплашвайки нефтените активи на янките в САР.    ", "date": "2020.01.08", "title": "Тръмп постави под въпрос позициите на САЩ в Близкия изток"}
{"url": "http://www.classa.bg/%D1%81%D0%B2%D1%8F%D1%82/item/404824-%D0%BF%D1%83%D1%82%D0%B8%D0%BD-%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D1%82%D0%BA%D1%80%D0%B8%D0%B2%D0%B0%D1%82-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C", "text": "Руският президент Владимир Путин ще участва днес в церемонията по пускането в експлоатация на газопровода „Турски поток“. Домакин на тържественото събитие ще бъде турският президент Реджеп Тайип Ердоган, предаде РИА \"Новости\", цитиран от БГНЕС.      Владимир Путин ще направи работно посещение в турския град Истанбул, където ще участва в церемонията по пускането в експлоатация на газопровода „Турски поток“, се казва в съобщението, разпространено от пресслужбата на Кремъл.  „Също така ще се състоят разговори с президента Реджеп Ердоган, на които се планира да бъдат обсъдени въпросите, свързани с по-нататъшното развитие на руско-турското сътрудничество и актуални международни проблеми, включително ситуацията в Сирия и Либия“, се казва още в съобщението.На церемонията в Турция ще присъства и българска делегация, водена от министър-председателя Бойко Борисов.", "date": "2020.01.08", "title": "Путин и Ердоган откриват „Турски поток“"}
{"url": "http://www.classa.bg/%D1%81%D0%B2%D1%8F%D1%82/item/404825-%D0%BD%D0%B0%D1%81%D0%B0-%D0%BE%D1%82%D0%BA%D1%80%D0%B8-%D0%BF%D0%BB%D0%B0%D0%BD%D0%B5%D1%82%D0%B0,-%D0%BF%D0%BE%D0%B4%D0%BE%D0%B1%D0%BD%D0%B0-%D0%BD%D0%B0-%D0%B7%D0%B5%D0%BC%D1%8F%D1%82%D0%B0,-%D0%BD%D0%B0-%D0%BA%D0%BE%D1%8F%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D0%B8%D0%BC%D0%B0-%D1%83%D1%81%D0%BB%D0%BE%D0%B2%D0%B8%D1%8F-%D0%B7%D0%B0-%D0%B6%D0%B8%D0%B2%D0%BE%D1%82", "text": "НАСА обяви, че нейният спътник  TESS, който търси екзопланети , е  открил нова планета с размерите на Земята , която е на обитаемо разстояние от своята звезда и където  може да има вода в течно състояние , съобщи АФП.  Новооткритата планета беше  кръстена „TOI 700 d“  и е относително  близо до нас - на 100 светлинни години , съобщиха от Лабораторията за ракетни двигатели на НАСА в Пасадена, щата Калифорния.Няколко  други екзопланети от същия вид бяха открити  преди това от  космическия телескоп „Кеплер“ , но това е първото откритие на апарата TESS в тази област. Той беше изстрелян през 2018 г.  Телескопът TESS се насочва към даден небесен участък , за да установи дали планети преминават пред звезди, което причинява временно намаляване на яркостта им.      С получените данни  учените могат да направят изводи за присъствието на планета, за нейната маса, орбита  и др.Звездата TOI700 e малка и е с маса около 40% от тази на нашето Слънце и температурата й е наполовина по-ниска в сравнение с нашето небесно светило. TESS откри три планети, орбитиращи около споменатата звезда - TOI 700 b,c и d, но само последната е в обитаемата зона на своята звезда.   TOI 700 d е с 20% по-голяма от Земята и обикаля звездата си за 37 дни. Тя получава 87% от енергията, която нашето Слънце доставя на Земята.", "date": "2020.01.08", "title": "НАСА откри планета, подобна на Земята, на която може да има условия за живот"}
{"url": "http://www.classa.bg/%D1%81%D0%B2%D1%8F%D1%82/item/404826-%E2%80%9E%D0%B6%D0%BE%D0%BA%D0%B5%D1%80%D0%B0%E2%80%9C-%D1%81-11-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D0%B8-%D0%B7%D0%B0-%D0%BD%D0%B0%D0%B3%D1%80%D0%B0%D0%B4%D0%B8%D1%82%D0%B5-%D0%B1%D0%B0%D1%84%D1%82%D0%B0", "text": "Историята на Сам Мендес „1917“ за двама британски войници, спечелила заветната награда „Златен глобус“ за най-добра драма, получи 9 номинации, включително в категорията за най-добър филм Филмът „Жокера“ спечели 11 номинации за наградите на британските кино и телевизионни постижения, включително за най-добър филм, съобщава БНТ. След него е гангстерският епос на Мартин Скорсезе „Ирландецът“ и „Имало едно време… в Холивуд“ на Куентин Тарантино, и двата с по 10 номинации. Историята на Сам Мендес „1917“ за двама британски войници, спечелила заветната награда „Златен глобус“ за най-добра драма, получи 9 номинации, включително в категорията за най-добър филм. Миналогодишната статуетка със златна маска беше грабната от черно-бялата продукция на Нетфликс „Рома“, която спечели три „Оскара“, но се размина с наградата за най-добър филм. Тази година БАФТА включва сред номинираните си актьори всички фаворити за „Оскар“, като звездата от „Имало едно време“ Леонардо ди Каприо и Рене Зелуегър, която претворява американската певица и актриса Джуди Гарланд в романтичната драма „Джуди“. За водещи актьори са номинирани: Ди Каприо, Адам Драйвър, Тарън Еджертън, Финикс и Джонатан Прайс. Джеси Бъкли („Дива роза“), Скарлет Йохансон („Брачна история“), Сирша Ронан („Малки жени“), Чарлийз Терон („Бомба със закъснител“) и Зелуегър са номинираните за водеща актриса. Най-добрите кандидати за режисьор на годината са Сам Мендес за „1917“, Скорсезе за „Ирландецът“, Тод Филипс за „Жокер“, Тарантино и южнокореецът Бонг Джуун-хоу за „Паразит“. Шестте номинирани за най-добър филм са „1917“, „Изкушение“, „За Сама“, „Рокетмен“, „Съжалявам, че ви изпуснах“ и „Двамата папи“. Наградите БАФТА ще бъдат раздадени на церемония в „Роял Албърт хол“ в Лондон на 2 февруари. Водещ на шоуто ще бъде Греъм Нортън.  ", "date": "2020.01.08", "title": "„Жокера“ с 11 номинации за наградите БАФТА"}
{"url": "http://www.classa.bg/%D1%81%D0%B2%D1%8F%D1%82/item/404833-%D1%81%D1%80%D0%B5%D1%89%D0%B8-%D1%81-500-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D1%85%D0%B0%D0%B2%D0%B0%D0%BD%D0%B0-%D0%B8-%D1%81-%D0%B4%D1%80%D1%83%D0%B3%D0%B8-%D0%BB%D0%B8%D1%86%D0%B0-%D0%BD%D0%B0-%D0%BA%D1%83%D0%B1%D0%B0", "text": "Каква е връзката на „Ла Фокса” с България? Какъв е новият живот на Капитолия? Как е в 80-годишната „Тропикана”? Как се навиват пури? Срещат ли се индианци на Острова на свободата? Защо сравняват Матансас с Атина? Кой е виновен за опашките за хляб? В кое измерение е Варадеро?     Влюбените продължават дълго да се целуват на „Малекон“. Снимка: Къдринка Къдринова   В модерния профил на „Малекон“ се откроява силуетът като разтворена книга на емблематичната сграда „Ла Фокса“ (вляво), дълго подслонявала и български специалисти. Снимка: Къдринка Къдринова   …Досами хотел „Насионал” на крайбрежния хавански булевард „Малекон” е разтворила мощните си обятия и една от най-емблематичните сгради на Хавана – „Ла Фокса”. Тя е построена през 1956 г. от група испански и кубински архитекти във формата на отворена книга с три крила и на 36 етажа, с панорамен ресторант в средната колона, със собствено училище, магазини, гараж и общо 373 апартамента. „Ла Фокса” е била замислена като въплъщение на модерните в онази епоха идеи на Льо Корбюзие за самодостатъчна „сграда-град”, обърната изцяло към човека, осигуряваща му много слънце и въздух. След революцията тя дава подслон на многобройните специалисти от тогавашните социалистически страни, които са поканени, за да помагат на кубинската икономика. Тук през годините са живели и стотици български специалисти със семействата си. Общо в Куба за периода между 1959 и 1989 г. са се трудили и учили около 40 000 българи. Оставили много приятели на Острова на свободата и чудесни спомени за труда си. И до днес из цялата страна продължават да безотказно работят българските водни помпи от соцерата. „Малекон“ е любимо място за семейни разходки. В далечината се вижда силуетът на „Ла Фокса“ и двете кули на хотел „Насионал“ до нея. Снимка: Къдринка Къдринова   В сила са и… българските стихове за Куба, която е вдъхновявала много наши поети да пишат за нея. Вечни остават и строфите на Матей Шопкин за „Малекон”, където „влюбените дълго се целуват”, изпяти от обожаваната на Острова на свободата Йорданка Христова. „Малекон“ и влюбените са толкова невъзможни един без друг, колкото и „Малекон“ и морето. Снимка: Къдринка Къдринова   Все така си вървят нещата на „Малекон”. И влюбените са там с целувките си. И рибарите с въдиците. И разхождащите се семейства. И младежките компании. Рибарите са неизменна част от облика на „Малекон“. Снимка: Къдринка Къдринова   Е, вярно, някои са се струпали край хотели или официални сгради, за да хванат от тях интернет сигнал. И да се вторачат в телефонните екрани… Интернетът в Куба действа така – купуваш си карта с определен брой минути и с парола за достъп. После гледаш да уловиш Wi-Fi сигнал от хотел или институция и да се впишеш с паролата си. Там, където сигналът е най-стабилен, редовно се струпват най-много хора. И кубинската общителност веднага избива в нови запознанства, приятелства, флиртове… Пък из други ширини се оплакват, че интернетът водел до отчуждения… Две ученички излизат от пряка на „Малекон“. А зад тях има кът за Wi-Fi контакт. Снимка: Къдринка Къдринова   Защо Хосе Марти е гушнал дете пред посолството на САЩ?   Разходката по „Малекон” предлага още много колоритни срещи, сгради, паметници и истории. Между хотелите „Насионал” и „Ривиера” е разположено и посолството на САЩ, пред което има изградена площадка с метални арки и с пилони за много знамена. Известна е като „Антиимпериалистическата трибуна”. Там през годините са били провеждани множество кубински митинги с искания за отмяна на блокадата и за отказ от агресивната американска политика срещу Острова на свободата.   Част от Антиимпериалистическата трибуна пред посолството на САЩ в Хавана днес е в ремонт, но продължават да се извисяват като бамбукова гора пилоните за знамена. Снимка: Къдринка Къдринова   Недалеч от тази площадка и от американското посолство стои още един паметник на Хосе Марти. Поетът е изобразен, гушнал малко детенце и протегнал обвиняващо ръка, сочеща към посолството на САЩ.   Който не знае историята на Елиан Гонсалес, трудно щ разбере, защо още един паметник на Хосе Марти стои на „Малекон“, гушнал детенце, и сочи обвинително към посолството на САЩ (сградата му не е влязла в кадъра). Снимка: Къдринка Къдринова   Статуята е издигната на това място и с това недвусмислено послание в разгара на нашумелия случай с 6-годишния Елиан Гонсалес, разгорял се през 1999-2000 г. След като родителите на момченцето се развеждат, майка му и новият ѝ приятел го вземат със себе си, когато заедно с още хора поемат със сал нелегално към САЩ. Повечето пътници, включително майката, се удавят. Елиан и още трима души от сала успяват да стигнат до Маями. Там детето е поето от роднини на майката, които настояват то да остане с тях. От Куба обаче протестира бащата, който изобщо не е знаел за авантюрата на бившата си жена. Бащата държи да си вземе сина обратно в Куба и да го отглежда заедно с новата си съпруга. Случаят, разиграл се по времето на американския президент Бил Клинтън, разпалва много политически страсти. Кубинската държава и лично Фидел Кастро застават изцяло зад бащата на Елиан. Пред Службата за защита на интересите на САЩ в Хавана (такъв е тогава все още дипломатическият статут на американското представителство, което става посолство чак през 2015 г.) се провеждат многобройни митинги. И именно оттогава е паметникът на Марти с детенцето. В крайна сметка правосъдието в САЩ решава, че Елиан трябва да живее с баща си и човекът се прибира с момчето си в Куба. А статуята на поета с дете в обятията стои и до днес като памет за онези събития.   Завръщането на малкия Елиан Гонсалес и баща му в Куба на 28 юни 2000 г. Снимка: cadenagramonte.cu   Паметници, хотели, санкции   Пак на „Малекон” се намира и паметникът на един от най-големите герои от освободителната война на Куба с испанците – Антонио Масео. Паметникът е с гръб към морето, което всъщност е Мексиканският залив. Брегът оттатък залива е на САЩ – силата, за която още в годините на онази война е било ясно, че е новото колониално зло за Куба. И затова яхналият буйния си кон Масео ѝ е обърнал гръб. А точно срещу паметника се извисява небостъргачът на една от най-добрите хирургични болници в Куба, която носи името „Братя Амейхейрас” в памет на четирима братя герои на Кубинската революция, трима от които загиват в борбата.   Паметникът на Антонио Масео на „Малекон“ е с гръб към морето, тоест към САЩ, и с лице към високата сграда на едн от най-добрите кубински болници. Снимка: Къдринка Къдринова   Все на същия дълъг 8 километра „Малекон”, но в по-близкия му до пристанището и историческата част на града участък, е внушителният паметникът на още един голям герой от освободителната война – родения в днешната Доминиканска република Максимо Гомес. Нашите автобуси от FITCuba 2019 всеки ден минаваха покрай него, защото оттам е пътят за крепостта „Ла Кабаня”, където се провеждаха основните прояви на форума ни. До крепостта се стига най-бързо по суша през тунел, прокопан под Хаванския залив, и в него се влиза именно след завой край паметника на Гомес.   Паметникът на Максимо Гомес, един от големите герои в националното освобождение на Куба. Снимка: Къдринка Къдринова   Недалеч от него е и бившият президентски дворец, превърнат в Музей на революцията. В парка пред музея е най-новият паметник на Хосе Марти в Хавана. Той е бил подарен на града от… Ню Йорк, където поетът революционер е живял в изгнание 15 години, подготвяйки войната за независимост на Куба. Инсталиран е през 2017 г.   Най-новият паметник на Хосе Марти в Хавана е дар от Ню Йорк и е инсталиран през 2017 г. пред Музея на революцията (на заден план), разположен в някогашния президентски дворец. Снимка: Къдринка Къдринова   Все пак най-живо потопен в хаванския живот си остава най-старият паметник на Апостола на свободата – онзи от „Парке Сентрал”. Около него постоянно сноват хора, уреждат си срещи и се целуват в подножието му. Наоколо редовно се събират и музикални групи, които свирят, пеят, а понякога и танцуват за радост на туристите. Дори бейзболните запалянковци имат обичая да се събират на тумби под сянката на палмите край паметника и да спорят шумно за играчи и отбори. Най-старият паметник на Хосе Марти в Хавана се издига на площад „Парке Сентрал“. Снимка: Къдринка Къдринова   Целият площад е пълен хем с история, хем с архитектурни прелести, хем с всички днешни предизвикателства. Фигурата на Марти е с лице към към две красиви сгради – Музея на изящните изкуства и суперелегантния петзвезден хотел „Мансана” от германо-швейцарската верига „Кампински”, открит през 2017 г. Именно него Тръмп включи в санкционния списък, разширен с още пет кубински хотела в навечерието на 500-годишнината на Хавана – защото съсобствевник на „Мансана” е прословутата кубинска „Гавиота”.   Петзвездният хотел „Мансана“ от веригата „Кемпински“ беше вкаран от Тръмп в неговия санкционен списък навръх 500-годишнината на Хавана. Снимка: Къдринка Къдринова   5-етажната сграда, в която се разполага хотелът, е от 1910 г. Била е строена за търговски център и дълго е била именно това. Пространството, заградено в „сърцевината” ѝ – в покрития вътрешен двор, и сега е пълно с магазини, повечето от които са на прочути световни марки, като „Версаче”, „Джорджо Армани”, „Лакост” и др. А на покрива има басейн с великолепен изглед. С басейн на покрива е и хотелът адаш на площада – „Парке Сентрал”. Той също е от веригата „Иберостар” на дон Мигел Флуша. Именно в него отсяда екипът на американския президент Барак Обама, който прави историческото си посещение в Куба през 2016 г. Хотел „Парке Сентрал“ от веригата „Иберостар“ се намира на едноименния площад „на пъпа“ на Хавана. Снимка: Къдринка Къдринова   Един от резултатите на онова посещение е договарянето американската хотелска верига „Мариот” да поеме най-стария кубински хотел – основания още през 1844 г. и настанил се в настоящата си сграда през 1875 г. „Инглатера” („Англия”), който също е разположен на площад „Парке Сентрал”. След идването в Белия дом на Тръмп и промяната на курса на Вашингтон спрямо Куба обаче тази сделка увисва. А намиращият се до „Инглатера” друг също прочут хотел – „Телеграфо”, е част от санкционния списък на Тръмп. Него пък го стопанисва „Абагуанекс” – фирмата на Службата на Историка на Хавана. „Телеграфо” е основан през 1860 г., а от 1888 г. е в сегашната си сграда, открояваща се с характерния си син цвят. Бил е най-модерният за времето си – още през 1914 г. всяка стая е разполагала с телефон и със собствена баня. Съсед на „Телеграфо” и „Инглатера” на площада е и споменатият вече Гран-театър на Хавана „Алисия Алонсо” с неговата впечатляваща барокова фасада. За нас, участниците във FITCuba 2019, на сцената на театъра бе изнесен зрелищен спектакъл, представящ с песни и танци историята и културните влияния в Хавана. Като „жива скулптура” участва дори изпълнителка, изобразяваща бронзовата La Giraldilla – символа на града…   Разходка из Капитолия   Пак специално за нас отвориха и все още намиращата се в ремонт по време на престоя ни в Куба сграда на хаванския Капитолий. Той е точно до Гран-театъра. Капитолият също имаше юбилей през 2019-та – той е завършен през 1929 г., преди 90 години. Построен е по времето на диктатора Херардо Мачадо като умалено копие на Вашингтонския. Твърди се, че групата архитекти, работила по него, е била повлияна също от силуетите на парижкия Пантеон и на базиликата „Св. Петър” във Ватикана.     През май 2019-та куполът на хаванския Капитолий още беше в скелета и със специално покритие, за да се извърши позлатяването му. Снимка: Къдринка Къдринова   Преди революцията Капитолият подслонява двете камари на парламента. След това в него е настанена Академията на науките и министерството на науката, технологиите и околната среда. От 2010 г. започва дългият ремонт на сградата с цел тя да се върне към първоначалната си функция – отново да приеме законодателния орган на Куба. Реконструкцията се осъществява с помощта на Русия.   Централното фоайе на Капитолия. Снимка: Къдринка Къдринова   Когато домакините ни от FITCuba 2019 организираха нашата обиколка из Капитолия, ремонтът из импозантните му зали и фоайета практически беше приключил и ние можахме да ги разгледаме в целия им блясък. Довършваше се само куполът му, върху който се полагаше позлата. Отнесена за обновяване беше и прочутата 15-метрова бронзова статуя, изобразяваща Републиката, която стои в ниша точно срещу главния вход. Сред красивия разноцветен мрамор, оформящ ефектни орнаменти по пода в централното фоайе на Капитолия, се откроява осмоъгълна звезда, в чийто център, под непробиваемо стъкло, е монтиран един легендарен диамант. Той е принадлежал на последния руски цар Николай Втори и е бил донесен в Хавана от турски търговец, закупил го в Париж. Точката, в която е положен диамантът, се смята за „нулевият километър” на Куба. Оттук се отмерват всички разстояния по нейните пътища. Диамантът, инкрустиран в пода в централното фоайе на Капитолия, вече е реплика на оригиналния, който е в трезор от съображения за сигурност. Снимка: Къдринка Къдринова   Въпреки защитата, диамантът мистериозно е бил откраднат през 1946 г. И също толкова загадъчно е върнат година по-късно. През 1973 г. от съображения за сигурност оригиналът е прибран в трезор, а на негово място е поставена реплика. Бяхме и в заседателната зала на някогашния Сенат, в която под стъкло на стената се съхранява първото знаме на независима Куба.   Заседателната зала на Сената в Капитолия. На стената е първото знаме на независима Куба. Снимка: Къдринка Къдринова   Кубинският президент Мигел Диас-Канел приветства в Капитолия чуждестранните делегации за честването на 500-годишнината на Хавана. Снимка: Granma   К Kапитолият бе естественият декор за юбилейния спектакъл на стъпалата му. Снимка: Синхуа   Момент от спектакъла на стъпалата на Капитолия. Снимка: Синхуа   Същата вечер Капитолият се превърна и в сцена на зрелищен спектакъл на открито, посветен на 500-годишнината на кубинската столица. Зрителите се бяха разположили на седалки, изпълнили булевард „Прадо”. А фееричното представление се разгръщаше по стълбите на Капитолия. В него участваха Националният балет на Куба, Националният фолклорен състав, Националният симфоничен оркестър и др. Вечерта завърши с пищни фойерверки над купола на Капитолия.   „Тропикана” навърши 80   Огнените спектакли на „Тропикана“ никого не оставят равнодушен ето вече 80 години. Снимка: Къдринка Къдринова   А на 30 декември закръгли 80 години още една световна легенда – вариетето „Тропикана”. Разположено сред тропическата зеленина на квартала Марианао на кубинската столица, то тегли като магнит всеки гост в града. И посещението наистина не бива да се пропуска.   Танцьорките на „Тропикана“ са и между масите. Снимка: Къдринка Къдринова   Преживяването, което предлагат изпълненията на трупата на „Тропикана”, е несравнимо с нищо. Програмата е изградена от тематични части със сюжети от историята и културата на Куба, предадени със завладяващи костюми, танци и песни. Всяко следващо изпълнение вдига градусите спрямо предишното, а на финала танцьорите вдигат и всички зрители да танцуват с тях. Зарядът от тази красота и веселие държи после със седмици.   Благодарение на FITCuba 2019 посетихме и още едно уникално място – Националната ботаническа градина край Хавана, създадена през 1967 г. като научно звено към Хаванския университет. Върху 600 хектара са събрани около 4000 видове растения. Повечето са на открито, но има и голям оранжериен комплекс. Гордостта на градината са 98-те вида палми, както и колекцията от борове, виреещи и в тропиците.   В оранжерийния комплекс на хаванската Ботаническа градина се срещнахме и с ето този колоритен служител. Снимка: Къдринка Къдринова   В Ботаническата градина на Хавана са събрани 98 вида палми. Снимка: Къдринка Къдринова   При тютюна, скалите и пещерите в долината Винялес   Домакините ни се погрижиха да ни закарат и до една сравнително близка до Хавана провинция, включила борове и в името си – Пинар дел Рио, което означава нещо като „борове край реката”. Разбира се, боровете там са тропически и не са най-интересното. Тази най-западна провинция на Куба всъщност е много по-известна с тютюна си, смятан за най-добрия на острова и дори в света.   Тютюнево поле и сушилня за тютюн в една от фермите в долината Винялес в провинция Пинар дел Рио. Снимка: Къдринка Къдринова     Тютюн се отглежда и в красивата долина Винялес, която носи на Пинар дел Рио и туристическа слава с природните си прелести. Специфичното за нея са удивителните по формата си закръглени планини, наричани моготес. Те израстват вертикално нагоре от равния терен и се състоят от древни карстови скали. Преди милиони години са били на дъното на море. Този природен феномен се повтаря само на още едно място на планетата – във Виетнам. Долината Винялес е със статут на национален парк и е част от списъка на ЮНЕСКО с природно наследство на човечеството.   Снимка от автобуса на специфичните кръгли планини моготес в долината Винялес. Снимка: Къдринка Къдринова Под повечето от планините моготес там има и красиви пещери. Разходиха ни из една от тях, пригодена за туристически посещения и известна като Пещерата на индианеца, защото край нея навремето е имало индианско селище. Уви, индианците в Куба са напълно изтребени от испанците още скоро след началото на конкистата. Въпреки това в генома на кубинците все пак присъстват и елементи от индиански гени. За забава на туристите, преди влизането в Пещерата на индианеца им се поднася атрактивно представление с индиански танци от трима младежи – две момчета и едно момиче, които наистина приличат на индианци и са пременени и боядисани така, че да ги вземеш за съвсем автентични. Площадката за изявата им също е аранжирана подобаващо – с индианска колиба и индиански барабани. Момичето кара туристите да свирят с огромна раковина, едно от момчетата ги включва в танците, другото удря барабаните, а веселбата е всеобща.   Предрешени като индианци младежи правят шоу за туристите преди влизане в Пещерата на индианеца във Винялес. Снимка: Къдринка Къдринова До входа в пещерата трябва да се изкачим по стръмни стъпала в скалата и някъде около последните попадаме на ниша, в която ни чака усмихнат дядо с китарата си. Той запява вдъхновено прочутата песен на Карлос Пуебла за Че Гевара. Печели бурни овации и много снимки. Впрочем, оглавяван тъкмо от Че Гевара оперативен щаб действа в една от пещерите на Пинар дел Рио по време на нахлуването на наемниците на ЦРУ в залива Кочинос през април 1961 г. Тогава кубинската отбрана, предвождана лично от Фидел Кастро, ги разбива само за 72 часа.   Чухме от този достолепен певец вдъхновено изпълнение на песента за Че Гевара точно до входа в Пещерата на индианеца. Снимка: Къдринка Къдринова Пещерата на индианеца е огромна и изпълнена е причудливи сталактити.  Пътеката е ту тясна, ту се разширява, ту се изкачваме, ту слизаме. На места под краката ни става доста хлъзгаво заради влагата. През пещерата минава и река. Щом стигаме до нея, започваме да се настаняваме в лодките, които идват една след друга, за да извозят голямата ни група. Пеша просто няма как да продължим – изходът е само по вода. На места лодките се промушват през доста теснини и надвесени отгоре ни скални гънки, някои от които си имат и наименования, защото приличат на силуети на различни животни.   От Пещерата на индианеца се излиза само с лодки. Снимка: Къдринка Къдринова След пещерната разходка ни откарват с автобуси и до следващата атракция в местността Дос Ерманас –  огромен, 120 на 180 метра, цветен стенопис върху скала. Творбата, създадена през 1961 г., изобразява сцени от праисторическия живот. Тя е дело на кубинския художник Леовихилдо Гонсалес, последовател на мексиканския монументалист Диего Ривера.   Скалният стенопис в местността Дос Ерманас и неизменната музикална група край него. Снимка: Къдринка Къдринова Как се навиват пури   Край стенописа има и живописен ресторант под навеси, озвучаван от неизменната за всяко кубинско заведение музикална група, която ни изрежда всички популярни местни хитове, докато обядваме. До бара е подпряна и работната масичка на приказлив майстор на пури. Той обяснява разни тънкости за навиването на тютюневите листа – например, че вътре се слагат по-твърдите, а външните трябва да са меки и еластични като коприна – докато сръчните му пръсти произвеждат една след друга уханните стегнати пръчици, разграбвани още „топли” от пъстроезичната журналистическа компания. Пообщувахме и с още един такъв майстор, когато ни закараха да разгледаме сушилня за тютюн в едно ранчо в долината Винялес. Момчето правеше пурите на масичка в самата сушилня – наподобяваща плевня лека постройка от дървени летви, покрити със сухи палмови листа, които хем осигуряват достатъчна проветривост, хем предпазват от дъжд, когато вали. Хората от ранчото, чиято прехрана е производството на първокласен тютюн, ни посрещнаха сърдечно, поканиха ни в къщите си, почерпиха ни с типичното местно кафе с… ром.     Домакинята ни в тютюневата ферма приготви за всекиго кафе с ром. Снимка: Къдринка Къдринова    Селска къща във Винялес. Снимка: Къдринка Къдринова   Гостувахме и в друго ранчо, където освен връщащи се от полето младежи в широкополи шапки, видяхме и други, които усърдно се трудеха в местната автоработилница – изчукваха останките на стара кола, което се канеха да преобразят и възродят, както само кубинците умеят.     Младежи се връщат от работа на тютюневата плантация. Снимка: Къдринка Къдринова   И във Винялес има майстори, способни да вдъхват нов живот на стари коли. Снимка: Къдринка Къдринова А по съседство три 8-9-годишни приятелки артистично позираха за снимките ни пред къщата на една от тях заедно с майка ѝ и малката ѝ сестричка. И трите обявиха, че ще стават фотомодели.   Бъдеща фотомоделка от Винялес позира пред дома си. Снимка: Къдринка Къдринова Разходихме се и из уютното, предимно едноетажно градче Винялес, което е административен център на едноименната долина. Спокойни, усмихнати и общителни, местните хора са свикнали с чуждите туристи. От години там, а из селата в долината, редовно гостуват любители на селския туризъм. Подслоняват се под наем в приветливи частни домове, боядисани в ярки цветове, и си плащат, за да ходят за берат тютюн в полето заедно с домакините си.   Изглед от град Винялес. Снимка: Къдринка Къдринова Другият видим частен бизнес тук са бръснарниците и фризьорските салони. Повечето са на открито, под някой навес, който да прави сянка. Майсторът или майсторката на подстригването и прическите обаче са неизменно в снежно-бели престилки.   Подстригване на открито във Винялес. Снимка: Къдринка Къдринова В центъра на градчето, до площада с бюста на Хосе Марти, с палмите и с църквата, има и хотел с гръмкото име „Централ Винялес” (Central Viňales) – и той почти „домашен”, на скромните два етажа, с ефектно фонтанче във вестибюла във формата на изкусителна мулатка, със спретнати стаи и с прохладен ресторант.   Централният площад на град Винялес. Снимка: Къдринка Къдринова  Във фоайето на хотел „Централ Винялес“. Снимка: Къдринка Къдринова От другата страна на улицата са се подредили още заведения със сенчести веранди, на ъгъла има добре зареден магазин, жените ходят по улиците с разпънати чадъри, за да се пазят от слънцето…   По централната улица на Винялес. Снимка: Къдринка Къдринова Сбогувахме се с долината Винялес от панорамната площадка „Лос Хасминес”, откъдето се открива вълшебна гледка към планините моготес, обвити в буйна тропическа зеленина.   Изглед към долината Винялес от панорамната площадка „Лос Хасминес“. Снимка: Къдринка Къдринова Докато очите ни се пълнеха с тази красота, сърцата ни подскачаха в ритъма на темпераментната музикална група, която с изпълненията си на площадката изкуши мнозина от журналистите да се впуснат в пламенни кубински танци. За довиждане имаше и почерпка с пиня колада…   Пиня колада на тръгване от Винялес. Снимка: Къдринка Къдринова Улична фиеста, прочут театър и опашка за хляб в Матансас   С ярка и масова фиеста ни посрещнаха и на площада пред театъра в град Матансас, който посетихме два дни по-късно. 150-хилядният град, който е център на едноименната провинция, е разположен на около 90 км източно от Хавана, на две трети от пътя към прочутия курорт Варадеро.   Фиеста в Матансас. Жълтата фасада вдясно е на прочутия театър „Сауто“. Снимка: Къдринка Къдринова Градът е основан през 1693 г. През 19-ти век печели прозвището си „кубинската Атина” заради високото развитие на поезията, културата, правото и демократичния дух в града, което мнозина свързват с престоя в него на енциклопедичната личност Хосе Мария Ередия – преди всичко голям поет, но също и хуманист, юрист, преподавател, историк, журналист, депутат и т.н. Хосе Мария Ередия е оставил следа в развитието и на други държави като Венесуела, Мексико, САЩ. Матансас се слави и с прочутия си театър „Сауто”, построен през 1863 г. Залата му притежава уникална акустика. На сцената му са гастролирали Енрико Карузо, Анна Павлова, Сара Бернар, както ни разказа директорът на „Сауто”, докато ни го показваше. В част от сградата на театъра все още се довършваше ремонтът му.   Залата на театър „Сауто“ в Матансас е прочута с уникалната си акустика. Снимка: Къдринка Къдринова   А отвън, на площада, се вихреше карнавална фиеста – с костюмирани феерични герои на кокили, с огнени фолклорни танцьори, с певци… И със спонтанната радост на жителите на Матансас от кипналия празник, в който те масово се включиха.   Младо семейство от Матансас с мотоциклета си – най-любимото транспортно средство на младите кубинци. Снимка: Къдринка Къдринова Артистични изпълнения имаше практически из целия светнал с наскоро обновени фасади център на града. На много места танцови състави изпълнява дансон – национален кубински танц, създаден във втората половина на 19-ти век тъкмо в Матансас от родения в града композитор Мигел Фаилде. По-късно от дансона произлизат ча-ча-ча и мамбо. Фиеста с участието на акробати и на реге-състав имаше и на централния площад на града с паметника на Хосе Марти, включващ и фигура на разкъсващата оковите си Свобода.   Централният площад на град Матансас. Снимка: Къдринка Къдринова     Домакините ни от FITCuba 2019 ни показаха реновираните хотели и заведения наоколо. Посетихме и напълно запазена аптека от 19-ти век, заела няколко обширни помещения и патиото на старинна къща. На една от улиците в Матансас се натъкнахме и на опашка пред хлебарница. Струпалите се хора тревожно обсъждаха дали ще стигне хлябът за всички.   Опашка за хляб в Матансас. Снимка: Къдринка Къдринова Това беше периодът, в който в Куба наистина имаше сериозен дефицит от брашно, а и от пилета. И двата продукта влизат в социалните „книжки” (купоните), така че недостигът им създаваше напрежение. А той бе резултат на все същата американска санкционна политика, част от която е възпрепятстването на кубинската държава да получава кредити и да се разплаща с партньорите си по банков път. Така съответно се пречи и на вноса на продукти. Специално дефицитът с пилетата дойде заради прекъсната от десния бразилски президент Жаир Болсонаро бартерна сделка за доставка на бразилски пилета в Куба. Кубинският президент Мигел Диас-Канел излезе с изявления, че няма нищо друго по-важно от осигуряването на достатъчно храна за народа, правителството предприе спешни мерки и месец след нашето участие във FITCuba 2019 проблемът с недостига на храни от „книжките” бе решен чрез извънреден внос. Разбира се, трябва да се има предвид, че при всяка покупка в чужбина кубинската държава е принудена да се разплаща чрез сложна система с посредници, за да се заобиколят американските наказателни мерки, и това оскъпява значително цената на внасяната продукция. Така че подобни извънредни усилия винаги са стресов удар за кубинската икономика, която трябва да извади ресурси от един сектор, за да покрие такива изкуствено предизвикани липси в друг. Обич към живота по кубински или санкции по тръмповски? Ето заради тази постоянна преса на блокадата, за Куба е толкова важно да поддържа жизнен туризма си – та от него идват толкова необходимите ѝ средства, той носи 10% от кубинския БВП. Затова и ежегодният FITCuba събира не само авторитетни чуждестранни участници от бранша, но и журналисти от цял свят – за да се разказва повече за Куба, за да я откриват повече хора, за да има повече туристически пътувания. Онова, с което Островът на свободата държи да се отличава от всички останали притегателни туристически дестинации по света, е човешкият фактор – настроението, чувството за общност и обич, в които се потапят тук всички гости. Ненапразно министърът на туризма Мануел Мареро Крус, който неотдавна вече бе избран за министър-председател, по време на FITCuba 2019 през май т. г. подчерта неколкократно контраста между тази типична кубинска атмосфера и агресивността, излъчвана от САЩ с техните санкции: „Докато други бият тъпаните на войната, ние предлагаме мир, гостоприемство, сърдечно общуване, приятелство.”   Именно тези усещания обгръщаха цялата програма на FITCuba 2019. Те сякаш надуваха платната и на катамараните, с които домакините ни изведоха в морския залив на Матансас, а оттам – и по красивата река Канимар с природния парк около нея.   С катамаран в залива на Матансас. На мрежата – част от интернационалната журналистическа компания на FITCuba 2019.Снимка :КъдринкаКъдринова  Международен хоровод на катамарана, с който пътуваме по река Канимар край Матансас. Снимка: Къдринка Къдринова Същото настроение ни съпътстваше и във финалната кулминация на нашето пътуване – във вълшебния рай на Варадеро. Там дори само кристалното море, финия пясък и палмите стигат, за да се почувства човек в неземно измерение.   Вълшебният плаж на Варадеро, някогашната вила на Дюпон (в дъното), която днес е ресторант. Снимка: Къдринка Къдринова Но има още и хотели от различни световни вериги, разумно съчетали природа и удобство. Има и изкуство, вплетено не само в артистичните програми, но и в оформлението на заведения и околна среда. Има и редовни трансфери с лодки от брега до заградени навътре в морето делфинариум, в който всеки може да поплува с делфини и дори да се разцелува с тях. Артистичното кафе в хотел „Сол Мелиа Варадеро“, където всяка колона е изрисувана от различни известни кубински художници. Снимка: Къдринка Къдринова Има и неподправена дружба между народите, укрепнала вече в предишните дни на пътуването ни, когато към нашата чуждестранна журналистическа група се присъединиха и кубинските колeги, отразяващи FITCuba 2019. Фиестата не спира и на катамарана, който ни отвежда до кораловия остров Кайо Бланко край Варадеро. Там ни очаква „Пиратска нощ” – вечеря с морски дарове, а после зрелищен спектакъл с танци с факли на плажа… Тези „кайос” – пръснатите като огърлица островчета около големия остров Куба, отдавна също са търсен туристически хит. Много от тях са развити като самостоятелни курорти – като например Кайо Санта Мария, който беше център на миналогодишния FITCuba 2018 и до който води 48-километрово шосе, построено направо през морето по идея лично на Фидел Кастро…   Път в морето – от големия остров Куба към курортния Санта Мария. Снимка: Къдринка Къдринова Всичко, разказано дотук, са само бегли щрихи от една ярка, но и сложна за Куба година. Годината на 60-годишнината от революцията. Годината на 500-годишнината на Хавана. Но и годината на най-суровото ожесточаване на американската антикубинска блокада от десетилетия насам… Куба продължава да е слънчева и усмихната. Върви по пътя си все така с изправена снага и горда от постигнатото. Но и постоянно нащрек, постоянно под външен натиск… С надеждата, че разумът все пак има силата да надделява и над най-упоритото мракобесие, кубинците отпразнуваха още един юбилей в края на 2019-та. На 17 декември се навършиха пет години от освобождаването през 2014 г. на петимата кубински агенти, които са били внедрени в радикални антикарстристки групировки в Маями, за да информират за техни терористични планове срещу родината. Петимата, както ги наричат всички, са арестувани през 1998-ма и получават много тежки присъди в САЩ. След дълга международна кампания за освобождаването им, то става факт на 17 декември 2014 г. И в същия ден тогавашните лидери на САЩ и Куба – Барак Обама и Раул Кастро – обявяват „размразяване” в двустранните отношения, продължило с много оптимистични перспективи в следващите две години. Вярно, после дойде Тръмп и върна всичко дори по-назад, отколкото беше преди Обама. Но все пак веднъж вече се видя, че да, може и иначе – може да се действа и с разум и добронамереност. Време е историята да се събуди и нещата отново да бъдат сложени по местата им: да се даде път за обичта към живота по кубински и да се спре задушаването му със санкции по тръмповски.", "date": "2020.01.08", "title": "Срещи с 500-годишната Хавана и с други лица на Куба"}
{"url": "http://www.classa.bg/%D1%81%D0%B2%D1%8F%D1%82/item/404827-%E2%80%9E%D0%B5%D0%B2%D1%80%D0%B8%D0%BA%D0%B0%E2%80%9C-%D1%83%D1%87%D0%B5%D0%BD%D0%B8%D1%82%D0%B5-%D0%BE%D1%82%D0%BA%D1%80%D0%B8%D1%85%D0%B0,-%D1%87%D0%B5-%D0%BC%D0%BE%D0%B7%D1%8A%D0%BA%D1%8A%D1%82-%D0%BD%D0%B8-%D0%B5-%D0%BE%D1%89%D0%B5-%D0%BF%D0%BE-%D0%BC%D0%BE%D1%89%D0%B5%D0%BD,-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D1%81%D0%B8-%D0%BC%D0%B8%D1%81%D0%BB%D0%B8%D0%BC", "text": "Учените откриха нова форма на мозъчна дейност, свързана с това как клетките обработват информация. Невероятната находка предполага, че мозъкът ни е дори по-мощен, отколкото се смяташе досега, според екипа. Новото изследване, проведено от германски и гръцки учени и публикувано в списание Science, се съсредоточава върху сигналите, изпратени и получени от краищата на невроните, известни като „дендрити\". Предаваната от тези части на мозъка информация е от ключово значение за това как органът решава последващите действия. Работейки с човешка мозъчна тъкан, екипът открил неочаквано сложна електрическа активност в дендритите на човешките пирамидални неврони. Моделирането на тази дейност след това показа, че единичните неврони са способни да решават изчислителни проблеми, за които се смяташе, че се нуждаят от много повече мозъчна мощ. „Дендритите са от централно значение за разбирането на мозъка, защото те са в основата на това, което определя изчислителната сила на единичните неврони\", казва съавторът на изследването Матю Ларкум, невролог от университета в Хумболт в Берлин. „Имаше един „еврика\" момент, когато за първи път видяхме потенциалите на дендритните действия.\" Понастоящем малко се знае за това как действат дендритите при другите видове или дали този вид високо-изчислителна дейност е уникално човешка. е Невероятно трудно е да се регистрира дендритната активност при хора или животни, докато те са живи, и Ларкум казва, че са необходими повече изследвания, за да се попълнят тези празнини.", "date": "2020.01.08", "title": "„Еврика“: Учените откриха, че мозъкът ни е още по-мощен, отколкото си мислим"}
{"url": "http://www.classa.bg/%D1%81%D0%B2%D1%8F%D1%82/item/404828-%D0%BF%D1%80%D0%BE%D1%86%D0%B5%D1%81%D1%8A%D1%82-%D1%81%D1%80%D0%B5%D1%89%D1%83-%D1%85%D0%B0%D1%80%D0%B2%D0%B8-%D1%83%D0%B5%D0%BD%D1%81%D1%82%D0%B8%D0%B9%D0%BD-%D0%B8-%D0%BF%D1%80%D0%B5%D0%BC%D1%8A%D0%BB%D1%87%D0%B0%D0%B2%D0%B0%D0%BD%D0%BE%D1%82%D0%BE-%D1%81-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%85%D0%BE%D0%BB%D0%B8%D0%B2%D1%83%D0%B4", "text": "Позорният продуцент Харви Уенстийн най-накрая е съден за сексуални посегателства и изнасилване, а от Холивуд искат да знаем, че те са ужасени - въпреки че години наред тихомълком оставяха Уенстийн да насилва жени и дори да се шегува за това. Изборът на жури за съдебния процес на Уейнстийн започна и всички погледи бяха насочени към някогашния холивудски титан, когато влезе в съда, като се опитваше да изглежда по-възрастен от своите 67 години. Над 100 жени го обвиняват в различни нива на сексуална непристойност, от нежелани аванси до изнасилвания. Стотици повече обаче мълчаха, докато той уж преследваше тези жени, въпреки че поведението на Уенстийн беше една от най-големите „открити тайни\" в бранша. Когато Уенстийн най-накрая беше обвинен в пет престъпления за сексуално посегателство и изнасилване през 2018 г. в Ню Йорк, броят на мълчалите преди това имена, които признаха, че са \"чули истории\" за \"неподходящото\" поведение на мега-продуцента, беше почти комичен. Повечето в Холивуд изразиха облекчение, че най-накрая той е привлечен към отговорност, но някои продължават да пледират незнание или дори да хвалят магната, особено актьорите, чиито кариери той е стартирал или подкрепял. Награждаваните актьори Мерил Стрийп и Мат Деймън настояха, че не са знаели за „кастинг дивана\" му, въпреки че самият Деймън беше обвинен, че е помогнал да се заглуши историята, разкриваща хищността на Уенстийн. Филмовият режисьор Майкъл Мур нарече Уенстийн „един от най-добрите хора за работа\" в Холивуд през 2015 г .; две години по-късно той беше не просто шокиран от сексуалните нередности на Уенстийн, но изискваше индустрията да въведе квоти за джендър в своите бордове, за да предотврати бъдещия Уенстийн. Разпространената осведоменост, че Уенстийн наранява жените, не попречи на никого да работи с него в разгара на кариерата му, стига тази информираност да бъде ограничена до индустрията. Уенстийн не би могъл да действа без съгласието на тази индустрия, която все още разглеждаше концепцията за „кастинг диван\" - в която сексът се обменя за роли - като нормална и приемлива част от бизнеса. Че обвиненията срещу Уенстийн никога не се „залепват\" за него, доскоро се считаше заради легендарната му способност да „извърта - или да потиска - всичко\", с помощта на големия брой журналисти на неговата заплата. Известно беше също, че заплашва всеки, който се опита да го разобличи, и се хвали със способността си да направи или да прекъсне кариерата на всеки актьор. Някои жени (включително актьорът Роуз Макгоуън, една от най-гласовите му обвинителки) бяха платени по взаимна договорка, а служителите му бяха принудени да занемеят с NDA. Едва в края на 2017 г. движението #MeToo стартира, когато Ашли Джъд и Роуз МакГоуън разказаха своите истории за Харви Уайнстийн пред New York Times, който ги публикува заедно с шепа подобни обвинения от по-малко- известни жени. В допълнение към обвиненията от щата Ню Йорк, на Уенстийн беше повдигнато обвинение и за сексуално посегателство срещу две жени в Лос Анджелис. Продуцентът обаче обеща, че ще бъде „напълно оневинен\" и ще се върне на работа, със или без #MeToo. И десетилетията мълчание на индустрията доказват, че хищническото поведение на Уенстийн не притеснява Холивуд – притеснителна е само отрицателната публичност от това поведение. Уенстийн не е единственият хищник на дивана в индустрията; той е просто най-новият, който бе хванат.", "date": "2020.01.08", "title": "Процесът срещу Харви Уенстийн и премълчаваното с години от Холивуд"}
{"url": "http://www.classa.bg/%D1%81%D0%B2%D1%8F%D1%82/item/404829-%D0%B8%D1%80%D0%BE%D0%BD%D0%B8%D1%8F-%D0%BD%D0%B0-%D0%B8%D1%80%D0%BE%D0%BD%D0%B8%D0%B8%D1%82%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%B5%D1%82%D0%B5%D1%80%D0%B0%D0%BD%D0%B8-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0%D1%82-%D0%B2%D1%8A%D0%B2-%D0%B2%D0%B8%D0%B5%D1%82%D0%BD%D0%B0%D0%BC-%E2%80%9E%D0%B7%D0%B0-%D0%BF%D0%BE-%D0%B4%D0%BE%D0%B1%D1%8A%D1%80-%D0%B6%D0%B8%D0%B2%D0%BE%D1%82%E2%80%9C", "text": "Звучи почти невероятно, но редица американски граждани решават да материализират неуловимата „американска мечта\", като се установят в чужди страни, включително във Виетнам, където много от тях някога бяха ненавистни нашественици. Виетнам, Лаос, Камбоджа. За много американци тези имена предизвикват мощни спомени и образи на неописуемо насилие и може би са последните места на земята за посещение. И все пак не само американските ветерани и пенсионери посещават Югоизточна Азия, но все по-голям брой от тях са решили да ги направят свой дом. Причината? Мнозина посочват достъпните здравни грижи, евтин наем и повишаващ се жизнен стандарт. \"Стареещите американци водят начин на живот, напомнящ за Флорида, Невада и Аризона, но във Виетнам\", неотдавна съобщи Los Angeles Times. „Месечните разходи тук рядко надвишават 2000 долара включващи и помощта на готвач и чистач, дори да живеете в голям град\". Това може би е Иронията на всички иронии. Пенсионираните американски войници и средностатистическите американски пенсионери биха предпочели да рискуват да живеят в чужбина сред предишните си врагове, отколкото да се опитват да свържат краищата с пенсиите си в родината си САЩ. Това не говори много добре за състоянието на капитализма в Америка. Всъщност, да не забравяме, че Виетнам е социалистически!. И все пак нищо от това няма значение за новопристигащите, някои от които бяха изпратени в азиатските джунгли преди много години, за да помогнат за изкореняването на идеологическите убеждения на заклетия враг на Вашингтон. Въпреки че виетнамското правителство няма да разкрие точния брой американски ветерани и пенсионери, които живеят постоянно в страната, не е тайна, че страната е облекчила изискванията си за визи за чуждестранните граждани, включително и за американците. Камбоджа, друга нация, която пострада изключително много през военните години, също се оказва много приемлива за чужденци с пенсии за харчене. „Виетнамците не само са приятелски настроени и приветливи, но храната, наемите и обществените услуги като здравеопазването са изключително достъпни. Освен това никога не сте далеч от красивите плажове. \" За някои ветерани и пенсионери от САЩ тези фактори се оказват неотразимо привлекателни, тъй като са стигнали до мрачното заключение, че месечните им пенсии и обезщетения за социално осигуряване едва покриват нуждите. Въпреки че наскоро Доналд Тръмп въведе законодателство, което разширява обхвата на медицината върху повече американски ветерани, планът вече е напрегнат под натиска да поеме всички, които отговарят на изискванията. Това е лоша новина за милиони ветерани, много от които отчаяно се нуждаят от физическо и психическо лечение. Заради проблемите си, приблизително 17 ветерани се самоубиват всеки ден. Днес много американци си задават един прост въпрос: наистина ли си струваше смъртта и разрушенията на войната? Дори оцелелите в продължителната война не бяха посрещнати у дома си като герои, а бяха до голяма степен изолирани от обществото. Междувременно хиляди от тези ветерани все още страдат от физическите и психологическите последици от битката. Сега за тях бившите убийствени полета не само изглеждат по-привлекателни, а дори стават техен дом. Ще извлекат ли бъдещите поколения американци урока на тази страшна трагедия? Ако американците не се поучат от собствената си история, съдбата им винаги ще се повтаря.", "date": "2020.01.08", "title": "Ирония на ирониите: американските ветерани се завръщат във Виетнам „за по-добър живот“"}
{"url": "http://www.classa.bg/%D1%81%D0%B2%D1%8F%D1%82/item/404830-%D0%BF%D0%B5%D0%BA%D0%B8%D0%BD-%D0%BE%D0%B1%D0%B2%D0%B8%D0%BD%D0%B8-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B7%D0%B0-%D0%BF%D0%BE%D0%B4%D1%85%D1%80%D0%B0%D0%BD%D0%B2%D0%B0%D0%BD%D0%B5-%D0%BD%D0%B0-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-%D1%81-%D0%B2%D0%BE%D0%B5%D0%BD%D0%B5%D0%BD-%D0%B8%D0%BD%D1%82%D0%B5%D1%80%D0%B2%D0%B5%D0%BD%D1%86%D0%B8%D0%BE%D0%BD%D0%B8%D0%B7%D1%8A%D0%BC", "text": "Китай обвини САЩ в дестабилизиращо присъствие в Близкия изток, описвайки нарастващата враждебност между САЩ и Иран като заплаха за регионалната сигурност. САЩ не трябва да злоупотребяват с военните си сили, заяви говорителят на китайското външно министерство Ген Шуанг по време на пресконференция в понеделник. Той също така призова Вашингтон и Техеран да проявят сдържаност и да избегнат ескалация на напрежението, след удара с американски дрон, който уби генерал Касем Солеймани, ръководител на елитните ирански сили Кудс. \"Политиката на силата не е нито популярна, нито устойчива. Рисковото военно поведение на САЩ през последните дни противоречи на основните норми на международните отношения.\", добави Шуанг, цитиран от Ройтерс. Китай бе силно критичен към целенасочената атака, описвайки убийството като нарушение на международните норми и дълбоко вредно за регионалната стабилност. В телефонен разговор с иранския си колега, китайският външен министър Ван Йи заяви, че Вашингтон „злоупотребява със силата\" и обеща, че Пекин ще заеме обективна и справедлива позиция, за да помогне за подобряването на ситуацията в Близкия изток.", "date": "2020.01.08", "title": "Пекин обвини Вашингтон за подхранване на напрежението в Близкия изток с \"военен интервенционизъм\""}
{"url": "http://www.classa.bg/%D1%81%D0%B2%D1%8F%D1%82/item/404831-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%89%D0%B5-%D0%B8%D0%B7%D1%82%D0%B5%D0%B3%D0%BB%D0%B8-%D1%87%D0%B0%D1%81%D1%82-%D0%BE%D1%82-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D1%81%D0%B8-%D1%81%D0%B8%D0%BB%D0%B8-%D0%BE%D1%82-%D0%B8%D1%80%D0%B0%D0%BA", "text": "Германия ще изтегли част от войските си от Ирак, след резолюцията на иракския парламент, призоваваща всички чуждестранни военни сили да напуснат страната. Части от малкия контингент войски в Ирак ще бъдат преместени в съседните Йордания и Кувейт, съобщи германското правителство. Германският министър на отбраната Анегрет Крамп-Каренбауер и министърът на външните работи Хайко Маас писаха на депутатите, че войските, разположени в Багдад и Таджи, ще бъдат \"временно разредени\". Тридесет от приблизително 120 германски войници са предназначени да бъдат преразпределени на първо време. Германското правителство казва, че биха могли да бъдат върнати обратно, ако тяхната тренировъчна мисия се възобнови. Този ход идва само ден, след като германският канцлер Ангела Меркел разговаря с премиера на Ирак Адел Абдул Махди по въпроса. Меркел подчерта значението на продължаващото сътрудничество между Ирак и ЕС в борбата срещу тероризма.", "date": "2020.01.08", "title": "Германия ще изтегли част от военните си сили от Ирак"}
{"url": "http://www.classa.bg/%D1%81%D0%B2%D1%8F%D1%82/item/404832-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%E2%80%9E%D0%BB%D0%BE%D1%88%D0%BE-%D1%84%D0%BE%D1%80%D0%BC%D1%83%D0%BB%D0%B8%D1%80%D0%B0%D0%BD-%D0%BF%D0%BB%D0%B0%D0%BD-%D0%B7%D0%B0-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5-%D0%BE%D1%82-%D0%B8%D1%80%D0%B0%D0%BA-%D0%B5-%D0%B8%D0%B7%D0%BF%D1%80%D0%B0%D1%82%D0%B5%D0%BD-%D0%BF%D0%BE%D0%B3%D1%80%D0%B5%D1%88%D0%BA%D0%B0%E2%80%9C", "text": "Объркването царува в Пентагона след публикуването на писмо за изтегляне от Ирак, като висш генерал го описа като \"грешка\", а министърът на отбраната заяви, че няма планове за изтегляне на САЩ. „Не е взето решение да напускаме Ирак. Точка!\", заяви министърът на отбраната Марк Еспер пред репортери в Пентагона. Той се позова на доклади, че ръководителят на Съвместната оперативна група в Ирак, генерал Уилям Х. Зели III, е информирал иракското правителство за „подготовката за препозициониране на коалиционните сили при надлежно уважение към суверенитета на Ирак\". Междувременно председателят на Съвместния началник-щаб, генерал Марк Мили, заяви, че писмото, което Зели е изпратил, е само проект и че публикуването му е „грешка\". Иракските военни обаче потвърдиха, че са го получили. Еспер нито потвърди, нито отрече автентичността на писмото, въпреки че служителите за връзки с обществеността на армията на САЩ казаха по-рано, че е истинско. Вместо това повтори позицията, изложена по-рано от държавния секретар Майк Помпео, че „иракският народ иска САЩ да останат\", и цитира нарастването на атаките от страна на ирански „въоръжени групи\". Президентът на САЩ Доналд Тръмп също отхвърли изтеглянето в неделя, заплаши Ирак със санкции и каза, че САЩ няма да напуснат, докато иракчаните не си „изплатят авиобазата\", изграждането на която според него струва милиарди долари. В неделя иракският парламент прие резолюция, с която настоя правителството да откаже поканата за всички чуждестранни войски - включително ръководената от САЩ коалиция срещу Ислямска държава - след убийството от миналата седмица на иранския генерал Касем Солеймани при удар с американски дрон на Международно летище Багдад.", "date": "2020.01.08", "title": "Пентагонът: „Лошо формулиран план за изтегляне от Ирак е изпратен погрешка“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404823-%D0%BF%D1%80%D0%B0%D0%B7%D0%BD%D1%83%D0%B2%D0%B0%D0%BC%D0%B5-%D0%B1%D0%B0%D0%B1%D0%B8%D0%BD%D0%B4%D0%B5%D0%BD", "text": "На 8 януари  (или на 21 януари по стар стил) празнуваме  Бабинден  в чест на бабата акушерка в селото.    Бабинден е един от големите  народни женски празници , посветен на \"бабите\" - жените, които помагали при раждане на младите булки и невести, които са раждали. Обредността през този ден е подчинена главно на желанието да се засвидетелстват почит и уважение към възрастните жени, които са \"бабували\" на родилките.    Този празник е езически и идва от далечните праславянски времена, но се е запазил и по време на Възраждането е бил изключително почитан. Днес Бабинден губи доста от обредните си обичаи, но пък се празнува от по-възрастните и е свързан с много смях и веселие.    Още преди изгрев слънце майките с деца от една до тригодишна възраст отиват на чешмата да налеят прясна вода. В котлето с водата пускат стрък босилек или здравец. Вземат калъп сапун и една нова кърпа и се отправят към дома на бабата да ѝ \"полеят\". Обредното поливане на бабата-акушерка се извършва под плодно дърво в градината, върху дръвника или отпред на стълбите. Всяка жена подава на бабата сапуна, полива ѝ вода да се измие и я дарява с пешкира, който е донесла. След това бабата избърсва мокрите си ръце в полите на невестите - да са плодовити и лесно да раждат. Бабата закичва невестата и с китка здравец, вързана с \"мартеничка\" - червен и бял конец. Често при поливането бабата хвърля с шепите си вода нагоре и подскача три пъти, като изрича: \"Да рипкат децата и да станат бели и червени! Колкото капки, толкоз берекет и здраве!\".           След поливането жените даряват бабата с ризи, чорапи, платно, които премятат на дясното ѝ рамо. От своя страна, бабата връзва на дясната ръчичка на децата, които е отродила (\"хванала\") червено и бяло конче със сребърна монета и също им дава чорапки и ризки. После измива лицето на детето, тъй като се вярва, че на Бабинден водата, минала през бабините ръце, притежава пречистваща сила.     В някои райони обичаят е майките да водят на Бабинден децата си при бабата, докато навършат три годинки, за да ги благослови. \"Бабата\" има и друга важна обредна роля за майката и детето. Още след като завърши раждането тя напълва стомна с вода, потапя в нея китка босилек и я отнася в черквата. Свещеникът освещава водата и благославя бабата. После тя връща \"молитвената вода\" при родилката, която си мие лицето и сипва по малко в коритото на детето при всяко къпане чак до 40-ия му ден - периодът за пречистване след раждането.    На обяд булките и невестите се събират на празнично угощение в дома на бабата-акушерка. Всяка жена носи прясна погача, баница, варена или печена кокошка и бъклица с ракия или вино. Целува ръка на \"бабата\" и й подава подноса с храната. Дъщерите и снахите подреждат дълга и богата трапеза, около която сядат всички присъстващи.     Започва весело и буйно пиршество, придружено с песни, танци и понякога с твърде пиперливи и разюздани закачки и сценки. Често бабата поставя около врата си наниз от червени чушки и с керемида кади под полите на жените, за да раждат повече деца. Наричанията и припевките имат в повечето случаи сексуален символичен смисъл. След обеда на трапезата у бабата започват да идват и мъжете.          От 1951 година 21 януари е обявен за ден на родилната помощ и на акушерките и гинеколозите.", "date": "2020.01.08", "title": "Празнуваме Бабинден"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404819-%D0%B4%D0%B5%D0%BD-%D0%BD%D0%B0-%D0%B8%D0%B7%D0%BA%D1%83%D1%88%D0%B5%D0%BD%D0%B8%D1%8F%D1%82%D0%B0-%D0%B8-%D1%81%D1%8A%D0%B1%D0%BB%D0%B0%D0%B7%D0%BD%D0%B8%D1%82%D0%B5", "text": "Луната е в знак Близнаци до 10:44ч на 9 януари Спокойните хора могат да се почувстват уморени и раздразнени от общата суета, а общителните и активни хора ще почувстват прилив на жизненост. При тях всичко ще се получава бързо и лесно. Рутинната работа се понася зле. Емоциите са повърхностни. Благоприятно време за интелектуалците, журналистите. В такива дни трудно се стои на едно място. Подходящо е за пътуване и командировки, за ходене на гости, установяване на контакти. Не купувайте вещи, които трябва дълго да ви служат, само такива с кратък срок на употреба. Уязвими са дихателните органи. Пазете се от простуда, не стойте на течение, избягвайте непроветрени и задимени помещения. Уязвими са още нервната система, дихателните органи, ръцете и плещите. Продължава 14 лунен ден до 15:06ч на 8 януари (от 14:26ч на 7 януари) Денят има мощна енергия. Добро време за важни дела. Ключовият аспект за този лунен ден е труд и съзидание. Всичко, което се започне в този период ще има успех. Днес трябва да се обръща внимание на всякакви сигнали, съвпадения, знаци. Добре е да се започнат някакви добри дела. На този ден се препоръчва да се определят приоритетите и да се насочат всички сили към най-важните и необходими неща - както нови, така и вече започнали. Голяма част от това, което се случва около вас, може да повлияе на вашите дейности. Дори случайно изпуснати фрази на вашия събеседник и дори абсолютно непознат човек може да изиграе роля в живота ви. Добре е да не се пренебрегват знаците на съдбата. Освен това, в този лунен ден е благоприятно да работите с източници на информация. Следва 15 лунен ден от 15:06ч на 8 януари до 15:54ч на 9 януари Силно енергиен ден. Безусловно получавате голям енергиен заряд в своя полза. Но освен положителното влияние се активизира и негативното. Във всеки човек, абсолютно всички емоции и чувства се събуждат. Всичко трябва да бъде под контрол и на първо място нашето поведение и нашите действия. Понякога не можем да се справим с този процес. Влиянието на деня е толкова силно, че всичко положително и отрицателно в човека се усилва многократно.  Активира се нашият вътрешен изкусител, затова може да срещнете съблазни и изкушения в много сфери на живота.  Всички сега сме лесно податливи на негативни влияния и внушения, може да ни обземе мързел, имаме отслабен самоконтрол. Бъдете внимателни, в такова състояние лесно могат да ви излъжат, затова не трябва да предприемате никакви важни действия. Появява се склонност да се действа инстинктивно и първосигнално. Поради всичко това може да се извършат различни глупости, но последствията от тях ще са негативни. Ако имате заветна мечта, насочете всичките си мисли към нея. В астрален план се образува нова писта за живота ви. Основната идея е желанието ви да е искрено и да не вреди на никого. Луната бързо ще се включи и няма да жали сили за изпълнение на вашата мечта. Ще се промените духовно и физически. Причината е, че вашето желание сега е планирано в менталното бъдеще. 24 слънчев ден  – Много труден и критичен ден, който служи за проверка  силата на собствената вяра, на  съвестта и жизнените принципи. Необходимо е да се въздържате от всякакви прояви на гняв, да влизате в конфронтация. Повече време се старайте да прекарате в дома си в уединение и мълчание, четене на книги, на свещени текстове.", "date": "2020.01.08", "title": "Ден на изкушенията и съблазните"}
{"url": "http://www.classa.bg/%D1%81%D0%B2%D1%8F%D1%82/item/404820-%D1%82%D1%80%D0%B5%D1%82%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%BD%D0%B5-%D0%B5-%E2%80%9E%D0%BD%D0%B0-%D0%BF%D1%80%D0%B0%D0%B3%D0%B0%E2%80%9C-%D0%B7%D0%B0%D0%BF%D0%BE%D1%87%D0%BD%D0%B0", "text": "В заблуда си, ако си мислиш, че Третата световна война ще започне, че сме на прага ѝ, че убийството на Солеймани ще предизвика конфликт между Иран и САЩ, който ще прерасне в световна война и т.н.   За разлика от предишните две, тази не е война между държави и нации. Тази е между класи. Висшата класа на преяждащите с власт срещу нас. Бяхме въвлечени в качеството ни на оръжие. Точно така – оръжие. Всеки един от нас има роля в нея – избирайки коя страна да подкрепи, а СЪЩО ТАКА и избирайки апатията и „я-не-ме-занимавай“ линията на поведение. Ясно е, че тази линия е идеална за унищожителните интереси на враговете ни. Чудиш се кои са „враговете“ ни? Чудиш се кои сме „ние“ и кои са „те“? След малко ще разбереш. Настани се удобно. ... Ако се загледаш безпристрастно в политическата сцена на света, ще видиш ясно разделение на политическите сили, лидери и фракции, както и на поддръжниците им. Което е по-важното обаче – ще видиш, че дори логически да са врагове, те се подкрепят едни други.  Пример: американският президент изведнъж „стопли“ отношенията със севернокорейския диктатор и масов убиец.  Само че тук е по-правилно да се каже, че Тръмп стопля отношенията си с Ким Чен Ун, а не, че президентът на САЩ стопля отношенията със севернокорейския лидер.  Малката подробност е, че  ТЕ не представляват вече постовете, които заемат, а позициите, които защитават .  , дори не е на второ или трето, а много по-назад, поведението и действията му не се определят от интересите на нацията или добруването на човечеството. Тръмп е на първо място егоистичен нарцис, наричаш себе си „бизнесмен“, с изцяло лични интереси, които преследва, съюзявайки се с всеки. Всеки. Обръщащ гръб на всеки, който вече не му трябва или му пречи. Било то и семействата на ветерани, самите ветерани, американското разузнаване или исторически съюзници.  И още:  се подиграваше на Тръмп по време на кампанията му, днес са „приятели“.  Английски консерватори, автори и модератори на страници с консервативно съдържание в социалните мрежи, дори крайнодесни англичани възхваляват Путин. На пръв поглед, няма никаква логика в нито едно от тези „приятелства“, но… …  ако проследите интересите, ще видите, че всичко е отвратително логично . Болсонаро в Бразилия изгори Амазонската джунгла – съвсем наскоро той и „бизнесмените“… негови приятели я изгориха, а Тръмп ни убеждаваше какъв свестен човечец е и какъв е пич Болсонаро, после Тръмп изкара армията на САЩ от Сирия и позволи на Ердоган да сее смърт из кюрдите – довчерашния съюзник на САЩ. Пък после се оказа, че Тръмп имал бизнес интереси в Турция, Trump Towers и т.н…. А с Болсонаро пък делят една обща любов към сивия бизнес и към това да пищят, че Глобалното затопляне е мит и измислица, която само пречи на бизнеса. Да пропагандират, че нищо и никой не е по-голям и важен от бизнеса и печалбата. Изгорените декари незаменима дъждовна гора в Амазония се превръщаха в мини за скъпоценни минерали или пасища за животновъдите. Пари, печалби, унищожение. Това е техният „естествен кръг“ и те много добре осъзнават какво правят.      Тази порода „хора“ се надушват и подкрепят. Имат нужда един от друг, защото колкото повече се навъдят, толкова по-голяма мащабност създават и така превземат истината, защото масата печели, не разумът, не правдата. Масата. Който има повече глас, си приписва правото „да говори истината“, пък било то и убеждавайки ни в небивалици. Днес Австралия гори. Така както никой от нас не е в състояние да си представи.  През април 23-ма ръководители на звена за противопожарна безопасност пишат на премиера Скот Морисън с настояване да се срещнат с него, за да обсъдят ефектите от климатичните промени, които, по техни изчисления, са катастрофална заплаха за живота, собствеността и поминъка на хората.  Скот Морисън отказва тази среща. Не само това, но и правителството му отказва за пореден път да разшири дейността и финансирането на въздушно звено от хеликоптери и техника за справяне с пожари.  Има и още: Скот Морисън или, както го наричат – СкоМо, многократно обяснява на австралийците, че се паникьосват излишно . Усещате ли мащабите на пагубната ирония? Вместо това, най-нахално, започва да „предупреждава“ хората за зараждането на заплаха от „яростни лунатици“, които пречат на страната, визирайки активистите, след което се опитва да забрани протестите им ( ).     Пред своите „приятели“ от въгледобивната индустрия (а сега се замислете защо един премиер би бил приятел с хора от бизнеса…) през ноември СкоМо каза, че се заражда „нова порода радикални активисти, апокалиптични в своя изказ, представляващи заплаха“, след това обеща (!!!) да прокара ново законодателство, с което да улесни арестите им. Интересно е, че той нарича онези, които се опитаха да налеят разум в популистката му глава „апокалиптични“, а днес целият свят нарича „апокалипсис“ онова, което се случва, благодарение на него и неговите „приятели“. Негови приятели са например Origin Energy и BHP, които постоянно обявяват нови и нови рекордни добиви… Дейността им сее замърсяване с нечувани и невиждани размери.  От повече от десетилетие има промяна във влажните студени фронтове, които докарваха дъждове в Австралия по това време на годината (сега там е лято, не забравяйте). Тези дъждове, които регулираха ежегодните пожари, са вече минало. Бъдещето изглежда все по-вероятно повторение на тазгодишния сценарий.  Тази промяна в климата беше предречена от учените с брутална точност. Само глупаците игнорираха тези предупреждения. Само глупаците и безхаберните печалбари.      А сега четете ВНИМАТЕЛНО : в едно от малкото останали аборигенски общества в  Лейк Тайърс, Гипсленд, към днешния ден, посред невижданите апокалиптични пожари, единствената техника за борба с пожарите е мобилен резервоар… точно така – водоноска. В същото време новият самолет на Скот Морисън струва $250 млн. ( ) Днес огнеборци използват скапани хартиени маски на много места в Австралия, а „приятелите“ на Скот Морисън от добивните компании получават по около $29 млрд. годишни „подаръци“ от правителството, под формата на индиректни субсидии. Да, думата е „милиарда“, правилно четете.  Пожарникари съобщават за пламъци, които достигат до 150 метра, повече от 40-етажна сграда; над 500 милиона (половин милиард!!!) животни са умрели, 23 са човешките жертви.      А сега се върнете и прочетете отново как СкоМо отказва срещата с пожарникарите и нарича активистите „опасни“.  Тези всичките „прекрасни“ световни лидери, които бяха споменати до тук, са „приятели“ помежду си. Думата е в кавички, защото тези хора, ясно ви е, не могат да имат приятели наистина. 15% от приходите от износ на Австралия са от въглища. Ето какво пише Джеръм Смол: „Управляващата класа на Австралия е една от най-пристрастените към въглерода части от глобалния елит, който винаги е ценял властта и печалбата повече от нашата планета и нашия живот“.  На другия край на планетата, техният „приятел“ Тръмп до ден днешен отказва да приеме, че Глобалното затопляне и климатичните промени са истина. Дори, най-нагло… … през 2017 г., по време на една доста студена зима в Североизточните щати, се изцепи, като двойкаджията на класа, и каза, че трябвало сега да се появи малко от „доброто старо Глобално затопляне“. Опита се да е забавен, но учените му обясниха, че студът в САЩ е част от климатичните промени, които отрича, а самата планета му поднесе малко от онова „добро старо Глобално затопляне“: „Юли в Аляска е бил най-топлият месец в САЩ, откакто се водят подобни статистики“.  Доналд беше единственият световен лидер, който пропусна заседанието на Г-7 за климатичните промени. Днес вероятно Доналд отново играе голф. Това прави той, без значение от размера на катастрофите, които е започнал, като например вероятна война с Иран или оттегляне на страната от Договора от Париж.   е на прага да възпламени света с военна агресия, но   е също така богаташчето, което на няколко пъти е мамил военните комисии с изфабрикувани медицински. О, сладка ирония… Доналд е също така човекът, които има милиони фенове, сред тях и ветерани, които го подкрепят и са готови да те убият в негово име. Те са на „тяхна“ страна, това е ясно. Те са част от човешкото оръжие, за което говорим.      Ако се чудите, Болсонаро също не страда, а СкоМо си е по-добре от всякого.  Приятелите на Тръмп също си прекарват чудесно, техните приятели – също. Може би всички играят голф някъде. Те знаят, че промените в климата няма да ги застигнат, защото имат средствата да избягат там, където тези промени ще стигнат след време. Те знаят, че могат да се скрият и от войната достатъчно дълго. Но по-страшното е, че егото им е най-силният глас в главите им. Те могат да мислят само за него. Толкова.  Не им пука дори за собствените им деца и внуци.  По време на протест в Мелбърн през октомври един чилийски активист го формулира чудесно: „ На тях не им пука, че хората изгарят. На тях не им пука, че планетата изгаря. На тях им пука само за собствената им власт. Те ще бъдат господарите на пепелта “. Аз също познавам хора, малки хора – „хора от ежедневието“, не държавни глави, които също така (просто са от същата порода, но, за щастие, нямат такава власт) са готови да газят трупове, целенасочено, устремено, дори знаейки, че грешат, дори вредейки на себе си, само за да заспят с мисълта, че са велики, че са прави, че е „на тяхното“. Дори и да се събудят в катастрофа. Знам как работи механизмът на мозъците им, искам да кажа.      Ваш си е изборът дали да играете в техния отбор. Но запомнете няколко неща: -  Науката не е въпрос на тълкуване . Виждате, че вече има доказателства за климатичните промени. Тук просто чувам гласчетата на онези, които обичат да мрънкат мантрата: „ама глобални затопляния е имало и преди, то така си работи светът“. Ще се върнем на това след съвсем мъничко; -  Човекът е безсилен пред природата . А на природата ѝ писна. Те ви бутат срещу нея и после ви гледат как умирате, пометени от наводнение, заради незаконното строителство или пожари, родени от замърсяването на техните приятелчета от добивната промишленост. А вие… вие пък им благодарите, като ги избирате отново и ги следвате; -  Изброихме жертвите , половин милиард умрели животни, милиарди долари загуби, стотици бизнеси и семейни предприятия – унищожени, безброй съдби – разбити завинаги… Знаете ли кой не е пострадал с нищо? Скот Морисън. Същият онзи, които нарече активистите, които го предупредиха за пожарите, „опасни“ и обеща да намери начин да ги арестува по-лесно. И който отказа да се срещне с пожарникарите, за да обсъдят мерките, малко преди пожарите да се случат. Той не загуби нищо. Поне нищо съществено. Защото достойнството му отдавна не е „на масата“ и не е сред нещата за губене.  Ние затова ли сме хора с разум – върхът на еволюцията , каймакът на видовете; отидохме до Луната, покоряваме космоса, създадохме ваксини, самолети, космически совалки, компютри, смартфони, безплатни комуникации, интернет… но, когато на група лумпени им изнася, започват да се сравняват с примати и първобитни, за да им „излезе сметката“ и да им се получи похватът. Разполагаме с почти неограничени знания и умения, можем да спрем глобалните заплахи, надарени сме с нещо уникално – разумът, но опре ли до група печалбари, изведнъж ставаме разплакано дете, седнало в локва с урина. И се извиняваме, че то така си работят нещата по принцип и ние – свръхинтелигентите създания на Вселената – ще си седим и ще си гледаме. Уникална логика! Благодаря… но, ако мислите така, с вас не сме един и същи биологичен вид тогава.  Освен всичко останало… има арестувани за умишлени палежи в Австралия . Както и в Бразилия, сега и в Австралия се „освобождават“ пространства, които да бъдат оползотворявани от „бизнеса“ – пасища, мини… кой знае какво още са си наумили „те“. „Те“ е ясно на чия страна са днес, били са вчера и ще бъдат утре.   При тези обстоятелства, при положение, че Третата световна война е започнала и с пропаганда и лъжи хората са въвлечени, за да служат като оръжие – подкрепяйки този или онзи диктатор, наше право е… наше задължение е да се съпротивляваме! Да изискваме от управниците ни да внимават с кого се „сприятеляват“, да следим внимателно за описаните по-горе признаци на опасно държавническо поведение и веднага да взимаме мерки, ако ги видим, да се научим да забравяме дребните си различия, в името на голямата обща кауза. Ако всичко това ти се струва прекалено или просто не желаеш да участваш, пак има какво да направиш. Най-малкото, което можеш да направиш, е да не пречиш на онези, които се опитват да се опълчват, да не ги позориш, заклеймяваш, да не ги плюеш. Най-малкото! Иначе веднага става ясно на чия страна участваш.  Не ти ли се струва налудничаво  да се подиграваш на активистите, които се борят за планетата, докато  вярваш, че силните на деня, на които усещаш нужда да целунеш *******, за да ти уредят място под слънцето, наистина ще са „добрите“ в тая твоя измислена приказка? Не ти ли се струва налудничаво?  Усети сарказма!  Докато климатичните промени, тиранията, диктатурите, отрязването на свободата ти са маловажни и ги гледаш с пренебрежение, а новините, които четеш, задължително съдържат думите „силикон“ и „цици“, психопатите ще те яздят и ще си правят каквото искат с теб. Спасението е само в това следващото поколение да се опомни. Точно така: казах „следващото поколение“, за нашето не съм оптимист.  ", "date": "2020.01.08", "title": "Третата Световна не е „на прага“. Започна"}
{"url": "http://www.classa.bg/%D1%81%D0%B2%D1%8F%D1%82/item/404821-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%B1%D1%8E%D0%B4%D0%B6%D0%B5%D1%82%D0%B5%D0%BD-%D0%B8%D0%B7%D0%BB%D0%B8%D1%88%D1%8A%D0%BA-%D0%B7%D0%B0%D0%BF%D0%BE%D1%87%D0%B2%D0%B0-%D0%B4%D0%B0-%D1%81%D0%B5-%D1%82%D0%BE%D0%BF%D0%B8", "text": "Германската държава отново е „на печалба“ през първите три тримесечия на 2019 г., но отбеляза значително по-малък излишък, отколкото година по-рано. Приходите надхвърлиха разходите с 18,8 милиарда евро, както обяви Федералната статистическа служба във вторник. Година по-рано така нареченият паричен излишък бе в размер на 32,1 милиарда евро. Причината за спада е, че разходите са нараснали с 5,7 процента, докато приходите са се увеличили с 4,3 процента. Само федералното правителство генерира излишък от 3,6 милиарда евро от януари до септември. Провинциите са постигнали увеличение от 17,3 милиарда евро. От друга страна, общините отчитат дефицит от 0,4 милиарда евро, а социалното осигуряване - загуба от 1,7 милиарда евро. Повечето изследователски институти прогнозират по-нататъшно намаляване на излишъците през следващите години. Частичното премахване на надбавката за солидарност (пpинoca зa coлидapнocттa ĸъм нoвитe фeдepaлни пpoвинции (Ѕоlіdаrіtаtѕzuѕсhlаg), планирано за 2021 г., вероятно ще намали приходите, докато прилагането на пакета за климата следва да осигури допълнителни разходи.  ", "date": "2020.01.08", "title": "Германският бюджетен излишък започва да се топи"}
{"url": "http://www.classa.bg/%D1%81%D0%B2%D1%8F%D1%82/item/404822-times-%D0%B8%D1%80%D0%B0%D0%BD-%D1%80%D0%B5%D0%B0%D0%B3%D0%B8%D1%80%D0%B0-%D0%BD%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D1%8E%D0%BB%D0%B5%D0%B9%D0%BC%D0%B0%D0%BD%D0%B8-%D1%81-%E2%80%9E%D1%80%D0%B0%D0%BA%D0%B5%D1%82%D0%B5%D0%BD-%D0%B4%D1%8A%D0%B6%D0%B4%E2%80%9C", "text": "Техеран започна ракетно нападение на иракски военни бази, където са разположени американски войски, като по този начин отговори за убийството в Ирак от американските войски на иранския генерал Касем Сюлеймани, съобщава The Times. Както отбелязва наблюдателят на изданието, иранската операция, по време на която бяха изстреляни около дузина ракети, напълно съответства на предишните предупреждения на Иран за „симетричен“ отговор, но Тръмп ще го отчете ли като симетричен - това е голям въпрос. Иран   рано сутринта в сряда за убийството на генерал Касем Сюлеймани от Вашингтон,   съобщава британският The Times, позовавайки се на иранската държавна телевизия и източници в американските разузнавателни агенции. Според вестника иранските телевизионни канали обявиха, че Техеран изстреля   ракети със среден обсег в базата „Камп Асад“, разположена в провинция Анбар в източен Ирак. В същото време от местопроизшествието съобщават, че са ударили базата девет пъти. Представители на иранската ислямска революционна гвардия заявиха, че въздушният удар се извършва в рамките на операцията, с кодово име   , както и,  които   Times.   публикацията цитира официалното изявление на IRGC. Властите в кюрдския автономен регион от своя страна съобщиха, че няколко ракети са паднали в град Ербил в Северен Ирак, пише британският вестник. Според Пентагона общо Иран изстреля повече от дузина балистични ракети към американски цели.  американското министерство на отбраната, цитирано от The Times. Според все още не потвърдени данни иракските граждани не са пострадали в резултат на ракетната атака. Както колумнистът за The Times подчертава, няколкостотин американски и иракски войници живеят постоянно в лагер Асад, а военни служители от Обединеното кралство и други държави, съюзни с Вашингтон, са разположени на ротационна основа. Иранският външен министър Джавад Зариф по-рано обеща да даде  отговор на убийството на генерал Сюлеймани, който загина миналия петък в Ирак в резултат на удар от американски дрон. Атаката над базата на Лагер Асад се вписва добре със заплахите на Техеран да нанесе удари по американските военни съоръжения, но дали американският лидер Доналд Тръмп смята тази атака за „симетрична“ е голям въпрос, отбелязва авторът на статията. Иран вече заяви, че   - и ще атакува директно САЩ, а това може да се възприеме в Белия дом като обявяване на война, предполага журналистът. Както репортерите на „Таймс“ разбраха, Обединеното кралство, във връзка с изострянето на ситуацията около Иран, реши да удвои броя на тежките военни транспортни хеликоптери Chinook, разположени в обсега на Багдад. В следващите дни военновъздушните сили на страната ще бъдат изпратени в региона, където в базата в Ербил вече са разположени четири британски Chinooks, още пет такива вертолета от общ флот от 60 самолета. „Таймс“ знае къде ще бъдат изпратени вертолетите, но редакцията на вестника   съгласи да не разкрива тези данни, подчертава статията. Според колонист на изданието, Chinooks могат да бъдат използвани за евакуация на британците от Ирак. Общо в Ирак има 1400 британски военни и цивилни, които участват в борбата срещу ИД *. Според The Times, министърът на отбраната Бен Уолъс заяви, че британските хеликоптери и бойни кораби бяха поставени в повишена бойна готовност, за да се   . Служителят отбеляза също, че част от британските военни вече са евакуирани от \"зелената зона\" на Багдад, където са разположени коалиционните войски.  ", "date": "2020.01.08", "title": "Times: Иран реагира на убийството на Сюлеймани с „ракетен дъжд“"}
{"url": "http://www.classa.bg/%D1%81%D0%B2%D1%8F%D1%82/item/404814-%D0%B1%D0%B8%D0%B2%D1%88-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D1%89-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%81%D0%BE%D0%BB%D0%B5%D0%B9%D0%BC%D0%B0%D0%BD%D0%B8-%D1%81%D0%B5-%D0%BE%D1%87%D0%B0%D0%BA%D0%B2%D0%B0%D1%88%D0%B5-%D0%B8-%D0%B1%D0%B5%D1%88%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D0%B5%D0%BD%D0%B0,-%D0%BC%D0%BE%D0%B6%D0%B5-%D0%B4%D0%B0-%D0%B4%D0%BE%D0%BD%D0%B5%D1%81%D0%B5-%D0%BE%D0%BF%D1%83%D1%81%D1%82%D0%BE%D1%88%D0%B8%D1%82%D0%B5%D0%BB%D0%BD%D0%B0-%D0%BD%D0%BE%D0%B2%D0%B0-%D0%B2%D0%BE%D0%B9%D0%BD%D0%B0", "text": "Бивш ръководител на Специалните въздушни сили генерал-майор Джонатан Шоу предупреди, че целенасоченото американско убийство на иранския генерал Касем Солеймани заплашва да въвлече Близкия Изток в опустошителна нова война, пред британският вестник The Independent, цитиран от \"Фокус\". Генерал-майор Джонатан Шоу, който беше командир на силите на Обединеното кралство в Ирак, когато подкрепяните от Иран милиции извършваха смъртоносни атаки срещу британски и американски войски, написа във в. The Independent, че иранският командващ „може да липсва сега, когато го няма” и възниква риск от избухване на неконтролирано насилие в празнотата, която той оставя след себе си. Генерал Шоу ръководеше силите, базирани в Басра по време на някои от най-насилствените времена след войната, започната от САЩ през 2003 г. в Ирак. Милициите в региона, като бригадата Бадр и армията на Мехди, проведоха трайна и кървава кампания с иранска подкрепа от границата. Генерал-майор Сюлеймани, ръководител на силите „Кудс“ в Иранския революционен гвардейски корпус, беше разглеждан като пряк противник на генерал-майор Шоу по време на тогавашните събития Решението на Доналд Тръмп да нареди убийството няма да елиминира способностите на създадените от него сили, но ще се превърне в катализатор за по-широк конфликт, смята Шоу. „Единственото нещо, което това убийство няма да бъде, е„ решаващо “в смисъла да бъде заключението на нещо“, каза Шоу. „Страхувам се, че то ще бъде повратна точа на ескалация на конфликта в открита война, която никой в региона, дори самият Тръмп(заради предстоящите избори) не иска. Бившият директор на Специалните сили продължава: „Една от опасностите от фокуса върху ... Касем Солеймани е, че тя затъмнява по-дълбоката истина, че той е бил въплъщение на една идеология, а не самата идеология; убийството на Сюлеймани няма да убие неговата кауза. „Смъртта му се очакваше и беше подготвена; Върховният лидер Хаменей спомена Сюлеймани, докато беше жив, като „жив мъченик“ и както той каза, докато обяви приемника на Сюлеймани, плановете на силите „Кудс“ ще останат абсолютно същите. “ Давайки примери от боевете и преговорите в Ирак, Шоу посочи, че иранският командир използва предимно битки за политически цели и убийството му може да премахне това ограничение. „Бих го определил като забележителен по отношение на преценката, показана при използването му на военни действия за политически цели“, каза бившият ръководител на Специалните сили. „Тази стратегическа преценка за тактически действия го направи макар и по необичаен начин въздържащата сила, която може да се окаже че липсва сега, когато той си отиде.“", "date": "2020.01.08", "title": "Бивш британски командващ: Смъртта на Солеймани се очакваше и беше подготвена, може да донесе опустошителна нова война"}
{"url": "http://www.classa.bg/%D1%81%D0%B2%D1%8F%D1%82/item/404815-%D0%BD%D0%B0%D0%B9-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B8%D1%82%D0%B5-%D0%B4%D1%83%D0%BC%D0%B8,-%D0%B8%D0%B7%D1%80%D0%B8%D1%87%D0%B0%D0%BD%D0%B8-%D0%BD%D1%8F%D0%BA%D0%BE%D0%B3%D0%B0-%D0%BE%D1%82-%D1%80%D1%83%D1%81%D0%BA%D0%B8%D1%82%D0%B5-%D1%83%D0%BF%D1%80%D0%B0%D0%B2%D0%BD%D0%B8%D1%86%D0%B8", "text": "Николай I за териториалните придобивки на Русия   \"Там, където веднъж е вдигнат руският флаг, той никога не трябва да бъде свалян\",  този император на Русия през 1850 г., когато има спор дали Русия трябва да запази отдалечения остров Сахалин, където изследователят Генадий Невелски основава военно селище. Това би могло да предизвика сериозни териториални спорове с Китай и Япония, така че някои от официалните лица считат подобна стъпка за опасна, но Николай I ясно казва - Русия никога няма да предаде земите, които счита за свои.   \"Не е трудно да управляваш Русия, но е безполезно\", казва веднъж Александър II, като се позовава на факта, че Русия е толкова огромна и хаотична, че контролирането на всичко е по-скоро безсмислено. Различните субекти винаги ще действат, независимо от това къде е разположена властта. Разбира се, Александър II извършва и една от най-амбициозните реформи на XIX век, когато премахва крепостното право (макар и не с огромен успех,  .   Александър III за Европа и конституцията     \"Когато руският цар лови риба, Европа може да почака\", казва императорът. Работата е там, че министърът на външните работи на Русия, притеснен от дипломатическия конфликт в Европа, свързан със съюзника на Русия - Франция, изпраща на Александър писмо, докато императорът почива в своята къща в провинцията, с молба да се върне обратно в столицата и да се заеме с кризата, за да избегне война в Европа. Александър, раздразнен, че някой го разсейва от любимото му хоби, изпраща суров отговор на своето длъжностно лице. Той бързо се превръща в един от най-известните цитати, свързвани с руски император. Императорът е доста сигурен, че и чужденците, и руснаците трябва да уважават статута на царя. През 1881 г., скоро след като наследява трона от убития си баща, Александър   за исканията да се даде на конституция на народа: \"Конституция? Искате руски цар да се закълне във вярност на някаква измет?\"     \"Собственик на руската земя\", така Николай II попълва графа \"занимание\" по време на националното преброяване от 1897 година. Просто и елегантно. Това, разбира се, се променя 20 години по-късно, когато идват болшевиките и Николай вече не притежава нищо.       \"Всякакъв вид божества са идеологическа некрофилия\",   в писмото си до Максим Горки Владимир Ленин, създател и първи ръководител на СССР. Твърд атеист, антикапиталист и антимонархист, Ленин мрази всякакъв вид религия, считайки я, подобно на своя учител Карл Маркс, за \"опиум на народа\". Когато болшевиките, водени от Ленин, завземат властта в Русия, те тръгват срещу религията, опожарявайки църкви и арестувайки свещеници. Парадоксално е, че след смъртта му, тялото на Ленин е поставено в мавзолей, превръщайки го в някакъв вид светец на атеистична страна.     Йосиф Сталин за жизнерадостността, войната и папата       \"Животът стана по-добър, другари. Животът стана по-весел\", казва Сталин през 1935 г., като се позовава на възхода на Стахановското работническо движение и общото подобряване на жизнения стандарт. Днес тази фраза обаче звучи доста мрачно. Сталин казва това само две години преди Голямата чистка от 1936-1938 г., когато са арестувани около седем милиона души и стотици хиляди са избити. Няма нищо \"весело\", меко казано. По време на Великата отечествена война (1941-1945 г.) Сталин мотивира нацията за войната. Най-известният цитат от него от този период е  : \"Нито една крачка назад! Такъв сега трябва да бъде основният ни лозунг\". Бягането от битка тогава наистина не е вариант! Веднъж, докато говори с британския премиер Уилям Чърчил, който споменава моралното влияние на папата върху католическа Полша (където по онова време Червената армия воюва), Сталин, според спомените на своя преводач,  с въпрос: \"И колко дивизии командва папата?\"     Никита Хрушчов за погребването на Запада и дипломацията     \"Ние ще ви погребем!\" - е може би едно от най-зловещите предупреждения, изричани някога от Хрушчов, станали много популярни на Запад, веднага след като са изречени от съветския лидер, докато разговаря със западните посланици през 1956 години. Всъщност смисълът не е толкова мрачен, колкото изглежда: Хрушчов не иска да унищожи Запада във война, той говори за комунистическата система, която преобладава в световен мащаб, и затова \"погребва\" капиталистическата (която обаче се оказва по-устойчива). Но изваден от контекста от пресата, той шокира почти всички. Като цяло Хрушчов - човек от народа и не особено голям дипломат - обича да казва това, което мисли. Когато Ануар Садат, президентът на Египет, сменя страните в Студената война, сприятелявайки се със САЩ и след това моли чрез посредник да разговаря с Хрушчов, съветският лидер отвръща: \"Не бих се изходил с този човек (Садат) на едно и също поле!\", и иска преводача да преведе думите му буквално.     Горбачов е далеч по-дипломатичен от Хрушчов, но понякога също може да звучи доста раздразнително. Когато се сблъсква с опит за преврат през август 1991 г., само месеци преди СССР да престане да съществува, той трябва да посрещне новите кандидат-управници, колегите си от комунистическия елит, в резиденцията си в Крим. По онова време е очевидно, че превратът се е провалил, затова Горбачов, много ядосан, ги посрещна със следните  : \"И така, позабавлявахте ли се, задници?\" Когато по-късно го питат дали е използвал израза откровено, Горбачов казва: \"Това бяха най-учтивните възможни думи, които можех да им кажа\".    ", "date": "2020.01.08", "title": "Най-невероятните думи, изричани някога от руските управници"}
{"url": "http://www.classa.bg/%D1%81%D0%B2%D1%8F%D1%82/item/404816-%D1%82%D1%80%D1%8A%D0%BC%D0%BF-%D0%BD%D0%B0%D0%BF%D1%80%D0%B0%D0%B2%D0%B8-%D0%BF%D1%8A%D1%80%D0%B2%D0%BE%D1%82%D0%BE-%D0%B8%D0%B7%D1%8F%D0%B2%D0%BB%D0%B5%D0%BD%D0%B8%D0%B5-%D1%81%D0%BB%D0%B5%D0%B4-%D1%80%D0%B0%D0%BA%D0%B5%D1%82%D0%BD%D0%B8%D1%82%D0%B5-%D0%B0%D1%82%D0%B0%D0%BA%D0%B8-%D0%BD%D0%B0-%D0%B8%D1%80%D0%B0%D0%BD", "text": "Президентът на САЩ Доналд Тръмп коментира ракетните удари на Иран срещу американските военни съоръжения в Ирак. „Всичко е наред! Иран изстреля ракети на две военни бази в Ирак; тече оценка дали има жертви или щети. Всичко е наред! Имаме най-силните и най-добре оборудваните въоръжени сили в света! “, Написа Тръмп в своя Twitter , обещавайки да направи подробно изявление по-късно. Според говорителя на Пентагона Джонатан Хофман, Иран започна ракетна атака в Ирак по поне две военни бази, използвани от САЩ. Според предоставената от него информация, базата на Айн ал Асад и летището в Ербил са били обстреляни. В случая се твърди, че са използвани повече от дузина ракети. В сряда вечер американската въздушна база Айн ал Асад в западен Ирак, както и американско военно съоръжение в Иракски Кюрдистан, близо до летище Ербил, претърпяха ракетна атака . Отговорността за нападението бе призната от Иранския ислямски революционен гвардейски корпус (IRGC). В Белия дом и Пентагона потвърдиха съобщения за нападения срещу цели на САЩ в Ирак. Миналата неделя иракският парламент поиска изтеглянето на американските войски от страната след убийството на иранския генерал Касем Сюлеймани в резултат на специална операция на САЩ. В случай на отказ, Иран заплаши САЩ с „втори Виетнам“. Противно на това, президентът на САЩ Доналд Тръмп отказа да изтегли американските войски от Ирак.  ", "date": "2020.01.08", "title": "Тръмп направи първото изявление след ракетните атаки на Иран"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404817-%D1%88%D0%B2%D0%B5%D0%B9%D1%86%D0%B0%D1%80%D1%86%D0%B8-%D0%B8-%D1%82%D0%B5%D1%86-%D0%BE%D0%B2%D0%B5-%D0%BD%D0%B0-%D0%BA%D0%BE%D0%B2%D0%B0%D1%87%D0%BA%D0%B8-%D1%89%D0%B5-%D0%B3%D0%BE%D1%80%D1%8F%D1%82-%D0%B1%D0%BE%D0%BA%D0%BB%D1%83%D0%BA%D0%B0-%D0%BD%D0%B0-%D1%81%D0%BE%D1%84%D0%B8%D1%8F", "text": "\"Холсим България\" спечели поръчка за оползотворяване на RDF-гориво с възложител Столична община. Договорът ѝ е на стойност 11 790 000 лв. с ДДС, за срок от 3 години. Компанията е била единствен кандидат за обособена позиция №1 - оползотворяване на RDF-гориво, фракция от 0 до 200 мм, с прогнозно количество до 80 000 тона на година. За втората позиция, в която количеството е до 70 000 тона годишно, също кандидатът е бил без конкуренция. Предстои общината да сключи договор за изпълнението й с консорциум \"БТТ Садината 2019\". Той се състои от дружества, свързани с Христо Ковачки - ТЕЦ \"Бобовдол\" ЕАД и \"Топлофикация – Сливен\" ЕАД. Това са единствените централи на Ковачки, които имат лиценз за изгаряне на неопасни отпадъци (RDF). Още не се знае каква ще бъде точната сума по договора, но вероятно ще е около 10 млн. лева. За останалите три позиции – за изгарянето на по 10 000 тона RDF-гориво, при цена по 2,1 млн. лв. с ДДС, кандидати не са се явили. В тази част поръчката е прекратена. Справка в Търговския регистър сочи, че притежател на 99,97% от акционерния капитал на \"Холсим България\" АД – с. Бели извор, Врачанска област, е германската Holcim Auslandsbeteiligungs, а крайната компания-майка е Lafarge Holcim – Швейцария. Тя е приключила 2018 г. с печалба от 24,5 млн. лв. преди приспадането на данъци.  ", "date": "2020.01.08", "title": "Швейцарци и ТЕЦ-ове на Ковачки ще горят боклука на София"}
{"url": "http://www.classa.bg/%D1%81%D0%B2%D1%8F%D1%82/item/404818-%D0%BD%D0%BE%D0%B2%D0%B8%D1%8F%D1%82-%D0%BF%D0%B0%D0%BF%D0%B0-%D0%BD%D0%B0-hbo-%D0%B4%D0%B6%D0%BE%D0%BD-%D0%BC%D0%B0%D0%BB%D0%BA%D0%BE%D0%B2%D0%B8%D1%87-%D0%B2-%D0%BE%D0%B1%D1%83%D0%B2%D0%BA%D0%B8%D1%82%D0%B5-%D0%BD%D0%B0-%D0%B4%D0%B6%D1%83%D0%B4-%D0%BB%D0%BE%D1%83", "text": "\"Младият папа\" на Паоло Сорентино (\"Младост\", \"Великата красота\") стана първият италиански сериал, получил номинации за наградите \"Еми\". Въпреки че беше замислен като минисериал, той се сдоби с продължение - \"Новият папа\". Ако в първата част видяхме Джуд Лоу в ролята на амбициозния и безкомпромисен папа Пий XIII, във втората проследяваме трудностите на неговия наследник - Йоан Павел III (Джон Малкович).  Новият сезон запазва линията на предшественика си - епизодите почиват върху брилянтни диалози и перфектно изградени персонажи, които носят своята история, страсти, страхове. Всичко това се развива на фона на кадри като от картини на класически художници, докато музиката прибавя закачлива нотка към сериозните теми, разисквани в сериала. В \"Новият папа\" Паоло Сорентино ни посреща с новина: папа Пий XIII е в кома и няма изгледи да се събуди. По тази причина за римокатолическата църква е от съществено значение да намери негов наследник, за да не загуби доверието на общността. Колкото повече се отлага решението, толкова повече недостижим става Пий XIII на пиедестала, на който вярващите са го поставили. Най-добрият възможен избор в тази ситуация е Джон Бранокс - героят на Джон Малкович. Той е пълна противоположност на досегашния глава на църквата. Докато Пий XIII е прекарал целия си живот посветен на идеята да бъде папа, то за героя на Малкович това е изпитание, за което не се чувства готов. Докато Пий XIII е амбициозен, безкомпромисен и консервативен, Джон Бранокс - или Йоан Павел III - е човек, който винаги търси решение някъде по средата и е готов на редица компромиси. Английски аристократ и бивш пънк музикант, той с неохота се съгласява да поеме тежката роля на папата, която за мнозина е мечта.     И с право се колебае в решението си да приеме - докато Пий XIII е издигнат до пиедестала на светец, то героят на Малкович е просто човек, който трябва да се бори с човешките си недостатъци, за да бъде достоен за отредената му роля. Но как да се справи с нея, докато стои в сянката на светец?     \"Новият папа\" показва една много по-политическа страна на папската институция, в която героите трябва да се борят едновременно за любовта на Бога и любовта на хората, докато същвременно балансират между желанията на италианските власти и вътрешните борби за власт. Самият Джон Бранокс е противоречива фигура. От една страна той е силно вярващ, от друга страна - не и в себе си. Носи тежки семейни травми, които предопределят поведението му в обществото и отношението към самия него. По-скоро светска фигура преди да поеме църквата, Бранокс винаги стои на ръба на политическия конфликт, опитвайки се да вземе правилно решение. Търсейки зрънце любов на Бога към себе си, той дава модни съвети по телефона на Меган Маркъл. Сексуалната му ориентация е въпрос, който вълнува ватиканската общност толкова, колкото сексуалността на холивудските звезди вълнува феновете им. Той поема папството на фона на световни терористични заплахи, които всекидневно противопоставят хора и религии. Мигрантската криза също е засегната в новите епизоди, както и въпросът какъв е милосърдният отговор към това глобално предизвикателство. Всички тези теми се появяват на фона на ритмичното дишане на папа Пий XIII, който според прогнозите на лекарите никога няма да се събуди от комата, но същевременно участва пълноценно във всеки епизод. Кой знае, може пък да стане чудо? В \"Новият папа\" ще видим Шарън Стоун и Мерилин Менсън да играят себе си, благодарение именно на светския характер на Джон Бранокс.     Съвпадението между името на героя и това на актьора Джон Малкович не е случайно. Оказва се, че обмисляйки образа на новия персонаж в историята си Сорентино е ползвал за вдъхновение американския актьор - неговата бавна, медитативна дикция и известната загадъчност. \"Джон е елегантен, мрачен и ироничен, лек и едновременно с това задълбочен\", казва Сорентино за Малкович пред The New York Times. Според него характеристиките на актьора са били перфектни и за героя му, затова ги \"открадва\". Сериалът противопоставя образите на новия папа на младия папа, Йоан Павел III на Пий XIII, един човек, който трябва да съхрани вярата на цяла религиозна общност, и един героизиран образ, който въплъщава тази вяра. Заслужава си да гледате втори сезон на телевизионния спектакъл на Сорентино - ако не заради блестящата актьорска игра, то заради богатите диалози, в които хуморът се редува с дълбок философски въпрос, на който всеки зрител може да предложи своя собствена интерпретация. Заслужава си и да видите къде може да ни отведе това ново пътешествие на създателя на \"Великата красота\" и какви нови разбирания за света ще ни открие, използвайки папската институция, за да говори за най-дълбоките въпроси от живота.", "date": "2020.01.08", "title": "\"Новият папа\" на HBO: Джон Малкович в обувките на Джуд Лоу"}
{"url": "http://www.classa.bg/%D1%81%D0%B2%D1%8F%D1%82/item/404812-%D0%BF%D1%83%D1%82%D0%B8%D0%BD-%D0%BA%D0%B0%D1%86%D0%BD%D0%B0-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-%D1%87%D0%B0%D0%BA%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%B2%D1%83%D1%87%D0%B8%D1%87", "text": "Денята на Путин на Рождество Христово започна с литургия в храм в Санкт Петербург, а след това изненадващо отлетя за Дамаск за среща с президента Башар Асад, който пък го заведе на гроба на Йоан Кръстител. Руският президент Владимир Путин кацна в Истанбул тази вечер , след като денят му – Рождество Христово започна с литургия в храм в Санкт Петербург, а след това изненадващо отлетя за Дамаск за среща с президента Башар Асад, който пък го заведе на гроба на Йоан Кръстител. В Турция Путин идва за разговори с колегата си Ердоган, както и за днешния дългоочакван старт на газопровода „Турски поток“. След пристигането му в Истанбул преговори не е имало, официалната част започвна днес сутринта, заяви прессекретарят на руския ппрезидент Дмитрий Песков. По думите му преговорите ще са на тема Сирия и Либия. Напрежението, възникнало между САЩ иш Иран след убийството на генерал Касем Сулеймани ще е една от най-важните теми на преговорите утре , заяви прессекретарят на Ердоган Ибрахим Калин. Нашият регион се умори от постоянни сблъсъци, от вмешателство на външни сили. С тъга отбелязваме, че отношенията между Иран и САЩ се обострят и призоваваме всички за сваляне на напрежението, заяви още Калин, цитиран от РИА Новости. Той припомни, че утре за церемонията са поканени и президента на Сърбия Алексендър Вучич, както и българският премиер Бойко Борисов. Ердоган ще проведе двустранни разговори с тях. Церемонията по пускането в експлоатация на газопровода „Турски поток“, който ще пренася руски природен газ по дъното на Черно море през Турция до Европа, ще се състои в Конгресния център Халич на брега на Златния рог. Турски енергийни експерти определят \"Турски поток\" като стратегически обект на страната, който ще й осигури, според тях, важна позиция в енергийната сигурност на Европа. \"Тръбата \"Турски поток-1\" превръща Турция в директен купувач на руския газ, което ще премахне евентуалните рискове, каквито може да се появят при транзитиране. След окончателното приключване на проекта (предвидено е той да се осъществи на три етапа) снабдяването с природен газ на Турция ще бъде гарантирано дори в случаи на евентуална дестабилизация в района\", посочват турските експерти.  \"Нашите очаквания са, че пускането в експлоатация на \"Турски поток\" ще активизира газовия пазар през 2020 г.,\" заяви Елиф Дюшмез Тек, експерт в консултантската компания Делойт (Deloitte) Турция. По думите й финализирането на споразуменията по интерконекторите за взаимосвързване с мрежите на България и Гърция ще засили търговията на Турция с европейските пазари на природен газ. Турските медии съобщават, че Ердоган и Путин ще обсъдят и обстановката в региона на фона на ескалацията на напрежението след ликвидирането с американски въздушен удар на иранския генерал Касем Сулеймани в Багдад. Сирийската криза и по-специално изострянето на ситуацията в Идлиб, откъдето Турция алармира за нова мигрантска вълна, също се предвижда да бъде сред приоритетните предмети в разговора. Известно е, че руски и сирийски правителствени военни сили атакуват последните бунтовнически укрепления в района. В последните седмици се съобщава за стотици жертви, много от които цивилни.  Очаква се лидерите на Турция и на Русия да отправят важни послания във връзка със сигурността на региона, както и по отношение на развитието на двустранното сътрудничество.    ", "date": "2020.01.08", "title": "Путин кацна в Истанбул. Чака Борисов и Вучич"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404813-%D0%BD%D1%8F%D0%BC%D0%B0-%D0%BA%D0%B0%D0%B4%D1%80%D0%B8-%D0%B7%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D0%B2%D0%B4%D0%B8%D0%B3%D0%B0%D1%82-%D0%BF%D0%B5%D0%BD%D1%81%D0%B8%D0%BE%D0%BD%D0%BD%D0%B0%D1%82%D0%B0-%D0%B2%D1%8A%D0%B7%D1%80%D0%B0%D1%81%D1%82-%D1%81-%D0%BE%D1%89%D0%B5-3-%D0%B3%D0%BE%D0%B4%D0%B8%D0%BD%D0%B8", "text": "В момента максималната възраст за постъпване на военнослужещи е 28 години, а планът на ведомството е тя да се увеличи до 40 години Министерството на отбраната предлага максималната възраст за постъпване в армията да се увеличи в проект за промени в Закона за отбраната, обявен за обществено обсъждане. В момента максималната възраст за постъпване на военнослужещи е 28 години, а планът на ведомството е тя да се увеличи до 40 години. Причината е липсата на кадри в армията. Мотивите за промяната са, че в определени военни формирования войнишкият, както и офицерският състав, са на критичния минимум поради постоянно намаляващия човешки ресурс в резултат на демографската криза. Министърът на отбраната Красимир Каракачанов обича за говори за връщане на казарма и за въвеждане на доброволна казарма, но  Предприетите от 2015 г. мерки са били с ограничени положителни въздействия. Миналогодишната кампания за набиране на хора показала, че дори имало желаещи над 28 години да постъпят в армията. Миналата година за първи път в армията постъпиха повече хора, отколкото напуснаха. Въпреки това има недостиг на около 5000 души. Пенсионерите ще могат да работят още 3 г. В проекта за промени се предлага още пенсионирани военни да могат да работят на своята длъжност още 3 години. Предлага се това да се прилага, ако за длъжността няма хора, а позициите са особено важни за изпълнение на задачите на въоръжените сили. Така ще бъдат спестени и средства за изплащане на пенсиите. В момента за пенсия в армията се изискват поне 18 години действителен стаж като военен и навършени 53 г и половина към 2020 г, като годините за пенсия се увеличават до 55 г. с два месеца годишно. Военни от летателния или водолазния състав и парашутисти имат право на военна пенсия при навършване на 43 г. Мандатност за офицерите Министерството предлага и мандатност за престояване на длъжност за висшите офицери, за да не бъдат компрометирани и способностите на системата за командване и управление. Освен това се предлага военните с ранг над „полковник“ (капитан I ранг), които са на длъжност повече от 4 години и откажат да бъдат преназначени на друга предложена им длъжност в същото или по-високо длъжностно ниво, да продължават да заемат длъжността си за срок от 1 година.“ На военна служба ще се приемат кандидати не по-възрастни от 40 години, независимо дали са офицери, сержанти или войници. Промените предвиждат още военнослужещите с висши офицерски звания и с военно звание „полковник“ (капитан I ранг), които са на длъжност повече от 4 години и откажат да бъдат преназначени на друга предложена им длъжност в същото или по-високо длъжностно ниво, продължават да заемат длъжността си за срок от 1 година. След това се уволнява. Придобитата квалификация продължава да бъде изискване за назначаване на по-висока длъжност, но на първо място вече няма да е тя, а интересът на службата. Пределната възраст за военна служба:  на войниците (матросите) става 49 години, на сержантите (старшините), офицерските кандидати и младшите офицери - 58; на офицерите със звание \"майор\" (\"капитан III ранг\") - 58 години; на офицерите със звание \"подполковник\" (\"капитан II ранг\") - 58 години; на офицерите със звание \"полковник\" (\"капитан I ранг\") - 59 години; на офицерите със звание \"бригаден генерал\"- 61 години; на офицерите със звание \"генерал-майор\" (\"контраадмирал\") - 61 години; на офицерите със звание \"генерал-лейтенант\" (\"вицеадмирал\") - 62 години и на офицерите със звание \"генерал\" (\"адмирал\") - 65 години. А пределната възраст за офицерите с военно звание \"полковник/капитан I ранг\", които заемат длъжност, за която се изисква хабилитация става 65 години. Промените трябва да бъдат одобрени от МС и парламента, а срокът за общественото обсъждане на предложенията е две седмици.    ", "date": "2020.01.08", "title": "Няма кадри за армията. Вдигат пенсионната възраст с още 3 години"}
{"url": "http://www.classa.bg/%D1%81%D0%B2%D1%8F%D1%82/item/404804-%D0%B8%D1%80%D0%B0%D0%BD-%D0%B5-%D0%B8%D0%B7%D1%81%D1%82%D1%80%D0%B5%D0%BB%D1%8F%D0%BB-%D1%80%D0%B0%D0%BA%D0%B5%D1%82%D0%B8-%D0%BF%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B1%D0%B0%D0%B7%D0%B8-%D0%B2-%D0%B8%D1%80%D0%B0%D0%BA", "text": "„ \"Той пътуваше с ръководителя на Хизбула\", каза Тръмп, очевидно визирайки Абу Махди ал Мухандес, ръководител на проиранската иракска милиционна група Катаиб Хизбола, който също беше убит при удара. „Те не бяха там, за да обсъдят ваканция. Не бяха там, за да отидат в хубав курорт в Багдад. Те бяха там, за да обсъдят бизнеса си. И спасихме много животи, като прекратихме живота му\". През последните дни иранските представители заявиха, че може да нанесат удар по една или повече американски военни цели. Парламентът на Иран прие във вторник законопроект за определяне на цялата американска армия като терористична организация. Подобна стъпка предприе администрацията на Тръмп миналата година, когато маркира Революционната гвардия за терористична група.     „ Напрежението в Ирак  ескалира драстичнопрез последните няколко дни, след като САЩ убиха иранския генерал Kasem  Солеймани и лидера на иракската милиция Абу Мехди ал Мухандис при атака с дрон в Багдад. Реакцията на пазарите Атаката отново подплаши финансовите пазари, изпращайки фючърсите на индекса S&P 500 надоллу с 1,5%. Японският индекс Topix падна с 2,2% към 9:32 часа в Токио. Активите убежища поскъпнаха, като цената на златото проби 1600 долара за унция за първи път от 2013 г. насам, а суровият петрол поскъпна с над 4%.    ", "date": "2020.01.08", "title": "Иран е изстрелял ракети по американски бази в Ирак"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404805-%D1%82%D1%80%D0%B8%D0%BC%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8-%D0%B8-%D0%B5%D0%B4%D0%B8%D0%BD-%D0%BF%D1%80%D0%B5%D0%BC%D0%B8%D0%B5%D1%80-%D0%B4%D0%B0%D0%B2%D0%B0%D1%82-%D1%81%D1%82%D0%B0%D1%80%D1%82-%D0%BE%D1%82-%D0%B7%D0%BB%D0%B0%D1%82%D0%BD%D0%B8%D1%8F-%D1%80%D0%BE%D0%B3-%D0%BD%D0%B0-%D0%B3%D0%B0%D0%B7%D0%BE%D0%BF%D1%80%D0%BE%D0%B2%D0%BE%D0%B4%D0%B0-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C", "text": "  След церемонията е предвидена и среща на българския премиер Бойко Борисов с турския президент Реджеп Ердоган. Трима президенти и един премиер дават старт на  газопровода „Турски поток“ на 8 януари 2020 година в Истанбул. На официална церемония  в конгресния център „Халич“, който се намира на \"Златния рог\", Путин, Ердоган, Вучич и Борисов ще застанат един до друг, за да ударят тържествения гонг  на първата отсечта на Транграничния газопровод,  който ще отвежда руското синьо гориво под водите на Черно море, през Турция, България и Сърбия до разпределителен хъб край Виена, а от там до Централна Европа.  Церемонията ще се ръководи лично от президента Ердоган, който е поканил персонално и високопоставените си гости. След церемонията е предвидена среща на българския премиер с турския президент.  Според турски медии Ердоган е поканил Борисов и на срещата му с Путин. Първото трасе на газопровода, чиято лента ще бъде прерязана днес в 15.00 часа, е предназначено за турския пазар.  Дължината му е 180 км. Морската част е с дължина 910 км. Газът се подава от компресорната станция  от руския град Анапа до Къйъкьой, където тръбите излизат на турския бряг. Капацитетът му е 15,75 милиарда кубически метра годишно. Същият капацитет е предвиден и за второто трасе - „Балкански поток“, който ще минава през България към Сърбия  до Централна Европа.  Очаква се то да бъде завършено до края на месец май, като обеща преди няколко дни премиерът Борисов. „Турски поток“ смени замразения през декември 2014 г. „Южен поток“. Ердоган е подготвил специален подарък за руския президент Владимир Путин, който ще му връчи веднага след церемонията по откриване на газопровода – фототипно издание с повече от 100 000 документи от Османските архиви. Документите са свързани с руско-турските отношения, а изданието е с лично написано от Ердоган посвещение за руския президент Владимир Путин. Чрез \"Турски поток\" България ще получава природен газ от Русия през Турция и няма да използва пътищата за доставка през Украйна и Румъния. Постигнато е споразумение с руския концерн “Газпром” и в бъдеще руският газ ще бъде доставян до газов хъб на границата с Турция.  Това ще спести на България транзитни такси в размер на 35 милиона евро годишно, които до този момент държавата е плащала на Румъния. По този начин цената на газа в България би могла да се понижи с 5 процента, смята енергийният министър Теменужка Петкова. Според плановете, газопроводът ще доставя около 2,9 милиарда кубически метра газ годишно в България, което ще покрива почти изцяло нуждите на страната. По думите на изпълнителния директор на “Булгартрансгаз” Владимир Малинов, България е изградила 11-километрова връзка между националната си газопреносна мрежа и руския газопровод “Турски поток” на границата с Турция и е в готовност да поеме притока на газ.  Досега България получаваше руски газ през тръби, преминаващи през Украйна и Румъния, а целта на новия газопровод е да се заобиколи именно Трансбалканския маршрут. \"Турски поток\", подобно на планирания газопровод \"Северен поток 2\", предизвиква ожесточени спорове в международен план. \"Северен поток 2\" предвижда руският газ да бъде транспортиран през Балтийско море до Германия.    САЩ наскоро наложиха санкции на всички компании, участващи в някой от двата проекта. Вашингтон оправда наказателните мерки с това, че така защитава интересите на Украйна като транзитна страна.  България обаче има други съображения. Българското правителство е убедило, по думите на премиера Борисов, американския президент, че газопровода през България е \"Балкански поток\" и през него няма да минава само руско гориво. Така София се надява, че няма да й бъдат наложени американските санкции върху трълите с руско гориво. Сръбската част на \"Турски поток\" - 400-километровият газопровод „Газтранс“, който свързва системата за пренос на природен газ в страната с тези на България и Унгария “ е с капацитет 13,9 милиона кубически метра годишно. Най-ранна дата за завършване, финансиране, изграждане и въвеждане в експлоатация на газопровода България-Сърбия е в периода 2022-23. След като завърши цялостното изграждане на необходимата инфраструктура и Брюксел финализира регулаторните аспекти на тръбопроводите със Сърбия и „Газпром“ , максималното използване на капацитета на „Турски поток“ от 31,5 млрд. куб. м. ще бъде възможно до края на 2022 г.. Газопроводът ще улесни взаимовръзката на Югоизточна Европа  чрез изграждането на капацитет от втори нит през България и Сърбия, проправяйки пътя на руския газ към Унгария. Повишената регионална взаимосвързаност може дори да улесни стесняването на разликите в цените. \" Турски поток“ ще отвори нов транзитен маршрут за руски газ към Европа , но Турция едва ли ще има много контрол над него, тъй като морската част на газопровода ще бъде контролирана от Русия, а Турция ще има само частичен контрол над морския участък на „Турски поток-2“. Турските договори за внос включват забрана на местните компании да пренасят газ на други пазари.  Това означава, че на турските компании няма да бъде разрешено да препродават газ на други пазари в региона, дори ако турският вътрешен пазар се радва на свръхпредлагане\". Според експерти предстоящият период на световните газови пазари ще бъде белязан от излишък на втечнен природен газ . При този сценарий Русия ще положи усилия да гарантира сигурността в търсенето на доставките на газ.      ", "date": "2020.01.08", "title": "Трима президенти и един премиер дават старт от \"Златния рог\" на газопровода „Турски поток“"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/404806-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B3%D0%B5%D1%80%D0%B1-%D0%BF%D1%80%D0%B8%D0%BA%D1%80%D0%B8%D0%B2%D0%B0%D1%82-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F,-%D0%BE%D0%BF%D0%B0%D1%81%D0%BD%D0%B0-%D0%B7%D0%B0-%D0%B7%D0%B4%D1%80%D0%B0%D0%B2%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5", "text": "  „Мястото на кмета на Перник е на страната на перничани, а не на страната на партии и правителство. Те искат да знаят кой е виновен”, каза Нинова. „ГЕРБ ни дадоха още един аргумент за вот на недоверие. Освен че са некомпетентни и проявиха безхаберие за кризата с водата и боклука, умишлено прикриват информация, опасна за здравето на българския народ. Ивелина Василева каза, че не е внасян болничен отпадък в България. Разполагам с писмен отговор от Владислав Горанов, който гласи, че общото количество, внесени от трети страни болнични отпадъци, през периода 2014- 2019г. е 2,9 тона. Г-жа Василева е била министър по това време. И днес излиза и лъже българския народ или прикрива тези факти”. Това заяви председателят на БСП Корнелия Нинова пред БТВ. „Защо никой не отидат да кажат на хората в Перник, Шумен и другите градове, където няма вода, че те нямат проблем, че има вода, и че просто им внушават. Да не го обясняват по студията. Да се изправят пред хората. Защото ние сме били там. Знаем техните тревоги и представляваме техните искания”, каза Корнелия Нинова. Тя поясни, че БСП ще свърши работата си като партия: „Ние сме народни представители и когато хората ни повикат - отиваме,когато има проблем- им помагаме”.  Нинова изброи причините за вота на недоверие - че близо половин милион българи са на воден режим, вносът на боклуци, преработката и изгарянето им и замърсяването на въздуха вследствие на това.  Председателят на БСП припомни, че през 2015г., след наводнението в Мизия, е поставила въпроса за контрола на язовирите. „Преди 1 месец отчитат, че 400 язовира са в аварийно състояние и че над 113 язовира са с неустановен собственик. 10 години управляваш държавата и не можеш да разбереш кой е собственикът на тези язовири. Отпуснаха 500 милиона извън бюджета за ремонт на язовири и 400 са в критично състояние. А с парите какво стана?” попита Нинова. Тя подчерта, че цената на водата се е увеличила 3 пъти за 10 години : „Колко милиона събрахте за тези години от българския народ? Защо само близо 1% от водопреносната мрежа е ремонтирана. Защо изтича 80% от водата на България? Къде отидоха тези пари?”, попита лидерът на социалистите.  Нинова заяви, че по искане на жителите на Перник преди Нова година е била на среща в общината с кмета, кметове, общински съветници, жители на Перник и те са помолили да поиска среща с главния прокурор, за да поиска информация дали се водят разследвания за водната криза. „Още когато поисках срещата с г-н Гешев, обявих, че я искам от името на хората, задавам техните въпроси и ако има среща, ще се върна, за да предам информацията на перничани. Те искат да знаят кой е виновен за състоянието, до което ги докараха и кой ще понесе отговорността. Зададох въпросите писмено и очаквам отговори”, каза тя.  „Не съм искала среща с кмета на Перник и затова няма как тя да ми е отказана. Имах среща с жителите на Перник, срещнах се с хората в квартал Мошино, с общинската и областната структура на БСП, с хора от Радомир, които също се вълнуваха от въпроса”, каза Корнелия Нинова. Тя изрази надежда кметът на Перник да не забравя, че е бил избран като алтернатива на ГЕРБ, а не като част от статуквото. „Неговото място е на страната на перничани, а не на страната на партии и правителство. Те искат да знаят кой е виновен”, каза Нинова.  На въпрос дали е 100 процента подкрепена за председател Нинова отговори : „Ако имам сто процента подкрепа, това е проблем. Аз не съм Бойко Борисов, на чиито конгреси 100 процента гласуват за и никой не се изказва. Предстоящият пряк избор на председател на БСП е много модерно, европейско решение на левицата. Гордея се, че го предложих и че се прие, защото така се дава сила на всеки член на партията”, завърши Корнелия Нинова.      ", "date": "2020.01.08", "title": "Корнелия Нинова: ГЕРБ прикриват информация, опасна за здравето на българите"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404807-%D0%BE%D0%BC%D1%83%D1%80%D1%82%D0%B0%D0%B3-%D0%B8-%D0%BF%D0%BE%D0%B7%D0%B8%D1%82%D0%B8%D0%B2%D0%BD%D0%BE%D1%82%D0%BE-%D0%BC%D0%B8%D1%81%D0%BB%D0%B5%D0%BD%D0%B5", "text": "„Колкото по-силно горят мостовете зад теб, толкова по-осветен е пътя ти напред”. Не знам кому принадлежи тази вълнуваща мисъл, прелюбезни. Най-вероятно на някой „позитивен” човек, както е много модерно да се казва напоследък. Не знам дори – следвайки собствената си максима – дали не е прекарал дълги години в затвора за подпалвачество, или в лудницата за пиромания…       Не! Говорим за постоянните мантри да се „мисли позитивно” или пък съветите „да бъдат себе си” към индивиди, които веднага трябва да положат огромни усилия, за да не бъдат себе си поне малко. Например, да се образоват. Бодряческата пишман-психология, която се лее в неограничени количества особено в социалните мрежи нанася невероятни щети и води до депресии, пред които Мъртво море изглежда като възвишение направо. Тук е напълно приложим закона за онтогенезата и филогенезата. Индивидуалното развитие повтаря историческото развитие на вида. С две думи – няма много основание за оптимизъм, въпреки светлите пожелания за новата година. А и в исторически план нашето минало е така осеяно с пожари и изгорени мостове, че пътя ни напред би следвало да е осветен като самолетна писта в Дубай. Но не е съвсем така… В търга може да се участва и дистанционно, през интернет. Ето  . До момента има една стъпка в наддаването, а собственикът на колекцията, от която е медальона, не се надява да получи повече от 100 хиляди долара за него. Тази ценна информация ни е от откривателя на медальона, живеещият във Виена прочут експерт по антики и нумизмат – Митко Станков. Самият Митко е една от най-интересните личности, които познавам. Крайно „непозитивен” и по тази причина изключително успешен човек. Ако тръгна да ви разказвам за него, няма да ми стигне целия вестник. Повече за последните му открития, свързани със ранно-средновековната българска история можете да прочетете в специалното му интервю за e-vestnik.com, ето  .     На първо място заради една голяма мистерия, в която той налива огън – споровете за това дали някои от ранно средновековните владетели на българите не са били християни, далеч преди Борис Първи. Въпреки категоричността на изображенията и на самия медальон, нееднозначен отговор на този въпрос все още няма.     Защото Френската Република, например, обяви преди седмици специална програма, чрез която да събере 24 млн. евро, за да откупи далеч не така важната за историята ѝ маслена картина на Чени ди Пепо „Осмиването на Христос”. Франция обяви 30-месечен мораториум върху изнасянето на новооткрития шедьовър от страната, надявайки се за това време да събере парите и да не допусне излизането на картината на търг. Ние не сме обявили никаква национална програма, не съм сигурен дали изобщо в правителството знаят за предстоящия търг и каква ценност ще се появи на него. И става дума за по-малко от 100 хиляди долара. Сума, която някои по-първи българи не е да не са изпръсквали под формата на шампанско в прочутите зимни курорти на Швейцария и Франция. Самият Митко Станков е спасил не едно и две национални съкровища. Разбрахме се, че друг път ще ви разказвам за невероятната съдба на Митко, за когото важи руската максима „мен никой не ме обича, с изключение на Държавна сигурност, която особено не ме обича”.   Знаете, прелюбезни – въпреки, че не го демонстрирам постоянно – аз съм запален патриот. И по тази причина не съм много „позитивна” личност. Ето, и на хорото пред Народния театър все още не съм се хванал, защото не съм сигурен пречи ли, или не на Деян Донков да е все така гениален в „Калигула” и „Полет над кукувиче гнездо”. Но иначе дори текилата я пия не с лимон и сол, а с лук и чубрица. Затова и този ми вопъл за Омуртаговия медальон – мостовете, които постоянно горим зад нас, заслепени от едно или друго идеологически натоварено разбиране за историята са безкрай. Сред тях Омуртаг е един от най-интересните, най-полемичните и в състояние да преобърне цялата ни представа за собствената ни историческа съдба. Няма да я направи по-позитивна, отсега казвам, но по-достоверна – със сигурност… Това е и пожеланието ми за 2020 – думите са над двехилядолетни и – твърди се – принадлежат на Онзи, който обича еднакво всички хора, независимо от цвета на кожата им, езика или вярата. Позитивно би било да кажем, че и крокодила ги обича и даже плаче от обич… Та думите на Онзи са: „Истината ще ви направи свободни”. Ще е прекалено позитивно да си помисля, че началото на новата година ще донесе медальона на Омуртаг обратно в България, но поне се надявам тя да е една свободна година.    ", "date": "2020.01.08", "title": "Омуртаг и позитивното мислене"}
{"url": "http://www.classa.bg/%D1%81%D0%B2%D1%8F%D1%82/item/404808-%D0%B8%D1%80%D0%B0%D0%BD-%D0%B5-%D0%B7%D0%B0%D0%BF%D0%BE%D1%87%D0%BD%D0%B0%D0%BB-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%BC%D1%8A%D1%87%D0%B5%D0%BD%D0%B8%D0%BA%D1%8A%D1%82-%D1%81%D1%8E%D0%BB%D0%B5%D0%B9%D0%BC%D0%B0%D0%BD%D0%B8", "text": "Корпусът на стражите на ислямската революция (КСИР) на Иран е обявил началото на операция „Мъченикът Сюлеймани\" срещу американските военни, замесени в смъртта на командира на специалното звено „Ал-Кудс\" генерал Касем Сюлеймани в Багдад. Изявлението на организацията беше публикувано от иранската агенция Tasnim и цитирано от световните агенции.. „Дойде време да изпълним обещанието и с позволението на Всемогъщия Бог да отговорим на престъпните и терористични действия на американските нашественици, отмъщавайки за страхливото убийство на командира на Ал-Кудс.     По време на операцията, наречена „Мъченикът Сюлеймани\", десетки ракети „земя-земя\" бяха изстреляни по американската база „Ал-Асад\", заявяват от КСИР. „Предупреждаваме великия сатана, порочния американски режим, че всяка следваща агресия ще срещне по-болезнена и жестока реакция\", се казва в текста.Най-малко две военни бази на САЩ в Ирак бяха атакувани, като по тях бяха изстреляни повече от десет ракети, потвърди Пентагонът. Това е летището в Ербил и авиобазата Ал Асад. Корпусът на стражите на ислямската революция на Иран също така е заплашил да атакува град Дубай в ОАЕ и израелския Хайфа по време на следващата фаза на операция „Мъченикът Сюлеймани\", съобщава CNN, позовавайки се на канала в Telegram на КСИР. Корпусът на стражите на ислямската революция счита Израел за съучастник в убийството на Сюлеймани. „Като част от това престъпление ние не разглеждаме Израел отделно от Съединените щати\", се казва в съобщението на организацията. Световните издания съобщават, че военновъздушни сили и противовъздушната отбрана на Израел са били приведени в готовност. Според информацията, израелската военна авиация е била издигната във въздуха и е във въздушното пространство на Ливан.", "date": "2020.01.08", "title": "Иран е започнал военната операция \"Мъченикът Сюлеймани\""}
{"url": "http://www.classa.bg/%D1%81%D0%B2%D1%8F%D1%82/item/404809-%D0%B0%D0%BC%D0%B5%D1%80%D0%B8%D0%BA%D0%B0-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BF%D1%80%D0%B5%D0%B4%D0%BF%D0%B0%D0%B7%D0%B8-%D0%BE%D1%82-%D0%BA%D0%BE%D0%BB%D0%B5%D0%B1%D0%B0%D0%BD%D0%B8%D1%8F%D1%82%D0%B0-%D0%B2-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0", "text": "Това бе много важно десетилетие за енергийната индустрия в Америка, пише Financial Times в редакционен коментар. През последните 10 години САЩ се превърнаха в най-големия производител на петрол в света и значителен износител на природен газ. Шистовата революция в страната преобърна глобалните пазари и помогна за вдигането на местната продукция на суров петрол до над 12 милиона барела на ден. Тъй като производството нарасна, президентът Доналд Тръмп започна да хвали американската енергийна независимост, заявявайки, че страната се отдалечава от разчитането на чуждестранния петрол. Но скокът в цените на петрола в петък след убийството от САЩ на иранския генерал Касем Сюлеймани е навременно напомняне, че Америка остава далеч от енергийната си независимост. Макар нетният износ да показва намаляваща зависимост от вноса, страната продължава да купува петрол от други страни, отчасти, за да задоволи нуждите на своите рафинерии. Американската рафинираща индустрия като цяло е проектирана да преработва по-тежък суров петрол - например от Саудитска Арабия - отколкото е този, произведен в местните шистови находища. Трейдърите в петък вдигнаха цената на нефта Брент, глобалният бенчмарк, с 4% до над 68 долара за барел заради опасенията, че Иран може да отмъсти, като вземе на прицел танкерите, минаващи през Персийския залив. Въпреки реториката за енергийна независимост, САЩ остават изложени на това, което се случва на световните петролни пазари. Ескалацията в Близкия изток идва в момент на увеличаващи се доказателства, че шистовата експанзия в Америка се забавя. Очаква се американското производство през тази година да нарасне с по-малко, отколкото през 2019 г. и значително под нивото от 2018 г. Анализаторите на Goldman Sachs през ноември понижиха прогнозата си за растежа на петролното производство в САЩ за 2020 г. с 0,1 млн. барела дневно до 0,6 млн. Продължилата десетилетие експанзия не успя да увеличи корпоративните печалби и инвеститорите настояват за по-голяма капиталова дисциплина. Северноамериканските шистови производители изпитват дългов махмурлук заради гигантското увеличение на разходите си. Оценките сочат, че компаниите имат задължения за повече от 200 милиарда долара, които падежират през следващите четири години, като над 40 милиарда от тях през настоящата година. Сътресенията в индустрията вече са в ход. Тъй като финансирането стана оскъдно, фалитите се увеличават. От бранша казват, че реагират с ограничаване на сондажите. Компаниите ще трябва да намерят баланс между поддържането на производството и осигуряването на възвръщаемост. По-ниският растеж в САЩ може да има и по-широко въздействие, тъй като шистовите доставки помогнаха за посрещане на повишеното глобално търсене. Ако търсенето продължава да нараства, растежът на предлагането ще трябва да дойде от другаде. Междувременно американските политици трябва да осъзнаят, че истинската енергийна независимост не е свързана само с осигуряване на предлагането, но и с ограничаване на търсенето. Това може да стане само чрез подобряване на енергийната ефективност, инвестиране в нови технологии (като електрически превозни средства) и постепенно изоставяне на изкопаемите горива.  ", "date": "2020.01.08", "title": "Америка не може да се предпази от колебанията в цените на петрола"}
{"url": "http://www.classa.bg/%D1%81%D0%B2%D1%8F%D1%82/item/404810-%D0%B8%D1%80%D0%B0%D0%BD-%D0%B8%D0%B7%D0%BF%D1%80%D0%B0%D1%89%D0%B0-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8%D1%82%D0%B5%D0%BB%D0%BD%D0%BE-%D0%BF%D0%B8%D1%81%D0%BC%D0%BE-%D0%B4%D0%BE-%D0%BE%D0%BE%D0%BD-%D0%BF%D0%BE-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5-%D0%BD%D0%B0-%D1%81%D0%B0%D1%89", "text": "Иран не търси война, но ще продължи да упражнява правото си на самоотбрана в случай на някакви заплахи, се казва в писмото на постоянния представител на Иран при ООН Маджид Тахт-Раванчи, адресирано до генералния секретар и Съвета за сигурност на ООН. „Въпреки че Ислямска република Иран не търси война, тя сериозно предупреждава за всякакви други военни приключения, адресирани до нея“, цитира писмото ТАСС . „Иран ще продължи да стои твърдо в защита на своя народ и ревностно да поддържа своя суверенитет и териториална цялост в съответствие с националните си интереси“, подчерта дипломатът. „Иран ще предприеме всички необходими и пропорционални мерки срещу всяка заплаха или използване на сила“, подчертава документът. „Това е в съответствие с член 51 от Хартата на ООН и Иран няма да се съмнява в упражняването на правото си (на самозащита), когато е необходимо.“ Техеран също поиска Съветът за сигурност да осъди действията на САЩ. „Съветът за сигурност на ООН трябва да осъди по най-сериозен начин незаконните заплахи и неограничена политика на Съединените щати, както и да ги подведе под отговорност за всички незаконни действия и да ги принуди да спазват международното право“, се казва в документа. В апел до ООН Тахт-Раванчи каза също, че заплахите на американския президент срещу Иран „представляват грубо нарушение на международното право, както и основни принципи на Хартата на ООН“. Той припомни, че \"настоящата нестабилност в региона на Персийския залив е резултат от намесата на САЩ в Ирак през 2003 г.\" В сряда вечер американската въздушна база Айн ал Асад в западен Ирак, както и американско военно съоръжение в Иракски Кюрдистан, близо до летище Ербил, претърпяха ракетна атака . Отговорността за нападението бе призната от Иранския ислямски революционен гвардейски корпус (IRGC). В Белия дом и Пентагона потвърдиха съобщения за нападения срещу цели на САЩ в Ирак. Миналата неделя иракският парламент поиска изтеглянето на американските войски от страната след убийството на иранския генерал Касем Сюлеймани в резултат на специална операция на САЩ. В случай на отказ, Иран заплаши САЩ с „втори Виетнам“. Противно на това, президентът на САЩ Доналд Тръмп отказа да изтегли американските войски от Ирак.  ", "date": "2020.01.08", "title": "Иран изпраща предупредително писмо до ООН по отношение на САЩ"}
{"url": "http://www.classa.bg/%D1%81%D0%B2%D1%8F%D1%82/item/404811-%D0%B8%D1%80%D0%B0%D0%BD-%D1%83%D0%BD%D0%B8%D1%89%D0%BE%D0%B6%D0%B8-%D0%BD%D1%8F%D0%BA%D0%BE%D0%BB%D0%BA%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D0%B2-%D0%B8%D1%80%D0%B0%D0%BA", "text": "В резултат на ракетна атака върху авиобаза Айн ал Асад в Западен Ирак, бяха унищожени няколко американски самолета, съобщи Ал Хадат. Според Ал Маядин „един от самолетите е бил унищожен на пистата“. Освен това, според входяща информация \"базата поиска медицински екип\", съобщава ТАСС . Междувременно, говорителят на Пентагона Джонатан Хофман заяви, че Иран е атакувал поне две военни бази на САЩ в Ирак. Според предоставената от него информация, базата на Айн ал Асад и летището в Ербил са били обстреляни. В случая се твърди, че са използвани повече от дузина ракети. „На 7 януари около 17:30 часа по времето на източния бряг на Съединените щати (01.30 часа по московско време на 8 януари) Иран изстреля повече от дузина балистични ракети по американските сили и коалицията в Ирак. Ясно е, че тези ракети са били изстреляни от Иран и са насочени към поне две иракски военни бази, в които се намират американски и коалиционен персонал, Айн ал Асад и Ербил “, казва Хофман в изявление. Не се казва нищо за жертвите сред американските войски и коалицията. Изяснява се, че американските военни оценяват последствията от случилото се. Хофман подчертава, че в предишните дни Пентагонът е предприел „всички подходящи мерки“ за защита на американските войски и на коалицията в Близкия изток. „Тези [две споменати] бази [по-рано] бяха поставени нащрек, когато имаше признаци, че иранският режим планира да атакува нашите сили и интереси в региона“, посочва Хофман. Според него САЩ възнамеряват да продължат да предприемат мерки за защита на своя персонал в Близкия изток, оценявайки ситуацията и потенциалните възможности за реакция на заплахи. В допълнение, САЩ ще защитават съюзническия персонал, предупреждава говорителят на Пентагона. В сряда вечер американската въздушна база Айн ал Асад в западен Ирак, както и американско военно съоръжение в Иракски Кюрдистан, близо до летище Ербил, претърпяха ракетна атака . Отговорността за нападението бе призната от Иранския ислямски революционен гвардейски корпус (IRGC). Белият дом потвърди съобщенията за ракетни атаки върху американски съоръжения в Ирак. Миналата неделя иракският парламент поиска изтеглянето на американските войски от страната след убийството на иранския генерал Касем Сюлеймани в резултат на специална операция на САЩ. В случай на отказ, Иран заплаши САЩ с „втори Виетнам“. Противно на това, президентът на САЩ Доналд Тръмп отказа да изтегли американските войски от Ирак.    ", "date": "2020.01.08", "title": "Иран унищожи няколко американски самолета в Ирак"}
{"url": "http://www.classa.bg/%D1%81%D0%B2%D1%8F%D1%82/item/404796-%D0%BF%D1%83%D1%82%D0%B8%D0%BD-%D1%81%D0%BF%D0%B5%D1%88%D0%BD%D0%BE-%D0%B2-%D0%B4%D0%B0%D0%BC%D0%B0%D1%81%D0%BA-%D1%81-%E2%80%9E%D0%BD%D0%B5%D0%BE%D0%B1%D1%8F%D0%B2%D0%B5%D0%BD%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%E2%80%9C", "text": "Владимир Путин пристигна в сирийската столица във вторник, където проведе разговори със сирийския президент Башар Асад, пише The Independent. Както беше подчертано в материала на публикацията, второто посещение на руския лидер в Дамаск се случи на фона на изострянето на ситуацията в региона след убийството от американските войски на иранския генерал Касем Сюлеймани. Руският президент Владимир Путин пристигна в Дамаск с   съобщава британският The Independent, позовавайки се на сирийски и руски медии. Според изданието се съобщава, че руският лидер се е срещнал със сирийския президент Башар ал Асад в руската военна база в сирийската столица. Според говорителя на Путин Дмитрий Песков по време на разговорите руският президент заяви, че   изминато голямо разстояние   . Както колумнистът на The Independent подчертава, Русия отдавна е  Асад и през 2015 г. официално се намеси в сирийския конфликт на негова страна. Смята се, че именно намесата на Москва позволи на Дамаск да обърне прилива на войната в своя полза и да върне по-голямата част от територията на страната под свой контрол, отбелязва журналистът. Сегашното пътуване до Сирия беше второто за г-н Путин, откакто руските въоръжени сили влязоха в конфликта, се казва в статията. Както припомня авторът на статията, през 2017 г. президентът посети руската база ВКС в Латакия, където обяви победата си във войната и предстоящото завръщане на по-голяма част от руските сили у дома. Посещението на руския президент се осъществява на фона на изострянето на напрежението в региона във връзка с убийството от американските сили миналия петък на иранския генерал Касем Сюлеймани, отбелязва наблюдателят на The Independent. Сирия е един от основните съюзници на Иран и иранските сили участваха в конфликта в Сирия на страната на Дамаск. Генерал Сюлеймани, който   почина веднага след пристигането си от Сирия в Ирак, ударен от дрон, пише журналистът.  ", "date": "2020.01.08", "title": "Путин спешно в Дамаск с „необявено посещение“"}
{"url": "http://www.classa.bg/%D1%81%D0%B2%D1%8F%D1%82/item/404797-%D1%89%D0%B5-%D1%81%D1%82%D0%B0%D0%BD%D0%B5-%D0%BB%D0%B8-%D0%B5%D1%81-%D0%B8%D0%B3%D1%80%D0%B0%D1%87%D0%BA%D0%B0-%D0%B7%D0%B0-%D1%81%D0%B0%D1%89-%D0%B8-%D0%BA%D0%B8%D1%82%D0%B0%D0%B9-%D0%BF%D1%80%D0%B5%D0%B7-2020-%D0%B3%D0%BE%D0%B4%D0%B8%D0%BD%D0%B0-%E2%80%94-%D0%B7%D0%B0%D0%B2%D0%B8%D1%81%D0%B8-%D0%BE%D1%82-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "2020 г. ще бъде съдбоносна за Европа и Германия, която ще стане председател на Съвета на ЕС за шест месеца, пише журналистът на Ройтерс Андреас Ринке в Deutschlandfunk. Немското правителство не само трябва активно да участва в европейската външна политика и военните мисии, но и да инвестира повече във вътрешните работи на ЕС - в противен случай Европа рискува да стане играчка в ръцете на САЩ и Китай. 2020 г. трябва да стане съдбоносна за Германия и ЕС, пише журналистът на Ройтерс Андреас Ринке на немския портал Deutschlandfunk. Според него много немци биха предпочели да са жители на голяма Швейцария и да не поемат излишна отговорност. Това обаче е невъзможно за икономически най-силната европейска държава и затова Германия трябва да поеме повече отговорност, смята авторът на статията. На 1 юли 2020 г. Германия ще стане председател на Съвета на ЕС за половин година. Въпреки това много немци все още мечтаят да живеят в страна, която е отговорна единствено за себе си. Междувременно 2020 г. обещава да бъде от решаващо значение за позицията на Германия и ЕС в света и това е обусловено от много фактори. Вашингтон и Пекин със всички сили се борят за технологично превъзходство в световната икономика. Европа, която си сътрудничи с Китай в областта на търговията и развитието на 5G мрежи с помощта на Huawei, рискува да попадне между два огъня. На изток Русия активно участва в разрешаването на кризи от Сирия до Либия, така че да може да се превърне в страна, която контролира, наред с други неща, бежанските потоци към Европа. Освен това, заради Брекзита, ЕС има нов конкурент точно на вратата си. Ангела Меркел и Еманюел Макрон дават един и същ отговор на тези предизвикателства: ЕС трябва да защити суверенитета си в много области възможно най-скоро - а в някои от тях трябва да бъде защитена за първи път, пише немският журналист. Това се отнася за отбранителната и външната политика на ЕС, както и за технологичната независимост в области като софтуера или мобилните комуникационни мрежи. Меркел и Макрон са съгласни по още един въпрос: постигането на всичко това ще се провали, ако Германия не участва много по-активно в изпълнението на тези задачи. В Париж и сред много други партньори в ЕС обаче нараства безпокойството, че немската политика не носи в себе си достатъчно сила, за да поеме частична отговорност за необходимите сурови решения. Междувременно лесно видими са два възможни сценария за по-нататъшното развитие на ситуацията, казва Андреас Ринке. Първо, Германия ще трябва активно да участва не само в европейската външна политика, но и във военната сфера. Според автора Бундесверът усърдно се опитва да изгуби от поглед новата за него задача: ситуацията на южния фланг на ЕС се е влошила толкова, че Франция вече не може да се справи сама с основната тежест в борбата срещу ислямските терористични групировки. Второ, Германия ще трябва да направи повече вътре в ЕС. Без да инвестира повече средства, няма да е възможно да се направи компромис с бъдещите финансови рамки за ЕС. Ако Германия не увеличи финансовия си принос към Европа, ЕС няма да може да изпълнява задачите си в областта на научните изследвания, в областта на опазването на климата, външните граници, отбраната, завършването на създаването на единен капиталов пазар или социално изравняване по отношение на жизнения стандарт в ЕС. Засега обаче в коалиционното споразумение на немското правителство няма оптимистична нагласа към Европа, подчертава Deutschlandfunk. Допълнителни трудности създава и факта, че разположението на силите в ЕС отново се промени. Френският президент се оказа сред мнозинството европейски дипломати сред аутсайдерите заради позицията си по отношение на НАТО. Всички очи внезапно отново се насочиха към Германия. Съответно, очакванията са високи: през 2020 г. немското правителство не само трябва да поддържа сплотеността на ЕС - то трябва да събере сили, за да ускори решително развитието на Европа през новата година. Този път обаче не може да бъде наречен „безалтернативен“, подчертава авторът на статията. Немците могат да продължат да мечтаят за голямата си Швейцария и собствената си невинност, пише Ринке. Тогава обаче ще видят, че има и отговорност за липсата на действия - защото в този случай ЕС през 2020 г. може окончателно да се превърне в играчка на свръхдържавите САЩ и Китай, заключава немският журналист в статията си за Deutschlandfunk.  ", "date": "2020.01.08", "title": "Ще стане ли ЕС играчка за САЩ и Китай през 2020 година — зависи от Германия"}
{"url": "http://www.classa.bg/%D1%81%D0%B2%D1%8F%D1%82/item/404798-%D1%82%D1%80%D1%8A%D0%BC%D0%BF-%D0%BE%D0%B1%D1%8F%D1%81%D0%BD%D0%B8-%D0%BE%D1%82%D0%BA%D0%B0%D0%B7%D0%B0-%D0%B7%D0%B0-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8-%D0%BE%D1%82-%D0%B8%D1%80%D0%B0%D0%BA-%D1%81-%D0%BD%D0%B5%D0%BF%D0%BE%D0%B4%D1%85%D0%BE%D0%B4%D1%8F%D1%89%D0%B8%D1%8F-%D0%BC%D0%BE%D0%BC%D0%B5%D0%BD%D1%82", "text": "Президентът на САЩ Доналд Тръмп по време на среща с гръцкия премиер Кириакос Мицотакис в Овалния кабинет на Белия дом заяви, че \"сега е неподходящо време\" за изтегляне на американските войски от Ирак. „Мисля, че се справихме чудесно, но в крайна сметка искаме Ирак да се погрижи за себе си. Това е много важно. На определен етап искаме да напуснем [Ирак], но сега не е подходящият момент “, заяви Тръмп, цитиран от ТАСС . „Въпросът обаче е, че ако всички напуснем, тогава (трябва да помним, че) похарчихме огромна сума пари за изграждането на летища и едно от най-големите посолства, които имаме в света. И ние искаме да компенсираме различните разходи. Това е много значителна сума. Но ние ще измислим нещо “, подчерта шефът на американската администрация. „Ако напуснем [Ирак], [тогава] Иран ще има много по-силна позиция [в региона], а хората на Ирак не искат Иран да управлява страната им, мога да ви кажа със сигурност. Така че нека видим какво ще стане. Знам, че за нас всичко ще бъде наред, защото на определен етап ще върнем войниците си у дома ”, каза Тръмп. Той направи също изявление, че иракчаните са обезпокоени от медийни съобщения относно намерението на Пентагона да изтегли американските войски от Ирак. „Хората в Ирак не бяха доволни, когато вчера ни беше предложено да мислим да си тръгнем. Но на определен етап ще искаме да си тръгнем “, повтори шефът на американската администрация. Миналата неделя иракският парламент поиска изтеглянето на американските войски от страната след убийството на иранския генерал Касем Сюлеймани в резултат на специална операция на САЩ. В случай на отказ, Иран заплаши САЩ с „втори Виетнам“. В отговор Тръмп поиска „милиарди долари“ от Багдад за американската въздушна база, построена в Ирак, а също така заплаши Ирак със санкции за „неуважително“ отношение към Съединените щати. Вестник \"Взгляд\" писа за това как Иран ще отмъсти на САЩ за убийството на Сюлеймани. Припомняме също, че според Ройтерс, в понеделник международната коалиция, ръководена от САЩ, уведоми писмено иракските власти за готовността си да изпълни исканията на Багдад за изтегляне на чужди войски от територията на тази страна. По-късно обаче ръководителят на Пентагона отрече доклада за изтеглянето на американските войски от Ирак. Генерал Марк Мили, ръководител на Съвместните началници на щабове (KNS) на въоръжените сили на САЩ, заяви, че писмото за изтеглянето на американските войски от Ирак е \"проект\", публикуван по погрешка . По-късно ръководителят на Пентагона обясни „някои движения“ на американските войски на фона на по-ранните съобщения за изтеглянето на чужди войски от Ирак.    ", "date": "2020.01.08", "title": "Тръмп обясни отказа за изтегляне на американските войски от Ирак с \"неподходящия момент\""}
{"url": "http://www.classa.bg/%D1%81%D0%B2%D1%8F%D1%82/item/404799-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%BE%D1%82%D0%BE-%D0%B2%D1%8A%D0%BD%D1%88%D0%BD%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D1%81%D1%8A%D0%BE%D0%B1%D1%89%D0%B5%D0%BD%D0%B8%D1%8F-%D0%B7%D0%B0-%D1%83%D1%87%D0%B0%D1%81%D1%82%D0%B8%D0%B5-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D0%BA%D0%B8%D0%B1%D0%B5%D1%80%D0%B0%D1%82%D0%B0%D0%BA%D0%B8", "text": "Говорителят на австрийското външно министерство Петер Гушелбауер отрече участието на Русия и Турция в кибератаки срещу външното министерство, съобщи телевизионната и радиокомпания ORF. Гушелбауер подчерта, че докладите за „руската следа“ са чиста спекулация, съобщава РИА Новости . По-рано Министерството на вътрешните работи и Министерството на външните работи на Австрия съобщиха, че са били подложени на хакерски атаки. Австрийските власти не изключиха, че зад това може да стои държава. След това в австрийското издание Kronen Zeitung се появиха твърдения за \"участие\" на Русия в инцидента. В същото време руският посланик в Австрия изключи участието на Москва в кибератаки. Според дипломата материалът на Kronen Zeitung е „добър пример за разпространение на фалшиви новини“. Ръководителят на дипломатическата мисия отбеляза също, че изданието не цитира нито един факт в подкрепа на своята версия.", "date": "2020.01.08", "title": "Австрийското външно министерство отговори на съобщения за участие на Русия в кибератаки"}
{"url": "http://www.classa.bg/%D1%81%D0%B2%D1%8F%D1%82/item/404800-%D1%81%D0%B0%D1%89-%D1%81%D0%B5-%D0%B3%D0%BE%D1%82%D0%B2%D1%8F%D1%82-%D0%B4%D0%B0-%D0%BD%D0%B0%D0%BB%D0%BE%D0%B6%D0%B0%D1%82-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%BF%D1%80%D0%BE%D1%82%D0%B8%D0%B2%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B3%D1%83%D0%B0%D0%B9%D0%B4%D0%BE-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0", "text": "Президентската администрация на САЩ обсъжда възможни санкции срещу повече от дузина депутати от Венецуелското национално събрание, водени от Луис Пара, който се обяви за ръководител на парламента на Венецуела, информират източници на Ройтерс. Според източници на Ройтерс новите санкции на САЩ могат да включват забрана за пътуването на някои членове на Националното събрание на Венецуела до САЩ, както и да засягат финансови активи на редица венецуелски политици, съобщава ТАСС . В същото време се предлага въвеждането на нови американски санкции под предлог, че се наказват онези, които „подкопават конституцията (на Венецуела)“. Междувременно лидерът на опозицията във Венецуела Хуан Гуайдо, който преди това се обяви за председател на парламента, по телевизионния канал VPI призова своите привърженици да се съберат в събота близо до Народното събрание. Припомняме, че на 5 януари депутатите на Националното събрание на Венецуела отстраниха Гуайдо от поста шеф на парламента. Новият говорител беше Луис Пара, но парламентаристите, подкрепящи Гуайдо, обявиха опозиционера за ръководител на асамблеята извън стените на парламента. На 7 януари Гуайдо нахлу в сградата на парламента на Венецуела и положи клетвата като \"венецуелски\" временен президент \". Москва подчерта , че назначаването на Пара е резултат от легитимен демократичен процес, който улеснява връщането на вътрешно-венецуелската политическа борба в конституционното поле.", "date": "2020.01.08", "title": "САЩ се готвят да наложат санкции срещу противниците на Гуайдо в парламента на Венецуела"}
{"url": "http://www.classa.bg/%D1%81%D0%B2%D1%8F%D1%82/item/404801-%D0%BA%D0%BE%D0%B9-%D0%B8%D1%81%D0%BA%D0%B0-%D0%B4%D0%B0-%D0%B7%D0%B0%D0%BC%D0%B5%D0%BD%D0%B8-%D0%B4%D0%B6%D0%B5%D1%80%D1%8A%D0%BC%D0%B8-%D0%BA%D0%BE%D1%80%D0%B1%D0%B8%D0%BD-%D0%BD%D0%B0%D1%87%D0%B5%D0%BB%D0%BE-%D0%BD%D0%B0-%D0%BB%D0%B5%D0%B9%D0%B1%D1%8A%D1%80%D0%B8%D1%81%D1%82%D0%B8%D1%82%D0%B5", "text": "Британската опозиционна Лейбъристка партия ще избере нов лидер, след като социалистът-ветеран Джеръми Корбин заяви, че ще се оттегли след поражението му по време на скорошните предсрочни парламентарни избори, от които победител излезе настоящият премиер и ръководител на консерваторите Борис Джонсън, предава Ройтерс. Процесът по избирането на нов лидер на лейбъристите ще се проведе от 21 февруари до 2 април, като резултатите трябва да бъдат обявени на 4 април (събота). Партията ще избере и нов заместник-лидер. Следващият лидер и заместник-лидер ще бъдат избрани чрез гласуване на членовете на партията и други свързани или регистрирани привърженици. Ето вероятните кандидати: Клайв Люис Обявявайки плана си да се кандидатира за лидер на лейбъристите, 48-годишният Люис заяви, че смята, че членовете на партията трябва да имат по-голяма тежест при избора на кандидати и определянето на политиката. Преди да стане член на парламента през 2015 г., Люис работи като репортер повече от 10 години. Той членува в армейския резерв и служи в Афганистан през 2009 г. В момента той е младши говорител по отношение на финансите на лейбъристите, като преди това е работил като говорител на партията за отбраната и бизнеса.  Ребека Лонг-Бейли 40-годишната Лонг-Бейли се разглежда като един от най-силните кандидати, тъй като има здрави връзки със синдикатите, които могат да се похвалят с огромно влияние в рамките на Лейбъристката партия. Тя е и близък приятел с Корбин и неговия съюзник Джон Макдонъл. Тя представлява Северна Англия за районите на Сафорд и Екълс и действа като говорител за бизнеса на партията на Корбин. Първата ѝ работа е в заложна къща, след което става адвокат в сферата на здравеопазването. Обявявайки своята кандидатура, Лонг-Бейли заяви, че лейбъристите се нуждаят от социалистически лидер, който да изпълни политиките, разработени от Корбин. Лиса Нанди Нанди, също на 40 години, е бивш политически ръководител по въпросите на енергетиката и изменението на климата. Тя посочи, че партията ще изгуби своята сила, ако не промени курса си. Тя е представител на района на Уигън от 2010 г. Според нея лейбъристите трябва да се съсредоточат повече върху градовете, където хората отдавна „са спрели да слушат“ партията. През 2016 г. тя подава оставка като лидер по въпросите на енергетиката в знак на протест срещу Джеръми Корбин. Джес Филипс Известна със своята откровеност, Филипс отдавана е призната за критик на политиката на Корбин. 38-годишната лейбъристка управлява редица убежища за жени, пострадали от домашно насилие преди да влезе в парламента през 2015 г. Най-малката от четири деца, Филипс израства в семейство от работническата класа, подкрепящо лейбъристите, като става член на партията на 14-годишна възраст. По време на своята кандидатура тя заяви, че цели да предизвика Борис Джонсън с идеята да възстанови доверието сред избирателите. Кеър Стармър 57-годишният Стармър е говорител на лейбъристите за Brexit от октомври 2016 г. и се смята, че е изиграл ключова роля в опитите на партията да се пребори за втори референдум. Стармър заяви, че е прекарал живота си в борба с несправедливостта и сега е готов да победи консерваторите на Борис Джонсън. Той е адвокат, бивш висш прокурор от времето преди да влезе в парламента, а през 2014 г. бива посветен в рицарство заради заслуги в областта на правото и наказателното правосъдие. Емили Торнбъри 59-годишната Торнбъри представя мястото на северен Лондон в съседство с това на Джеръми Корбин още от 2005 г. Тя е говорител на лейбъристите за външните работи. Торнбъри е горещ привърженик за провеждане на втори референдум относно Brexit и за оставане на Великобритания в рамките на Европейския съюз (ЕС).  ", "date": "2020.01.08", "title": "Кой иска да замени Джеръми Корбин начело на лейбъристите?"}
{"url": "http://www.classa.bg/%D1%81%D0%B2%D1%8F%D1%82/item/404802-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D0%B7%D0%B0%D0%BB%D0%B8%D0%B2%D0%B0-%D0%B8%D0%B7%D1%82%D0%BB%D0%B0%D1%81%D0%BA%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B1%D0%B8%D1%82%D0%BA%D0%BE%D0%B9%D0%BD%D0%B0-%D0%B4%D0%BE-%D0%BD%D0%B0%D0%B4-8000-%D0%B4%D0%BE%D0%BB%D0%B0%D1%80%D0%B0", "text": "Напрежението в региона на Персийския залив стимулира биткойна. Най-старата и най-важна криптовалута поскъпна с над пет процента във вторник по обяд до около 8 000 долара, най-високото ниво от седем седмици насам. В късния следобед, според индустриалния портал Coinmarketcap, валутата се търгуваше на цена от малко под 7 900 долара. „Пазарът на криптовалути започна силно през 2020 г.“, пишат анализаторите на браншовата компания Amun. „Основната причина е нарастващото геополитическо напрежение поради ескалацията на конфликта между САЩ и Иран“. Пазарният наблюдател Тимо Емден от Emden Research изказва подобно мнение: „Напрежението в региона на Персийския залив прави Bitcoin и Сие  поне временно търсен актив“. От убийството на влиятелния ирански генерал Касем Солеймани много цифрови валути поскъпнаха значително. В допълнение към биткойна ръст отчитат етериумът, XRP или „малкият брат“ на биткойна – биткойн кеш. Според Coinmarketcap в момента има около 5000 криптовалути с пазарен обем от около 210 милиарда долара. Пионерът биткойн все повече се превръща в един вид „виртуално злато“, коментираха наскоро анализаторите от Bloomberg Intelligence, т.е „безопасно убежище във времена на криза“. Скъпоценният метал също повиши цената си във вторник. Търсени и на класическите борси  В момента пазарът на криптовалути получава все по-голям тласък: Виртуалните активи са все по-търсени и на класическите борси. Например финансовите книжа, базирани на биткойн, бяха най-популярният продукт на борсата за сертификати във Франкфурт миналата година, както обяви Deutsche Börse във вторник. През 2019 г. се търгуваха биткойн сертификати с обем 72,18 милиона евро. Това съответства на увеличение с почти шест процента в сравнение с 2018 година. Развитието на други класове активи е по-слабо: Като цяло обемът на търговията със структурирани продукти във Франкфурт спадна миналата година с десет процента до 12,3 милиарда евро, пише германският Handelsblatt. Криптопродуктите са във възход не само във Франкфурт. Повече деривати на биткойн също се търгуваха на борсата в Щутгарт, както показа справка на Handelsblatt. Съответният общ обем нарасна от 167 млн. евро през 2018 г. на 278 млн. евро през 2019 година. Сертификати за биткойн се предлагат едва от края на 2017 г. Това създаде възможност предимно за частните инвеститори сравнително лесно да инвестират в криптовалутата, която съществува от десет години. Цената на биткойна обаче се колебае значително. Преди година един биткойн струваше само половината от сегашната цена от 7 900 долара. През август 2019 г. обаче инвеститорите трябваше да сложат 13 500 долара на масата за една монета. Ако не искате да спекулирате със сертификати, а с „истински“ криптовалути, базираната в Берлин криптобанка Bitwala предлага сравнително подходяща оферта от вторник. В 31 европейски страни клиентите на дигиталната банка могат да закупят освен биткойн и втората по големина виртуална валута етериум. Според Bitwala таксата е един процент от трансакцията.   ", "date": "2020.01.08", "title": "Напрежението в Залива изтласка цената на биткойна до над 8000 долара"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/404803-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%B8%D1%8F%D1%82-%D1%82%D1%80%D1%83%D0%B4-%D0%B4%D0%B0-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B8-%D0%BE%D1%82-150-%D0%BD%D0%B0-300-%D1%87%D0%B0%D1%81%D0%B0,-%D0%B8%D1%81%D0%BA%D0%B0%D1%82-%D1%80%D0%B0%D0%B1%D0%BE%D1%82%D0%BE%D0%B4%D0%B0%D1%82%D0%B5%D0%BB%D0%B8", "text": "Ръст на брутния вътрешен продукт не може да бъде постигнат чрез количествено увеличаване на работещите, а единствено чрез повече работа. Тази позиция застъпи Добрин Иванов, изпълнителен директор на Асоциацията на индустриалния капитал в България по повод промяната, която работодателите предлагат в Кодекса на труда. Те искат извънредният труд да се увеличи от 150 на 300 часа. Синдикатите се противопоставят на тази идея. Припомняме, че работодатели, синдикати и правителството започнаха   в редица сфери в края на миналата година. Вече са обсъдени промените в областта на енергетиката и екологията. Страните ще обсъждат и законодателството в здравната и социалната сфера. Очакват се горещи дебати за правилата за болничните и полагането на извънреден труд. Документът с 40 точки, по които е постигнат консенсус между работодатели и синдикати, е представен на правителството и се чакат бележки по него от ресорните министри. Синдикатите смятат, че трябва да се назначат повече работници, вместо да се полага извънреден труд и имат съмнения доколко работодателите ще са коректни. От средите на бизнеса твърдят, че в България няма достатъчно работна ръка.  „В сегашната ситуация на пазара на труда има дефицит на работна ръка, има липса на квалифицирани специалисти, на високо квалифицирани специалисти. Напоследък и на ниско квалифицирани, въобще на всякаква работна ръка. В такъв случай, ако искаме да имаме ръста на брутния вътрешен продукт, това не може да бъде осъществено чрез количествено увеличаване на работещите, а единствено чрез повече работа“, каза Добрин Иванов. „Разбираемо е искането на работодателите да се увеличи извънредният труд, като това да стане с колективен трудов договор“, коментира Валери Апостолов от КТ \"Подкрепа\". По думите му и в  , защото ще се спести финансов ресурс, но се стига до злоупотреби с отчитането и заплащането на извънреден труд. \"Ако бъде увеличен извънредният работен труд  ова ще доведе до увеличаване на извънредният труд с един час и до 9-часов работен ден\", посочи Апостолов. Той отбеляза, че е лесно всеки работодател да си направи така наречения работодателски синдикат с няколко души работници и да прокарва искания и виждания каквито на него са му угодни, каза той. Добрин Иванов от АИКБ уточни, че работният ден няма да стане 9 часа, а това ще се отнася само за предприятията, където има нужда, като например сферата на отбраната, аварийни ситуации и други. Апостолов каза, че синдикатите са алармирали, че 50% от труда, който се полага, не се отчита и не се заплаща. Затова синдикатите са категорично против промяната, която бизнесът иска. Синдикалистът допълни, че в транспортния сектор например извънредният труд води до злополуки, а Европа се върви към обратното - 35-часова работна седмица. Той даде пример с  .  ", "date": "2020.01.08", "title": "Извънредният труд да се увеличи от 150 на 300 часа, искат работодатели"}
{"url": "http://www.classa.bg/%D1%81%D0%B2%D1%8F%D1%82/item/404794-%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%BB%D0%B0%D1%88%D0%B8-%D0%B8%D1%80%D0%B0%D0%BA-%D1%81%D1%8A%D1%81-%D1%81%D0%B0%D0%BD%D0%BA%D1%86%D0%B8%D0%B8-%D0%B7%D0%B0-%D0%BD%D0%B5%D1%83%D0%B2%D0%B0%D0%B6%D0%B8%D1%82%D0%B5%D0%BB%D0%BD%D0%BE-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5-%D0%BA%D1%8A%D0%BC-%D1%81%D0%B0%D1%89", "text": "САЩ могат да наложат санкции срещу Ирак, ако ръководството на тази страна се държи неуважително към американската страна, заяви ръководителят на Белия дом Доналд Тръмп на среща с гръцкия премиер Кириакос Мицотакис. „Говорих за санкции, но говорих за това, само ако се отнасят с нас неуважително. Ние трябва да се отнасяме с уважение “, - заяви Тръмп, цитиран от  ТАСС . Миналата неделя иракският парламент поиска изтеглянето на американските войски от страната след убийството на иранския генерал Касем Сюлеймани в резултат на специална операция в САЩ. В случай на неуспех, Иран заплаши САЩ с „втори Виетнам“. В отговор Тръмп поиска „милиарди долари“ от Багдад за американската въздушна база, построена в Ирак.  ", "date": "2020.01.08", "title": "Тръмп заплаши Ирак със санкции за \"неуважително\" отношение към САЩ"}
{"url": "http://www.classa.bg/%D1%81%D0%B2%D1%8F%D1%82/item/404795-%D1%81%D0%B0%D1%89-%D0%BE%D0%B3%D0%BB%D0%B0%D1%81%D0%B8%D1%85%D0%B0-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D1%8E%D0%BB%D0%B5%D0%B9%D0%BC%D0%B0%D0%BD%D0%B8", "text": "Иранският генерал Касем Сулеймани, който беше убит в Багдад, планираше да започне атаки срещу американски дипломати и военните в близко бъдеще, казва помощникът на президента на САЩ за национална сигурност Робърт О'Брайън. \"Президентът [на САЩ Доналд Тръмп] винаги открито е казвал, че основната му задача е да защитава американските граждани\", заяви О'Брайън в ефира на Fox News, предаде   . Той се позова на разузнаването, според което „Сюлеймани и онези, с които е заговорничил, се подготвят да убият голям брой американски дипломати и войници в следващите дни“. „Поради тази причина президентът разреши операцията, която беше успешно проведена от военните части на Съединените щати“, обясни асистентът на Тръмп. Припомняме, че на 3 януари в Ирак в резултат на специална операция в САЩ  беше убит иранският генерал Касем Сюлеймани. Иран  заплаши  САЩ с „втори Виетнам“ в случай на отказ да изтеглят американските войски от Близкия изток.  ", "date": "2020.01.08", "title": "САЩ огласиха причината за убийството на Сюлеймани"}
{"url": "http://www.classa.bg/%D1%81%D0%B2%D1%8F%D1%82/item/404787-%D1%84%D0%B0%D1%82%D0%B0%D0%BB%D0%BD%D0%B0%D1%82%D0%B0-%D0%B3%D1%80%D0%B5%D1%88%D0%BA%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BA%D1%8A%D0%BC-%D1%80%D1%83%D1%81%D0%B8%D1%8F", "text": "Германия неведнъж си е прехапвала езика пред Путин. Дори когато той лъже. Но така Берлин допуска  фатална грешка.      Коментар на Йорг Химелрайх.   Политическите отношения между Германия и Русия достигнаха най-ниската си точка. Но въпреки че в Берлин бе убит един грузински гражданин, федералното правителство, а и почти всички германски партии побързаха да се върнат към политическото всекидневие, сякаш нищо не се е случило. Това си го знаем: няма смисъл без нужда да се караме с Путин. Защото, нали, той ни трябва за решаването на други политически проблеми - например в Близкия изток, в Източна Украйна или пък за ядрените оръжия. Така поне гласи безспорното политическо клише. Кой как тълкува фактите Но тъкмо тук е скрита и фаталната грешка в сметките на германската политика към Русия: надеждата, че ако със средствата на дипломацията се омаловажават атаките на Путин срещу мира и правовия ред в Европа, той навярно ще бъде готов да прави отстъпки по други въпроси. Но всъщност става тъкмо обратното: Путин тълкува това дипломатическо премълчаване като признак на слабост. И тази слабост на европейците подсилва позициите му - както вътре в Русия, така и извън нея. Защото по-могъщ политически е именно онзи, който съумее да наложи своето тълкуване в днешните времена, силно замъглени от фалшиви новини. По същата причина и публичният език на външната политика в днешния свят на модерните комуникации - с интернет и социални мрежи - става единица мярка за влияние в междудържавните отношения. Казано по-просто: кой може да си позволи да каже нещо на отсрещната страна, без да се страхува от последствията? Когато френският президент Еманюел Макрон - изнервен от Тръмп и от летаргията на Берлин по отношение на германо-френския оръжеен проект, постави на НАТО диагнозата \"мозъчна смърт\", германската канцлерка Ангела Меркел бързо се втурна към микрофоните, за да обяснява, че тя и федералното правителство не споделят тази оценка. В същото време, когато преди няколко месеца в Берлин посред бял ден беше убит един грузински гражданин, в германската политика настъпи многоседмично неловко мълчание. Нищо, че много бързо подозрението падна върху Вадим Соколов, който очевидно е действал с подкрепата на руската държава. Тоест - че става дума за политическа екзекуция, която едва ли може да бъде осъществена без одобрението на Путин.     В крайна сметка главният прокурор на Германия все пак се видя принуден лично да поеме случая, защото Русия отказваше каквото и да било сътрудничество. А когато вече нямаше как да се премълчават обстоятелствата около убийството, германското правителство от немай-къде изгони двама руски дипломати, защото иначе направо щеше да стане за смях. Но и тази реакция беше твърде мека, като имаме предвид колко нагло беше посегнато срещу суверенитета и сигурността на Германия. Нима Путин има право да лъже? На пресконференцията след срещата за Украйна в така наречения \"нормандски формат\", състояла се в началото на декември в Париж, Путин заяви в присъствието на германската канцлерка, че убитият е бил \"бандит\", когото германското правителство отказвало да предаде на Москва. А това, естествено, беше чиста лъжа и същевременно мълчалив аргумент в подкрепа на тази политическа екзекуция с участието на руската държава. Ангела Меркел добре знаеше, че е лъжа. Но въпреки това си замълча. Чак на следващия ден правителственият говорител с половин уста поясни, че Берлин не е получавал искане за предаването на въпросния човек. Излиза, че в диалога с Германия Путин има право да лъже, без никой да му търси сметка. Берлин по един направо престъпен начин му позволява да налага както своето тълкуване на посегателствата срещу германския суверенитет, така и обичайното си универсално обяснение: всъщност Русия винаги става невинна жертва на клеветите, които Западът разпространява по неин адрес. Германската политика не бива да разрешава на Путин да прокарва тези свои тълкувания. Защото, ако го допусне, това всъщност ще означава, че официално се съгласява с действията на руския президент и дори му помага да разшири възможностите си за атаки срещу германския суверенитет. Това трябва да стане ясно на всички онези представители на германското правителство и на политическите партии, които смятат, че късогледото премълчаване или омаловажаване на подобни нагли посегателства срещу правото би могло да склони Путин към някакво сътрудничество или пък към определени икономически услуги. Вярно е точно обратното. Тъй че всеки, който държи на безспорно необходимото сътрудничество с Путин, всъщност не би трябвало да се свени да разговаря с него в прав текст.  ", "date": "2020.01.08", "title": "Фаталната грешка на Германия към Русия"}
{"url": "http://www.classa.bg/%D1%81%D0%B2%D1%8F%D1%82/item/404788-%D0%B5%D0%B2%D1%80%D0%BE%D0%BF%D0%B0-%D0%B2-%D0%BA%D0%B0%D0%BF%D0%B0%D0%BD%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Европейците бяха шокирани от неочакваната новина за убийството на иранския генерал Солеймани. Те отново се оказаха пасивен наблюдател на спонтанните решения на Тръмп. И оново са приклещени в капана му       По драматичен начин влязохме в новата година, която заплашва да ни качи на едно политическо влакче на ужасите. В своето празнично умиротворение европейците бяха шокирани от неочакваната новина за убийството на могъщия ирански генерал, а сега на всичкото отгоре трябва да носят и последствията. Европейците. Както обикновено неинформирани и безсилни, те отново се оказаха пасивен наблюдател на едностранните, спонтанни решения на американския президент. И днес са приклещени в капана на Тръмп, от който не могат да се измъкнат със собствени сили. Отдавна се изпариха всички илюзии, че със сегашното правителство във Вашингтон може да се постигне някакво поне в зачатък рационално сътрудничество във външната политика. Нещо повече, безпомощността на европейците лъсна допълнително, когато държавният секретар на САЩ Майк Помпео с цинични реплики ги обвини, че не оказват достатъчно подкрепа в Близкия изток. Но човек все пак се пита какво ли точно има предвид Помпео. Може би очаква, че след убийството на Солеймани европейците ще предоставят войски за война, която САЩ биха повели в Близкия изток? В обясненията, които дава както той, така и президентът Тръмп, има капчица безумие, която допълнително наелектризира и без това опасната ситуация. САЩ: Можехме - направихме го Нека да си припомним, че президентът на САЩ всъщност обеща да прекрати безкрайните войни в Близкия изток и да върне американските войници у дома. Как се връзва такова обещание с убийството на Солеймани - това не могат да обяснят дори най-опитните познавачи на американската политика в Близкия изток. Някои дори се опасяват, че зад трескавата дейност и нападението с дрони срещу летището в Багдад просто не се крие никаква дългосрочна стратегия. Тук не става въпрос дори и за \"Америка на първо място\" - оповестената от Тръмп цел, особено що се отнася до икономическите отношения.  Във външнополитически план европейците са заклещени в капана на една американска политика, възникнала от емоционалните изблици на един непредсказуем президент и с подкрепата на опиянените от властта неоконсерватори, които отново се добраха до кормилото на властта във Вашингтон. По същество тяхното единствено обяснение за убийството на Солеймани в момента гласи: \"Можехме - направихме го.\" Няма какво да се лъжем: европейците изглеждат слаби и безпомощни със своите съвместни декларации, призоваващи към деескалация, след като техните уж-партньори от САЩ направиха всичко възможно за изостряне на ситуацията. Но може би все пак съществува малка пролука за някакви дипломатически усилия, които да предотвратят най-лошото. Ясно е, че Техеран планира ответен удар. Какъв точно ще бъде той - засега не се знае. Но тъкмо от отговора на този въпрос зависи опасността от по-нататъшна ескалация. Техеран може би все още не е взел решение, тъй че първият дипломат на ЕС Жозеп Борел потърси контакт с иранския външен министър. Да, Техеран вече оповести, че няма да се придържа към ядреното споразумение, което през миналата година Великобритания, Франция и Германия с мъка успяха да опазят. Но докато международните инспектори имат достъп до страната, тази врата не е изцяло затворена. Налице са и други сигнали, че иранското правителство би било готово да разговаря с европейците. Ясно е също така, че в Европа никой няма да пророни дори една сълза за Касем Солеймани. На неговата съвест тежат стотици хиляди убити в Сирия и в Йемен, тъкмо той беше и повелителят на онези бригади, които участваха в задочните войни на Иран, за да бетонират властта на аятоласите в целия регион. А всяка съпротива по закон се смазваше чрез кръвопролития. И въпреки това смъртта на Солеймани предизвика шоков ефект. Какво може да направи Европа? Сега европейците трябва да използват своите все още налични контакти с иранското правителство и да разчитат на волята му за оцеляване. Техеран добре знае, че без съмнение ще бъде победен в един военен сблъсък със САЩ. А икономическото положение в страната и без това е доста напрегнато - показа го последната вълна от протести. Нима все още има луфт за намиране на политическо решение? Всичко изглежда така, сякаш европейските посредници нямат почти никакъв шанс, но трябва да го използват. Заплахата от една надвиснала война може да придаде допълнителна тежест на дипломатическите усилия. Времето бързо ще покаже до каква степен замесените в конфликта са готови да предприемат самоубийствени действия. Никога не е късно да се изправиш на ръба на тази политическа пропаст. Но едва ли е разумно да се бърза натам.", "date": "2020.01.08", "title": "Европа в капана на Тръмп"}
{"url": "http://www.classa.bg/%D1%81%D0%B2%D1%8F%D1%82/item/404789-%D1%87%D0%BE%D0%B2%D0%B5%D0%BA%D1%8A%D1%82,-%D0%BA%D0%BE%D0%B9%D1%82%D0%BE-%D0%BF%D0%BE%D0%B2%D0%B8%D0%BA%D0%B0-%D1%80%D1%83%D1%81%D0%B8%D1%8F-%D0%B2-%D1%81%D0%B8%D1%80%D0%B8%D1%8F", "text": "На 2 януари 2020 година в Богдад бе убит Касем Сюлеймани. Това събитие трябва да се разбере и от него да се направят съответните изводи, защото то има пряко отношение към бъдещето. Непосредствено. Уви, българските парламентарни политици по никакъв начин не коментират убийството му. Вероятно ги е страх от реакцията на Империята. С тях въобще дори не желаем да се занимаваме. В момента.   Формално убитият бе ирански генерал, но още през 2009 година можеше да измести иранския президент. Формално беше командващ иранските сили за специални операции. Но всъщност контролираше огромната транснационална финансова империя, достатъчно богата, за да спонсорира цялата иранска машина на войната в Близкия Изток без да получава от бюджета на страната нито един риал.         И гигантската мрежа от недържавни армии, една от които беше, например «Хизбулла», но не и единствената. За него се биеха дори християни, той можеше да примъкне на своя страна дори смъртоносните врагове на Иран и на всички шиити в света «Ал Кайда». Кюрдите, с чието усмиряване в Иран започна неговата военна кариера, в Ирак го криеха от главния си съюзник — американците. Да, по официалния си статус той не беше равен на много хора в Иран. Но всъщност даваше заповеди на чужди президенти като на свои подчинени — и те безпрекословно ги изпълняваха. Когато Сюлеймани бил дете, той се опитал да намери каквато и да било работа, за да помогне да спаси баща си-силянин от арест заради дългове. А ден преди смъртта си броят на хората, имащи повече власт от него, се броят на пръстите на едната ръка.  В света, а не в Иран. В Иран само аятолах Хаменей можеше да го уволни, ако поискаше. Но никога нямаше да поиска, защото Сюлеймани беше национален герой, когото ще помнят много години след като фамилията Хаменей бъде завинаги забравена от всички. Генералът е част от националния пантеон. Фигура, съразмерна на Саладин в шиитския мюсюлмански свят. Човекът, управляващ Ирак и войната в Сирия едновременно.  Човекът, личен познат на Башар Асад и очевидно на Владимир Путин.  Приятел на Хасан Насрала.  Човекът, който извика Русия в Сирия. Мащабът на Сюлеймани напълно дава основание да се повярва на това.  Макар последното да се счита за слух.  Ето такъв човек убиха САЩ. Склонна съм да вярвам, че е било по погрешка. Американците са толкова под морското равнище понастоящем, че е напълно възможно да са допуснали груба и непоправима грешка. На този етап нито един анализатор не може да прогнозира какво ще се случи със света в резултат на това злополучно убийство, равняващо се на убийството на американския вицепрезидент. А ако все пак убийството на ген. Сюлеймани не е грешка, а целенасочено действие, то напълно убедено можем да кажем, че авторът на идеята е пълен идиот. Този идиот трябва да понесе отговорността си предварително, за да се предотврати избухването на Третата световна война на Земята.  ", "date": "2020.01.08", "title": "Човекът, който повика Русия в Сирия"}
{"url": "http://www.classa.bg/%D1%81%D0%B2%D1%8F%D1%82/item/404790-cnn-%D0%B8%D1%80%D0%B0%D0%BA-%D0%BD%D0%B5-%D0%B8%D1%81%D0%BA%D0%B0-%D0%B4%D0%B0-%D0%B2%D0%B8%D0%B6%D0%B4%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%B2-%D1%82%D1%8F%D1%85%D0%BD%D0%B0%D1%82%D0%B0-%D0%B7%D0%B5%D0%BC%D1%8F", "text": "Белият дом започна работа по санкциите срещу Ирак, след като парламентът на тази страна гласува за изтегляне на американските войски, съобщава CNN. В отговор лидерите на „проиранските фракции“ заявиха, че Багдад ще счита американските войски за окупационен контингент, ако Вашингтон не ги изтегли веднага. Освен всичко останало, те обещаха да прекъснат доставките на нефт от Персийския залив. \r\n Видео: Иракски протестиращи щурмуваха посолството на САЩ в Багдад \r\n     \r\n     Джомана Карадшех, кореспондент: Чухме също изявления на лидери на някои проирански парамилитаристичи шиитски групировки, които съобщиха, че ако САЩ предприемат някакви стъпки, които засягат иракската икономика, няма да ги оставят без отговор. По-специално, те заплашиха, че заедно със своите приятели ще се опитат да попречат на доставките на петрол от Персийския залив.  \r\n           Това е една от заплахите, които знаем. Разбира се, мненията дали американските войски трябва да останат или не се различават. Не всички са съгласни с шиитското мнозинство и политическото им ръководство, както и с държавата, която даде да се разбере, че не иска да вижда коалицията и американските сили на тяхната земя. \r\n     \r\n", "date": "2020.01.08", "title": "CNN: Ирак не иска да вижда коалицията и американците в тяхната земя"}
{"url": "http://www.classa.bg/%D1%81%D0%B2%D1%8F%D1%82/item/404791-%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%BE%D0%BE%D0%BD-%D0%B5-%D0%B4%D0%BB%D1%8A%D0%B6%D0%B5%D0%BD-%D0%B4%D0%B0-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D0%B8-%D0%BD%D0%B0-%C2%AB%D0%BA%D0%B0%D1%83%D0%B1%D0%BE%D0%B9%D1%81%D0%BA%D0%B0%D1%82%D0%B0%C2%BB-%D0%B0%D0%B2%D0%B0%D0%BD%D1%82%D1%8E%D1%80%D0%B0-%D0%BD%D0%B0-%D1%82%D1%80%D1%8A%D0%BC%D0%BF", "text": "Според съобщенията на японски медии, генералният секретар на ООН Антонио Гутериш на 6 август тази година ще участва в церемония в японския град Хирошима, посветена на паметта на жертвите на атомната бомбардировка, извършена преди 75 години през август 1945 година без военна необходимост от Съединените американски щати.  Планирано е посещението да бъде осъществено като част от посещението на генералния секретар на ООН в Япония за участие в церемонията по закриването на Олимпийските игри в Токио на 9 август 2020 година.     Това няма да е първото посещение на Гутериш на церемониите за възпоменание на японски мирни жители, деца, жени и възрастни хора, изпепелни от американските бомбардировки. Преди две години действащият ръководител на тази голяма международна организация присъства на такава церемония и положи венец пред паметника на жертвите, причинени от президента на САЩ Хари Труман и неговите генерали в атомната трагедия в парка на мира в Нагасаки. В японските градове има различни брой убити вследствие на престъпните атомни атентати.  Най-разпространените данни сочат 200 хиляди души, загинали по време на експлозията и от изгаряния и радиация и други заболявания в Хирошима и 100 хиляди души в Нагасаки. Въпреки това, като се вземат предвид всички  , тоест жертвите на атомните бомбардировки, жертвите са значително повече. Според официалните японски данни към 31 март 2013 година 201 779  » се водят живи. Това число включва жени, родени от жени, които са били изложени на въздействието на експлозиите на атомната бомба. От тях 1% според японското правителство са имали сериозни онкологични заболявания, причинени от радиационно облъчване след атентата. Както японският вестник Yomiuri Shimbun съобщава, броят на загиналите «хибакуша» към 31 август 2013 година е около  450 000: 286,818 в Хирошима и 162,083 в Нагасаки. Очаква се генералният секретар на Организацията на обединените нации, както преди две години, в Хирошима отново ще призове правителствата и народите по света за ядрено разоръжаване.  Тогава в Нагасаки той заяви, че «унищожаването на ядрените оръжия е основната грижа на ООН». В резултат на намерението на американския президент Доналд Тръмп обаче не само да не намали, но и да увеличи ядрения си потенциал, постигането на тази цел изглежда се отлага в непредвидимо далечното бъдеще. Както руският президент Владимир Путин отбеляза в интервю за Financial Times в навечерието на срещата на върха на Г-20 в Япония и среща с Тръмп, ако Договорът за мерки за по-нататъшно намаляване на стратегическите нападателни оръжия (СТАРТ-3) престане да съществува, тогава, всъщност, в света изобщо няма да има инструменти, които да сдържат надпреварата във въоръжението. Заплашващата с мащабна война в Близкия изток, безразсъдната «каубойска» политика  на Тръмп, когато се вземат предвид само военната сила и използването й срещу по-слабите страни, рано или късно може да доведе до нова ядрена трагедия.  Докато настоящият президент на Съединените щати се държи яростно за властта, прави всичко в името на преизбирането си, подобно на предшественика си през 1945 година, Хари Труман, за пореден път под предлог, че „спасява живота на американските момчета“, всъщност, освобождава джина от бутилката и използва ядрено оръжие, за да запази военната и финансова хегемония в света.  Това трябва да каже генералният секретар на ООН в Хирошима, ако наистина е загрижен да спаси човечеството от кошмара на  всеобщото унищожение в ядрен огън.     Анатолий Кошкин ,  Превод: Ася Иванова-Зуан", "date": "2020.01.08", "title": "Генералният секретар на ООН е длъжен да се противопостави на «каубойската» авантюра на Тръмп"}
{"url": "http://www.classa.bg/%D1%81%D0%B2%D1%8F%D1%82/item/404792-%D0%B2-%D1%82%D0%B5%D0%BB-%D0%B0%D0%B2%D0%B8%D0%B2-%D0%BD%D0%B5-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D1%82-%D0%BE%D1%81%D0%BE%D0%B1%D0%B5%D0%BD%D0%BE-%D0%BE%D1%82-%D0%BD%D0%BE%D0%B2%D0%B8%D1%82%D0%B5-%D0%B7%D0%B0%D0%BF%D0%BB%D0%B0%D1%85%D0%B8-%D0%BD%D0%B0-%D1%82%D0%B5%D1%85%D0%B5%D1%80%D0%B0%D0%BD", "text": "Тел Авив „сринат на прах“? В израелската метрополия жителите не се впечатляват от заплахите, отправени от ирански представител в момент, когато Израел е въвлечен в ескалация между своя враг Иран и американския си съюзник. Времето е хубаво, небето е синьо и Низан Кац, жител на Тел Авив, се съмнява, че яростните закани на Мохсен Резаи (бивш командващ корпуса на Гвардейците на Ислямската революция, сега секретар на Съвета за целесъобразност – ключов пост в иранската политическа система), ще се реализират.     В неделя, в разгара на словесната ескалация след американския удар, който уби иранския генерал Касем Солеймани, Мохсен Резаи обяви, че Иран ще си отмъсти на Израел, ако САЩ начело с президента Доналд Тръмп ударят ирански обекти. „Вие написахте в Туитър, че ще атакувате отново, ако Иран си отмъсти?“, обърна се Резаи към Тръмп. “ Бъдете сигурен, че (тогава) Иран ще срине на прах Хайфа и израелските градове по такъв начин, че Израел да бъде изтрит от лицето на планетата“, закани се той. „Ако Америка предприеме и най-малката стъпка след нашия военен отговор, ще сринем на прах Тел Авив и Хайфа“, каза още Резаи в Туитър. В Израел изявленията му веднага предизвикаха дебати на телевизионния екран, но властите „запазиха радиомълчание“, може би за да не наливат масло в огъня. „Не се страхувам от иранската заплаха. Израел е много по-могъщ, ако настъпи конфронтация, Иран е този, който ще изгуби. Освен това, няма да има никаква конфронтация между Израел и Иран, защото нямаме обща граница“, казва Кац. „Предполагам, че иранците няма да ни нападнат, защото имат проблеми преди всичко с американците, нищо че ни мразят от години. Освен това можем да се защитим“, допълва Бени, който с каска и слънчеви очила се разхожда с велосипеда си по морския бряг.   В началото на войната в Залива, през януари 1991 г., силите на Саддам Хюсеин изстреляха от Ирак (страна, която няма обща граница с Израел) ракети „Скъд“ по Тел Авив и Хайфа – два големи крайбрежни израелски града, причинявайки паника, но не и жертви. Израел няма граница с вражески Иран, но граничи с Ливан, Сирия и ивицата Газа. Водачът на ливанското движение Хизбула Хасан Насралла, съюзник на Иран, призова за възмездие не срещу Израел, а срещу „американското присъствие в региона“. Колкото до ивицата Газа, палестинското ислямистко движение Хамас, което има споразумение за прекратяване на огъня с Израел, осъди американския удар по иранския генерал Солеймани, но въпреки това не призова за отмъщение. Същевременно лидерът на Хамас Исмаил Хания пристигна в Техеран, където според източници от движението смята да остане няколко дни, за да поднесе съболезнования и да разговаря с високопоставени ирански представители. Според доклад на Националния институт за изследвания в сигурността – изследователски център към университета на Тел Авив, израелските власти се подготвят за „различни сценарии“ – от ескалация до (пряка) конфронтация със САЩ, в която може да бъде въвлечен Израел. Атака срещу израелски градове би била „огромна провокация, способна да предизвика мащабен военен конфликт с Израел“, смята Орна Мизрахи, аналитик от института. „Не вярвам, че Иран търси точно това в момента“, казва тя. Премиерът Бенямин Нетаняху заяви лаконично, че подкрепя „правото на законна самоотбрана“ на САЩ, след като американците бяха убили генерал Солеймани, архитект на операциите на Иран в чужбина и отколешен враг на Израел.     „Израелското правителство хладнокръвно запазва мълчание пред лицето на заплахата. Става дума за добре пресметната стратегия на гъвкавост, понеже кабинетът не иска да зависи единствено от решенията, които ще вземе Вашингтон“, анализира Рашел Суиса, експерт по проблемите на сигурността от университета на Хайфа. „Във войната има само губещи и в даден момент вцелият свят ще прояви здрав разум и нищо няма да се случи“, смята тя.", "date": "2020.01.08", "title": "В Тел Авив не се страхуват особено от новите заплахи на Техеран"}
{"url": "http://www.classa.bg/%D1%81%D0%B2%D1%8F%D1%82/item/404793-%D0%B0%D0%B2%D1%81%D1%82%D1%80%D0%B0%D0%BB%D0%B8%D0%B9%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%BE%D1%82%D1%80%D0%B8%D1%87%D0%B0-%D0%B2%D1%80%D1%8A%D0%B7%D0%BA%D0%B0-%D0%BC%D0%B5%D0%B6%D0%B4%D1%83-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%B8-%D0%BF%D0%BE%D0%B6%D0%B0%D1%80%D0%B8%D1%82%D0%B5", "text": "Въпреки обществения гняв, страданията на жертвите и предупрежденията на учените австралийското правителство твърдо държи на схващането си, че няма пряка връзка между климатичните промени и опустошителните горски пожари в страната. Премиерът Скот Морисън и неговият министър на енергетиката и съкращаването на вредните емисии Ангъс Тейлър казват, че Австралия няма нужда по-решително да намалява въглеродните емисии, за да ограничи глобалното затопляне, дори след тригодишна суша и небивали горски пожари. Вместо това те казват, че Австралия, която произвежда 1,3 процента от световните въглеродни емисии, но е вторият по-големина замърсител на глава от населението след САЩ, трябва да бъде възнаградена за това, че е преизпълнила целите си за намаляване на вредните емисии за 2020 г. „Ако говорим за намаляване на световните емисии, Австралия трябва да изпълнява задълженията си и тя го прави, но когато има горски пожари, обществото трябва да се обединява, а не да се разединява“, заяви днес Тейлър в коментари, пратени по имейл на Ройтерс. Днес той беше зает с работа в центровете за борба с последиците от пожарите в избирателния си район в щата Нов Южен Уелс. Правителството твърди, че увеличаването на усилията за намаляване на емисиите ще навреди на икономиката, особено ако засегне австралийския износ на въглища и газ. Миналата година страната изпревари Катар като най-голям световен износител на втечнен природен газ. „Повечето страни не са съгласни да водят политика за намаляване на емисиите, която значително повишава разходите за живот, намалява доходите и пречи на растежа“, написа Тейлър във в.“Острелиън“ на 31 декември. „Ето защо няма да приемем некалкулираните, необмислени и икономически разрушителни цели на (опозиционната) Лейбъристка партия, които винаги ще водят до данък върху енергията, без значение дали ще го наречем така или не“, добави министърът.     Тейлър не навлезе в подробности как точно ограничаването на емисиите ще повиши разходите за живот. Австралийците се оплакват, че заради липсата на енергийна политика цените на тока са се увеличили значително през последните години. Това много натоварва домакинствата, дори при положение, че производителите на енергия постепенно се преориентират към по-евтините възобновяеми енергийни източници. Публикацията на Тейлър бе в отговор на критиката, отправена срещу Австралия на конференцията за климата на ООН в Мадрид. Тя бе упрекната, че блокира амбициозни мерки за намаляване на въглеродните емисии. Екологични организации твърдят, че Австралия ще изпълни целите си за вредните емисии, единствено ако включи старите въглеродни кредити за въглеродни емисии, които правителството иска да се отчитат от Протокола от Киото от 1992 г.   „Един от основните фактори за силата на огъня, бързината на разпространението му и обхванатите от пожарите площи е температурата. В Австралия станахме свидетели точно на това – на рекордно високи температури“, каза Марк Хаудън, директор на Института за климатични промени на Австралийския национален университет. Горящите гори нанасят двоен удар на околната среда – допринасят за увеличаване на въглеродните емисии и в същото време унищожават т.нар. „въглеродни кладенци“, защото на растителността ще са необходими десетилетия, за да се възстанови, каза Дейвид Холмс, директор на Комуникационния изследователски хъб за климатичните промени в Университета „Монаш“. Горските пожари в Австралия, бушуващи от септември, са произвели близо 350 млн. тона въглероден двуокис, което се равнява на две трети от годишните емисии на страната, появили се в резултат на човешка дейност, изчисли Пеп Канадел, директор на Глобалния въглероден проект, въз основа на данни на сателити на НАСА. За останалите, от опозиционните лейбъристи през филмовата звезда Ръсел Кроу, който пропусна наградите „Златен глобус“, за да се бори с горските пожари в Австралия, до американския сенатор Бърни Сандърс, съществува ясна връзка между климатичните промени и австралийските пожари. Стихията отне живота на 25 души, разруши хиляди домове и изпепели повече от 8 млн. хектара (20 млн. акра) от септември. „На онези, които бавят мерките срещу климатичните промени, бих казал: вижте кървавочервеното небе и задушливия въздух в Австралия – резултат от бушуващите горски пожари“, написа Сандърс миналата седмица в социалните медии. На фона на бушуващите пожари в няколко щата през ноември лидерът на лейбъристите Антъни Албанезе призова премиера Морисън да увеличи средствата, необходими за борба с бедствията и предотвратяването им. „Сезона на пожарите започва по-рано и завършва по-късно и ръководителите на службите за извънредни ситуации са единни в мнението си, че природните аномалии в Австралия само ще се изострят и ще стават все по-чести заради климатичните промени“, написа Албанезе на 22 ноември в писмо, което качи в социалните медии.    ", "date": "2020.01.08", "title": "Австралийското правителство продължава да отрича връзка между климатичните промени и пожарите"}
{"url": "http://www.classa.bg/%D1%81%D0%B2%D1%8F%D1%82/item/404784-%D0%BF%D0%B0%D0%BD%D0%B8%D0%BA%D0%B0%D1%82%D0%B0-%D1%82%D1%80%D0%B5%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0", "text": "Трета световна война. Най-вероятно четете тези три думички за пореден, безброен път в морето от шеги, мемета, паникьосани статуси и аналитични усилия, които се изляха в социалните мрежи и общественото пространство през последните дни след отстраняването на иранския генерал и ръководител на силите \"Ал Кудс\" Касем Сюлеймани. Напрежението между Вашингтон и Техеран действително е сериозно и последствията от убийството на Сюлеймани тепърва ще се появяват като ефект в международната политика и в развитието на Близкия изток като регион. Но да изпадаме в паника от евентуалната Трета световна война е откровено пресилено. В конкретния случай американският президент Доналд Тръмп наистина взе рисковано решение. Проведената операция е извършена без съгласието на иракските власти (на чиято територия е извършена тя), без допитване до Конгреса, в ситуация на едни наистина обтегнати отношения с Иран и няколко години на отправяне на взаимни заплахи, търговска блокада и тайни (и не дотам тайни) операции.     Със сигурност всички в Пентагона са наясно, че подобен ход ще доведе до сериозно разбъркване на нещата в региона, което няма как да остане без отговор. И все пак това решение е взето и от гледна точка на САЩ то има смисъл. В очите на Вашингтон Иранската ислямска революционна гвардия, към която принадлежат и силите \"Ал Кудс\", включително и Сюлеймани, са терористична групировка. Самият Сюлеймани е най-силната фигура в прокарването на стратегията на Техеран за Близкия изток. Спокойно може да се каже, че самият той до голяма степен е тази стратегия. Той е ключовата личност, която координира работата на всички милиции и групировки, контролирани от Иран. И без него на картата, Техеран ще бъде отслабен значително. А това, в голямата стратегия на САЩ, е цел. Независимо от позициите, мненията и анализите, решението вече е факт. Сюлеймани е мъртъв, в Иран са бесни, мнозина си отдъхнаха, а следствията от този ход най-вероятно ще се проявяват още години наред. И те почти по всяка вероятност няма да са Трета световна война. Причини за това има много. Най-малкото защото за световна война ти трябва светът да се включи в нея. А това изглежда твърде малко вероятно. Европа поне към момента показва пълно нежелание да се замесва с разпалената от САЩ ситуация. Германия до последно ще се опитва да задържи останките от ядрената сделка и да убеждава Иран да не се оттегля от споразумението, просто защото на хората в Берлин не им се занимава да оказват международно влияние и да заемат реални позиции. Франция и нейният президент Макрон се опитват и без това да прокарват идеята за единна европейска отбрана, изключваща САЩ, Великобритания в момента има пред себе си Брекзит и не желае особено да се занимава с други външнополитически проблеми, а Италия има да защитава своите по-важни интереси в Северна Африка. Междувременно Русия ще избягва докрай пряк конфликт със САЩ, тъй като той действително би имал капацитета да доведе до истинска световна война. За сметка на това познатите тактики на хибридната война с изпращане на частни армии в подкрепа на местни сили е нещо, на което Кремъл е напълно способен, но което няма как да доведе до един наистина мащабен и открит конфликт. Да не говорим за това, че макар да са съюзници в Сирия, Русия и Иран е вероятно все повече и повече ще се отдалечават и то по много практически причини. Техните интереси, особено в Сирия, стават все по-конкуриращи се. Башар Асад стои стабилно на власт в Дамаск, но тепърва трябва да се реши въпроса с това чии компании ще извършат възстановяването на страната, кой ще отпуска заеми, кой ще експлоатира природните находища на страната и т.н. И всяка от тези две държави ще настоява на своето като основни поддръжници на режима през годините. А колкото до Китай - другата глобална сила в момента - той просто не е толкова засегнат от ситуацията, че да вложи някакво реално участие в нея, особено ако се стигне до въоръжени сблъсъци. Това е и другият момент. Начинът за водене на война (поне от западните държави) отдавна се е променил. Вече я няма и някогашната масова мобилизация. Войни се водят от професионални, добре обучени и изключително добре въоръжени войници, но това е съвсем малка част от картината. Военните действия често са съвсем малък аспект от цялата битка, в която има още информационни атаки, кибератаки, търговски блокади и редица други ключови моменти, които играят не по-малко значение от пушките и танковете. Може да се каже, че позитивното в съвременното глобално общество е, че животът се цени малко повече, отколкото преди сто години и вече никой не би искал да избие младежите на една държава на бойното поле, когато може да ги обезвери, да съсипе икономиката им, да ги умори от глад и отчаяние и т.н., карайки ги да свалят собственото си правителство... Допълнително с това  - с най-много техника, най-много ресурси и най-голямо влияние. Иран трябва да са луди, че да влязат в открита война. Много по-вероятно е да действат през своите проксита или чрез Революционната гвардия, извършвайки партизански нападения и ракетни атаки върху конкретни цели на САЩ и Израел в региона - военни бази, дипломатически представителства кораби, петролни танкери, петролни компании и т.н. Това означава и задействане на групировки като \"Хизбула\", които имат широка мрежа в Европа, и дори потенциални терористични нападения над американски цели на континента. Иначе казано - това, което можем да очакваме е война, която обаче не е война. Нещо на ръба с размяна на удари, заплахи, извиване на ръцете на партньори и провеждането на много сенчести операции. И да, това ще е опасно, няма да повлияе добре на мира по света, но няма и да засегне обичайния живот, особено що се отнася до Европа и САЩ. Така че място за паника няма - светът е все така лош и опасен, но стига да си на неправилното място.  ", "date": "2020.01.08", "title": "Паниката \"Трета световна война\""}
{"url": "http://www.classa.bg/%D1%81%D0%B2%D1%8F%D1%82/item/404785-%D0%BA%D0%B0%D0%BA%D0%B2%D0%BE-%D0%BC%D0%BE%D0%B3%D0%B0%D1%82-%D0%B0%D1%80%D0%BC%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-%D0%B8-%D0%B8%D1%80%D0%B0%D0%BD-%D0%B4%D0%B0-%D0%B3%D0%B8-%D1%81%D1%80%D0%B0%D0%B2%D0%BD%D0%B8%D0%BC", "text": "След като САЩ убиха иранския генерал Солеймани, милиони хора по света се опасяват от евентуална война между двете страни. В тази инфографика сме събрали основните факти за военния потенциал на САЩ и Иран.     Ще има ли война между САЩ и Иран? Нещо повече - дали не сме изправени пред опасността от нова световна война? Милиони хора по цял свят си задават в момента тези въпроси, след като  , а Иран заплаши с отмъщение. Повечето специалисти са предпазливи с прогнозите. Но всички са единодушни, че ако има война, САЩ ще излязат от нея като победител. Като военен победител. Въпросът за опустошителните политически последствия е съвсем друг. Военен победител, просто защото като военен капацитет превъзходството на САЩ е очевидно. В информационната графика по-долу можете да сравните числата. На очи се набива най-вече огромната разлика във военните бюджети: този на САЩ е около 50 пъти по-висок. Като численост на въоръжените сили, плюс резервистите, американците също водят убедително. Експертите смятат, че в една евентуална бъдеща война стратегическото превъзходство на САЩ ще се материализира най-вече чрез авиацията: американците имат 12 пъти повече бойни самолети от Иран. А танковете им са четири пъти повече. Единственият род войски и вид оръжие, при които иранците имат чувствително превъзходство, е артилерията. Но дали в една евентуална война артилерията би играла някаква сериозна роля? Цялото човечество се надява, че до отговор на този въпрос няма да се стигне. Тоест, че няма да има война. Дано.   Ето и самите числа:", "date": "2020.01.08", "title": "Какво могат армиите на САЩ и Иран? Да ги сравним:"}
{"url": "http://www.classa.bg/%D1%81%D0%B2%D1%8F%D1%82/item/404786-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F,-%D0%BC%D0%BE%D1%8F%D1%82-%D0%B8%D0%B7%D0%B3%D1%83%D0%B1%D0%B5%D0%BD-%D1%80%D0%B0%D0%B9-%D1%80%D0%B0%D0%B7%D0%BA%D0%B0%D0%B7%D1%8A%D1%82-%D0%BD%D0%B0-%D0%BA%D0%BB%D0%BE%D0%B8-%D0%BB%D0%B0%D0%B9%D0%BD%D1%85%D0%B0%D0%BC", "text": "На всички, които никога не са били в Австралия, искам да кажа само това: тя беше едно прекрасно място, щяхте да се влюбите, пише австралийката Клои Лайнхам в емоционално есе, в което разказва  за бягството си от пожарите.       На 30 декември бях в малко селце южно от Бейтманс Бей в Нов Южен Уелс, най-гъсто населения щат на Австралия. Със семейството ми хапвахме спагети, когато майка ми се обади по телефона, за да ни предупреди, че   се спуска от планината към мястото, където се намирахме. Трябваше незабавно да напуснем района. Моят изгубен рай Последваха зловещи моменти: буквално за секунди събрахме багажа и натоварихме трите ни деца в колата. И накъде сега? Кои пътища са още отворени? През цялото време говорех по телефона с брат ми в Камбера, който ми даваше актуална  . Бяха ли спрели движението на юг? Можеше ли да се отправим на север? Южният маршрут към Камбера през Кафявите планини вече беше затворен, голям пожар се беше разразил в националния парк. Затова тръгнахме в северна посока - по маршрута през Долината на кенгурата, който е с няколкостотин километра по-дълъг. В 1:30 през нощта най-после си бяхме вкъщи. Имахме голям късмет, че успяхме да се измъкнем. Още на следващата сутрин всички пътища бяха затворени, а пожарът изпепели Бейтманс Бей и околните селища. Места, които бях посещавала толкова пъти, изведнъж бяха пометени. Размина ни се ужасът, който бяха преживели други хора: да треперим от страх на плажа, докато над нас се сипе жарта на огнената стихия. Но не ни се размина сблъсъкът със задушаващия въздух. Когато се събудихме в Канбера, вдишахме най-мръсния въздух на цялата планета. Прекарахме следващите пет дни затворени в апартамента ни. Научих много нови неща: например, че не можеш да си включиш климатика, когато навън всичко е потънало в дим. Или пък че децата под 14-годишна възраст не могат да използват маските, които филтрират вредните частици във въздуха, защото съществува опасност да се задушат.      От опит разбрах, че в никакъв случай не бива да се излиза навън, защото само след секунди очите ти парят непоносимо. Усетих какво е да си затворен дни наред, да дишаш все същия въздух и да преживееш най-горещия ден в историята на Канбера - 44 градуса на 4 януари. Апартаментът ни стана като сауна, а не можехме да отворим прозорците или да пуснем климатика. Нито пък да отидем някъде другаде. Димът беше навсякъде. И отново побягнахме На 5 януари, след като дъщеря ми беше повръщала цяла нощ заради пушека, който беше вдишала, побягнахме за втори път. Купихме си билети за Аделаида и прелетяхме половината континент, за да стигнем до близките ни, които живеят там. През изхода на летището в Аделаида се върнахме отново в нормалния живот. Но вече бяхме осъзнали колко ценно нещо е годният за дишане въздух. Ще се върна в Канбера след седмица. В Нов Южен Уелс все още горят поне 130 пожара, а експертите предричат, че няколко големи огнища по границата между щатите Виктория и Нов Южен Уелс ще се слеят в един огромен пожар.  , че сезонните пожари в Австралия ще стават все по-продължителни и унищожителни. Сега знаем, че са били прави. Накъде оттук нататък? Някаква ужасна ирония се крие във факта, че страната с едно от най-лошите досиета в борбата срещу климатичните промени ще се превърне в най-показателния пример за това, до което водят тези промени. Но ако нещо може да разклати самодоволството на австралийците, това е именно трагедията, разиграваща се през последните седмици. За глобалното затопляне говорят вече не само лявоориентираните зелени. И \"нормалните\" хора го обсъждат. Малката победа се крие може би именно в това. Но само ако тази трагедия доведе до някаква съществена промяна на климатичната ни политика. А междувременно нашите древни гори се превръщат в пепел, уникалните ни животни изгарят живи. На всички, които никога не са били в Австралия, искам да кажа само това: тя беше едно прекрасно място с нейните приказно красиви евкалиптови гори по източното крайбрежие. Щяхте да се влюбите.", "date": "2020.01.08", "title": "Австралия, моят изгубен рай. Разказът на Клои Лайнхам."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404774-%D0%BD%D0%B0%D1%82%D0%B0%D0%BB%D0%B8%D1%8F-%D0%BD%D0%B0%D0%BF%D1%80%D0%B0%D0%B2%D0%B8-%D1%81%D1%82%D1%80%D0%B8%D0%BF%D1%82%D0%B8%D0%B9%D0%B7", "text": "Всички знаем, че страстта в една връзка трябва да се поддържа постоянно. Без значение дали сме отскоро с даден човек, или пък имаме дългогодишни отношения, то сексът трябва да е на ниво. Каквото и да си говорим, прелюдията към самия полов акт е изключително важна. Мнозина прибягваме до какви ли не методи, за да възбудим половинката си, че и самите себе си. Някои прибягват до еротично бельо, други до мръснишки приказки, секс играчки и какво ли още не. „С приятеля ми прибягваме до всевъзможни секс игрички. Просто така ни харесва.      Той от много време иска да му направя стриптийз. Покрай празниците се съгласих да го направя, но на следващия ден съжалих жестоко и потънах вдън земя от срам\", пише Наталия Всички започна перфектно. Бяхме навън, прибрахме се и аз започнах с частния еротичен танц в хола. Той се побърка от възбуда, а да си призная, сексът след това бе невероятен\", допълва младата жена. Но чак на следващия ден Наталия разбрала какви сериозни грешки са допуснали с гаджето й и защо целия квартал говори за това.", "date": "2020.01.08", "title": "Наталия направи стриптийз"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404775-52-%D0%B3%D0%BE%D0%B4%D0%B8%D1%88%D0%BD%D0%B0-%D1%81-%D1%82%D1%8F%D0%BB%D0%BE-%D0%BD%D0%B0-%D0%B4%D0%B5%D0%B2%D0%BE%D0%B9%D0%BA%D0%B0", "text": "Близо 33 000 души я следват в Instagram, жените се възхищават на фигурата й, а мъжете искат да се срещат с нея. Лора е на 52 години и заради атрактивния си външен вид момчетата я смятат за два пъти по-млада.      Каква е нейната тайна? Тя просто привлича вниманието на другите и се наслаждава на семейния живот с мъж, за когото е омъжена повече от 20 години. А Лора насърчава здравословния начин на живот и помага на жени от всички възрасти да изглеждат стройни и прилепнали.       Спортът влиза в живота й след раждането на дъщеря ѝ. Тя започва да спортува преди 17 години. За нея било много трудно да отслабне след тежка бременност и започнала активно да посещава фитнес залата.      Днес тя изглежда наистина прекрасно! Жената признава, че е поласкана от вниманието на мъжете, които са с няколко десетилетия по-млади от нея.     Съпругът на Лора се гордее с нея! Той не приветства особено много популярността на съпруга сред младите хора, но признава, че се гордее с това как изглежда половинката му.     А Лора не се закача с момчетата, които постоянно я канят на среща. Основната й цел е да бъде здрава и красива, както и да помогне на жени, които не могат да се справят с наднорменото тегло.", "date": "2020.01.08", "title": "52-годишна с тяло на девойка"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404776-%D0%B8%D0%B2%D0%B0-%D0%B5%D0%BA%D0%B8%D0%BC%D0%BE%D0%B2%D0%B0-%D1%80%D0%B0%D0%B7%D0%BF%D0%BB%D0%B0%D0%BA%D0%B0-%D0%BC%D1%80%D0%B5%D0%B6%D0%B0%D1%82%D0%B0", "text": "Днешният ден е много емоционален за Ива Екимова, защото нейният непрежалим Дими трябваше да стане на 50! Съдбата обаче, реши друго.   Ива успя за минути да разплаче многобройните си последователи с това, което сподели в профила си в социалните мрежи, а признанията й са повече от трогателни. \"Опитвам се да си представя, как щеше да изглеждаш на 50 Каква щеше да е музиката, която щеше да напишеш... до къде щеше да си стигнал... какво би казал... Остана ни споменът за теб.     Остана ни нашето дъщериче-птиче. Отминаха 12 лета, в които не летяхме след крилете ти...  Отминаха 12 зими, в които не споделяхме слънчевите лъчи, които рисуваха златни пътеки върху пухкавия, току-що натрупал, сняг...\", пише Екимова. И продължава с още по-разтърсващи думи:   \"Сякаш между вдишванията се изплъзнаха хиляди вечери, в които не ти разказвах, как е минал денят и още толкова утрини, в които не споделяхме плановете си...     Убедена съм, че някъде там, където има повече светлина и хармонията слива времето и пространството в едно, знаеш всичко и виждаш всяка стъпка по пътя ни... Закриляй ни, напътствай ни, давай ни знаци и ни посочвай вярната посока... По онзи Вселенски начин, по който светят звездите, за да не се погубим в тъмнина...\".     Припомняме, че Дими Екимов загина преди вече 12 години в тежка катастрофа с мотор. А неговото дело в музиката днес повече от успешно продължава неговата талантлива дъщеря Дара.", "date": "2020.01.08", "title": "Ива Екимова разплака мрежата"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404777-%D0%BA%D0%B0%D0%BC%D0%B5%D0%BB%D0%B8%D1%8F-%D1%81-%D0%BD%D0%BE%D0%B2%D0%B0-%D0%BF%D0%BE%D1%80%D1%86%D0%B8%D1%8F-%D1%81%D1%8A%D0%B1%D0%BB%D0%B0%D0%B7%D1%8A%D0%BD", "text": "Неведнъж сме казвали, че за Камелия разпалването на страстите е като детска игра, а тя категорично го е потвърждавала с пикантните си фотоси в социалната мрежа.   а ето, че серията й продължава и на прага на новото десетилетие.  За поп фолк любимката никак не е трудно да предизвика фурор в мрежата, особено пък когато е облечена в ултра къса рокля, която спокойно можем да определим по-скоро като по-дълга блузка.     Разбира се, това, което снимките на Камелия сътвориха за броени минути, е повече от показателно за жаждата на почитателите й да я виждат във все по-къси одежди и с достатъчно провокативни нотки в поведението.   И въпреки провокациите и безкрайния сексапил, който изпълнителката ръси на поразия във виртуалното пространство, в личния си свят от 23 години насам тя е вярна на един единствен мъж - любимият й Цветин, с когото изглеждат все така страстно влюбени един в друг.      ", "date": "2020.01.08", "title": "Камелия с нова порция съблазън"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/404778-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-8-%D1%8F%D0%BD%D1%83%D0%B0%D1%80%D0%B8", "text": "  Ще се покажете пред света, не само като романтици, но и като изявени авантюристи. Ще забравите за всички важни дела, финансови въпроси и близки роднини, на които сте се канели да помагате. Обърнете внимание, че сега е твърде рано за забавления и отдих. Вечерта ви чака изненада, от приятел в чужбина. Трябва да усмирите желанията си и да си поставите приоритети. Ако нещо не ви дава мира, тогава намерете причините и всичко ще бъде наред. На работното място, ще се приветства напредъкът и новите идеи. За да постигнете успех и високи доходи, не трябва да следвате старите пътища. Домашните дела вечерта, може да ви отнемат цялото време, което сте смятали да прекарате с любимия. Може толкова страстно да се влюбите, че да забравите за всичко около вас. Ще покажете своите изключителни таланти не само в личния живот, но и на работното място. Позволете си да сте креативни, днес това ще ви донесе успех. Един добър ден за общуване с приятели, развлечения и бизнес сътрудничество. Пред вас, ще се отворят нови перспективи.   Днес, ще имате свобода на избора във всичко, с което се заемете. Не мислете, за хората негативно. Намерете добрите качества в тях, такива подобни на вашите. Ефектната ви външност, ще произведе голямо впечатление на работа и сред новите ви познати. Ако поставите високи цели пред себе си, първо помислете, как ще ги реализирате. Предстои ви, да преминете през не лек път, ако се захванете с нов проект. Безразсъдно, може да забравите за всичко, което не сте довършили. Това може да доведе до катаклизми, уви и психологически също. Финансовите проблеми ще решите, след като изчистите всичките си дългове. Разплащайте се с всички навреме. Днес е препоръчително, да планирате деня си до секунда и да си изготвите ясен работен план. Това е чудесно време, за подписване на договори, сключване на застраховки срещу финансови загуби. Денят, може да ви донесе, много приятни моменти. Един от тях, да е среща с \"втората ви половинка\". Семейните, трябва да обърнат внимание на проблемите във взаимоотношенията. Денят ще е благоприятен, за откъсване от ниското ниво в професионалната сфера. Дори ако не възнамерявате да правите кариера, не се отказвайте от позициите си. Ако не се чувствате добре, не трябва да се подлагате на самолечение, още повече, да натоварвате тялото си физически. Работете за увеличаване на имунитета, за да не се налага да излизате в болнични.   Очаква ви, море от радост и щастие, особено ако сте изпълнени с оптимизъм. На вашата практичност днес, ще завиждат много хора, но не критикувайте другите за грешките. Креативните от вас, ще имат успех в големи проекти. Пътуването, преговорите и подписването на документи, също ще се развиват благоприятно.   Конкурентите и завистниците, няма да ви плашат, защото знаете как да играете по техните правила. Толкова прекрасно, ще се справяте със задачите, че дори шефовете ще ви слушат. Възможна е изкусителна оферта за работа, но внимателно я обмислете. От пътуване надалеч, може да се откажете, само в случай на заболяване. Очаква ви, изпълнен с любов и взаиморазбирателство ден. Така че, настроението ви, ще бъде отлично, което ще ви дава сили за по-нататъшни действия. С парите, може да имате някой пречки, но към края на деня, нещата ще се подобрят. Трябва да сте по-внимателни в ежедневието и на пътя. Ако ви изпратят в командировка, не забравяйте важните документи. Трябва повече да вярвате в себе си, а не в късмета. Зимата, ще донесе много перспективи, но само за тези, които работят усилено. В личния живот, всичко ще бъде перфектно. Ухажорите, ще ви преследват и това ще ви доставя удоволствие. Основното нещо е да не усложнявате всичко, което между другото, се развива лесно и хармонично. Не се препоръчва, да си създавате проблеми напразно. Така или иначе, всички около вас ви слушат, какво още може да искате? Контрол върху емоциите, няма да бъде излишен, пазете нервите си. И не само вашите собствени, но и на околните хора. Критичен момент чака семейните, ако решат без съгласието на съпруга, да направят ремонт или пренареждане у дома.", "date": "2020.01.08", "title": "Дневен хороскоп 8 януари"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/404779-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%BC%D0%B0-%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%B0-%D0%B8-%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE,-%D0%BA%D0%BE%D0%B5%D1%82%D0%BE-%D0%B4%D0%B0-%D1%8F-%D0%BF%D0%B0%D0%B7%D0%B8", "text": "България има уникална природа. Има и едно уникално министерство, което всъщност е създадено, за да я пази. Но често върши точно обратното. Тук изброяваме примери, които го доказват.         България има уникална природа. Кой не би се съгласил с това твърдение? Въпреки че напоследък едва ли не всичко ни е „уникално“ или поне „велико“. И въпреки че навярно всяка страна може да се похвали със същото, поради което подобни сравнения изглеждат безсмислени. Така или иначе българската природа със сигурност е забележително разнообразна, красива и дори донякъде все още съхранена. А и освен като извор на патриотична гордост, тя ни служи и като много благосклонна среда за обитаване, която при съответните грижи би могла по същия начин да служи и на бъдещите поколения. Което е особено ценно в епохата на настъпващи климатични промени. На този фон силно се набива на очи фактът, че България има и уникално министерство на околната си среда. Поне в сравнение със сродните му институции в европейските страни, с които споделя общи правила, стандарти и отговорности. Грозните свидетелства за тази негова уникалност се множат непрекъснато по целия широк фронт от функции по опазване на околната среда и защита на природните дадености, които на теория то би трябвало да изпълнява. Боклуците Да вземем за начало актуалната тема с боклуците. В България те и без това се трупат на най-произволни места (под мостовете на магистралите например). Напоследък обаче страната се е превърнала и в гостоприемен вносител на боклуци, като хитовата дестинация е Италия. Някои (дали с участието на мафията или не) плащат добре, за да се отърват от боклуците си, а при съответното им „оползотворяване“ на наша земя печалбата става още по-голяма.      Тъй че - юруш на далаверата. Именно въпросното министерство би трябвало да е най-притеснено от тази тенденция и да проследи какво и откъде идва, както и къде и за какво отива. Вместо това, както се оказа, то си затваря очите и издава разрешителни, както  . Или просто не знае нищо, както в случая във Враца. Димът Всъщност, няма как да се разбере какво точно знае и какво не знае, защото системно отказва да дава информация по въпроса - не била от обществен интерес. Затова не е ясно какво опазва министерството - околната среда или тайната и безпроблемното протичане на далаверата. А най-строго пазената част от тази тайна е за изгарянето на боклуци. Което пък е най-сладката част от тяхното „оползотворяване“ - заради допълнителните доходи от продажбата на енергия. Чрез своите местни структури министерството е ключов спомоществовател в тази дейност, освобождавайки я от досадните оценки за въздействие върху околната среда. Или просто неин пасивен наблюдател - докато не се разсмърди и разшуми прекалено много.     По тази тема ще чуете много красиви обяснения за ползите от оползотворяването на отпадъците като част от кръговата икономика, която пък е бъдещето на човечеството. На теория (а някъде и на практика) това е точно така, а кръговата икономика, при спазването на определени строги изисквания, е наистина нещо прекрасно. Но в нашия случай кръгът някъде се къса и двата му края се губят. Както обобщи неотдавна самият министър:\"Въздухът се разпростира навсякъде и е много трудно да докажете кой цапа\". Безводието Мимоходом да споменем и другата актуална тема -  . Министърът се държи така, сякаш няма нищо общо с него. Но има - и то не само защото водите са част от името на министерството му. А и защото, както е по закон, всеки месец лично е подписвал заповед със съответните графици за използване на водите от язовир „Студена“ (включително за индустриални цели) и е бил длъжен да знае какво е неговото състояние. Уникалната природа В търсенето на баланс между човешката дейност и съхраняването на природните ресурси министерството по дефиниция би трябвало да е съюзник на природата. В действителност обаче то е активен (съ)участник във всички безобразни посегателства върху нея - от горите на Пирин и езерата на Рила до  . Заради узаконяването на нестихващите „инвестиционни намерения“ неговите институции си затварят очите, спестяват си изискваните доклади и оценки, променят граници или направо заличават защитени територии. Отношението на министерството към „уникалната българска природа“ бе точно документирано в публикувания в края на миналата година доклад на Сметната палата за управлението на европейската мрежа от защитени зони \"Натура\". От него става ясно, че години след задължителния за това срок министърът на околната среда и водите не е издал заповеди за обявяване на 211 от общо 341 одобрени от Европейската комисия защитени зони. Това означава, че все още не са определени задължителните режими за опазването на тези зони и щадящото ползване на техните природни ресурси. Същевременно през миналата година министерството и неговият министър се прочуха с поредната си законодателна инициатива за промяна в Закона за биоразнообразието, която щеше да доведе до изваждане на зони от защитената мрежа „Натура“ и да съсредоточи нейното управление само в ръцете на министъра. Преди това пък той призова депутатите за спешни промени в Закона за защитените територии, които да улеснят застрояването на националните паркове. Уникалното министерство Изреденото дотук е много кратък и непълен списък на примерите, които показват, че това министерство често прави точно обратното на онова, заради което е създадено. Именно в това се състои неговата уникалност. Разбира се, в България има много други институции, които се стремят към същото. И които са готови да загърбят мисията си в полза на нечии интереси, различни от интересите на обществото. Но всички те са все още далеч от този стандарт.", "date": "2020.01.08", "title": "България има уникална природа. И уникално министерство, което да я пази."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404780-%D1%80%D0%BE%D0%B6%D0%B4%D0%B5%D1%81%D1%82%D0%B2%D0%BE-%D0%BD%D0%B0-%D0%BF%D1%80%D0%B5%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0", "text": "  Рождество Богородично е един от най-големите празници на Православната църква. Божият промисъл подготвил постепенно появяването на св. Дева Мария. В дълга редица поколения благородството се издигало непрекъснато, човешката природа ставала по-съвършена, докато най-после благословената двойка –   – се явила като благодатна почва, на която могла да поникне такава чудна издънка – пресвета Богородица. На три дни път от Йерусалим се намирал малкият градец Назарет. Там живели праведните Йоаким и Ана, които светата Църква нарича \"богоотци\". Йоаким произхождал от Давидовия род, а света Ана – от рода на Аарон. Били много щедри, милосърдни. За себе си изразходвали само една трета от доходите си. Другата трета жертвали за храма, а последната трета раздавали на бедните.     Всекидневна скръб помрачавала живота на тези добри хора: нямали деца. У израилтяните това се считало за голямо нещастие, понеже бездетните родители се лишавали от надеждата да имат за свой потомък очаквания Месия. На един от големите празници Йоаким дошъл със свои роднини в Йерусалимския храм. Искал да принесе жертва на Бога. Храмът бил препълнен с народ. Застанал Йоаким пред първосвещеника и му открил желанието си. Първосвещеникът започнал да го укоряла, че заради греховете му Бог не го благословил с деца. При това положение той не бил достоен да принася жертва. Йоаким се натъжил дълбоко. Излязъл от храма, като се утешавал с мисълта за безбройните милости на Бога към израилския народ. По някое време скръбта му обаче станала толкова голяма, че не пожелал да се върне в къщи. Отишъл в пустинята, където пасяло стадото му. Там прекарал той в молитва и строг пост 40 дни. Молел се усърдно Бог да се смили над него, да извърши чудо – да стане и той баща, както някога Авраам станал баща в дълбоки старини. Вестта за тревогата на Йоаким в Йерусалим стигнала в Назарет до Ана. Тя затъгувала дори повече от мъжа си. Считала себе си за причина за бездетството им. И като мъжа си почнала също тъй горещо да се моли на Бога да я облагодетелсва с рожба. Веднъж, като работела в домашната си градина, видяла сред клоните на едно лаврово дърво гнездо с малки птиченца. Гледката на това щастливо гнездо я хвърлила в още по-голяма скръб. - Само аз, Господи – казала тя със сълзи на очи, - съм мъртва и безжизнена. Цялата природа те прославя със своите плодове. Всички се радват на свои деца. Само аз съм бездетна като безводна пустиня... Господи, Господи! Ти си дарил на Сарра в старините й син. Чуй и мене. И аз ще Ти принеса роденото от мене в дар, за да бъде благословено в него Твоето милосърдие! Ана вложила цялата си душа в тая молитва. И ето – ангел Господен застанал пред нея и й казал: - Ано, Ано, твоята молитва е чута. Твоите вопли преминаха облаците. Твоите сълзи капнаха пред Господа. Ти ще родиш благословена дъщеря, заради която ще бъдат благословени всички земни родове. Чрез нея ще бъде дадено спасение на целия свят. Ще я наречеш Мария. Ана веднага дала обещание, че ако роди дете, ще го даде в служба на Бога. Преди да сподели своята радост с мъжа си, тя отишла в Йерусалимския храм, за да благодари на Бога и там да повтори своето обещание. В това време ангелът Господен се явил и на Йоаким в пустинята и му казал: - Бог чу твоята молитва. Жена ти Ана ще роди дъщеря, която ще бъде ваша обща радост. За да се увериш в моите думи, иди в Йерусалим. Там при златните врата ще намериш жена си, на която вече е възвестена тази радост. Щастливите съпрузи се срещнали в Йерусалим. Разплакали се взаимно за явяването на ангела и принесли заедно жертва в храма. На 9 декември светата Православна църква чества празника Зачатие на света Ана. Това е денят, в която света Дева Мария се заченала в утробата й. Девет месеца след това – на 8 септември – пречистата Дева се родила на света. Като навършила три години, малката Мария, бъдещата пресвета Майка на Божия Син, Господ Иисус Христос, била заведена в Йерусалимския храм. Тъй родителите й изпълнили обещанието си: предали своята единствена рожба в служба на Бога. В това време при храма живеели в отделни малки килии мъже, жени, девици, които посветили себе си изцяло на Бога и тъй водели чист, благочестив живот. Те били предобрази на бъдещите християнски монаси и монахини. В тържествено шествие Ана се приближила с детето към храма. В ръцете на девойките, които придружавали Мария, както и в ръцете на другите присъстващи, горели свещи. За да посрещнат Йоаким и Ана, с пение излезли из храма свещеници, начело с първосвещеника. Ана поставила отроковицата Мария на първото стъпало на храма, който имал 15 високи стъпала. И станало голямо знамение. От никого не водена, от никого не покрепяна, Дева Мария изкачила леко и право всички стъпала. Почуда се изписала по лицата на всички присъстващи. Малката Мария била оставена, като другите девици, да живее при храма. Тъй се лишила тя от родителите си, предадена изцяло на Бога. Починал баща й Йоаким на 80-годишна възраст. Като останала сама, света Ана се преселила от Назарет в Йерусалим. Сдобила се с жилище близо до дъщеря си. Молела се постоянно в храма до своята смърт. Така в нежна възраст била обречена да изпита скръбно сиротство тази, която впоследствие с блажена радост приела върху себе си дълга да лекува сиротството на всички самотни, изоставени хора, да стане Майка Утешителка и Застъпница на всички сирачета. На всяко богослужение се прославя пресвета Дева Мария, която се удостоила да бъде майка на нашия Спасител Господ Иисус Христос. Споменават се с благословение и нейните родители Йоаким и Ана като богоотци, като праотци на Бога, явил се в човешка плът за спасението на цялото човечество. А на празника Рождество Богородично се пее следната песен: \"Рождението ти, Богородице Дево, донесе радост на цялата вселена, защото из тебе изгря Слънцето на правдата – Христос, нашия Бог, Който развърза клетвата, даде благословение и, като унищожи смъртта, дари ни вечен живот.\"", "date": "2020.01.08", "title": "Рождество на Пресвета Богородица"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/404781-8-%D1%8F%D0%BD%D1%83%D0%B0%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1198 г. - Инокентий III става римски папа.   1598 г. - Евреите са прогонени от Република Генуа.   1815 г. - Британско-американска война: Американските сили водени от генерал Андрю Джаксън побеждават британската армия близо до Ню Орлеанс, две седмици след като САЩ и Великобритания подписват мирен договор за край на войната.   1838 г. - Алфред Вейл демонстрира телеграфа, като използва точки и чертички (поставя се началото на т.нар. Морзов код).   1900 г. - Президентът на САЩ Уилям Маккинли обявява военно положение в Аляска.   1918 г. - Американският президент Удроу Уилсън излага своя мирен план за последиците от Първата световна война в 14 точки (включващи открита дипломация, право на народите на суверенитет, създаване на Общество на народите, либерализиране на търговията).   1931 г. - Папа Пий XI издава енциклика срещу разводите и срещу контролирането на раждаемостта.   1949 г. - В Москва социалистическите държави учредяват Съвет за икономическа взаимопомощ.   1958 г. - 14-годишният Боби Фишър печели Американския шампионат по шахмат.   1959 г. - Генерал Шарл дьо Гол е обявен за първи президент на Петата република на Франция.   1962 г. - Картината на Леонардо да Винчи Мона Лиза е показана за пръв път в САЩ.   1973 г. - Изстреляна е съветската космическа сонда Луна 21 с Луноход 2 на борда.   1992 г. - Президентът на САЩ Джордж Х. У. Буш заболява, докато е на визита в Япония и по време на официален обяд повръща върху японския министър-председател.   1996 г. - В България стартира масовата приватизация.   2004 г. - Кралица Елизабет II кръщава най-големия пътнически лайнер, строен някога - Кралица Мери II.  ", "date": "2020.01.08", "title": "8 януари, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/404782-%D0%BB%D1%83%D0%BA%D0%B0%D0%BD%D0%BA%D0%B0%D1%82%D0%B0-%D0%BD%D0%B5-%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0", "text": "Луканката е български деликатес? Мнозина българи са убедени в това. Според няколко публикации в чуждите медии, луканката е потомък на римската луканика. Любопитни факти за прародителя на българската луканка:       \"Вероятно най-влиятелната рецепта за сушена наденица в света\" - така \"Лос Анджелис Таймс\" описва римската  . Потомци на този древен месен деликатес са открити в много държави - в Италия ( ), Испания ( ), Португалия ( ), Гърция ( ), България ( ) и на още много места по света. Думата е навлязла и в арабския език.   от Лукания Римската   носи името на региона, от който произхожда - Лукания, днес познат като Базиликата, пише сайтът Artecibo. Смята се, че населението на Лукания започва да произвежда сушена наденица още преди римляните да завладеят района през III век преди новата ера. Тя явно доста се услажда на римляните и те я разпространяват и на север, където рецептата и името претърпяват леки промени - в Ломбардия сушената наденица е позната като  .  Днес   се приготвя със свинско месо, а сред основните подправки са дивият копър, черният и червеният пипер. Омесеното с подправките месо се пълни в черва. След това се оставя да се суши.     Пълненето на животински черва датира от векове. \" \", римска готварска книга от четвърти век, включва три подобни рецепти:  - вид кървавица с жълтък,  която включва множество съставки, в това число яйца, зърнени култури и мозък, и  . Как   изпревари  В края на 2018 година \" \", сушена наденица от южния италиански град Пичерно, получи специален статут от Европейския съюз. Месният деликатес беше включен в регистъра със защитени продукти, които са обозначени за произход, географски индикации и като традиционни специалитети. Българската   беше включена в този регистър още през 2014 година заедно с филе \"Елена\". Но макар българската   вероятно да произхожда от територията на днешна Италия, за българите остава успокоението, че е призната от ЕС за традиционно ястие по-рано от италианската  .", "date": "2020.01.08", "title": "Луканката не е българска?"}
{"url": "http://www.classa.bg/%D1%81%D0%B2%D1%8F%D1%82/item/404783-%D0%BA%D0%BE%D0%BB%D0%BA%D0%BE-%D0%B1%D0%BB%D0%B8%D0%B7%D0%BE-%D0%B5-%D0%B8%D1%80%D0%B0%D0%BD-%D0%B4%D0%BE-%D1%8F%D0%B4%D1%80%D0%B5%D0%BD%D0%BE-%D0%BE%D1%80%D1%8A%D0%B6%D0%B8%D0%B5-%D1%82%D0%BE%D0%B7%D0%B8-%D0%B2%D1%8A%D0%BF%D1%80%D0%BE%D1%81-%D1%89%D0%B5-%D0%B7%D0%BD%D0%B0%D1%87%D0%B8-%D0%BC%D0%BD%D0%BE%D0%B3%D0%BE-%D0%B7%D0%B0-%D0%BC%D0%B8%D1%80%D0%B0-%D0%BF%D1%80%D0%B5%D0%B7-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D0%B3%D0%BE%D0%B4%D0%B8%D0%BD%D0%B8", "text": "Убийството на иранския генерал и водач на силите \"Ал Кудс\" при операция на американските сили определено размести пластовете и предизвика сериозни трусове в Близкия изток. Едно от последствията след убийството беше решението на Иран да се откаже от ядрената сделка от 2015 г. Самото споразумение поставяше гаранции, че Техеран няма да работи в посока създаването на собствени ядрени оръжия, докато САЩ, ЕС, Русия, Китай, Франция, Германия и Великобритания отмениха част от санкциите си над икономиката на страната. Сега обаче Иран обяви, че повече не може да спазва ограниченията и правилата на ядрената сделка. \"Като предприема петата стъпка за намаляване на задълженията си, Иран се отказва от последното основно практическо ограничение съгласно Съвместния комплексен план за действие, който се занимава с броя на центрофугите\", се казва в изявлението на правителството от неделя. В интерес на истината, още откакто САЩ се изтеглиха от споразумението през 2018 г. - скоро след встъпването на Доналд Тръмп като президент, Техеран започна да увърта около собствения си ангажимент по сделката. Това се засили особено през 2019 г., като на няколко пъти иранците увеличаваха запасите си от обогатен уран над допустимите норми в опит да извъртят ръцете на останалите страни по сделката да заличат санкциите срещу страната. Това беше и основната цел на по-голяма част от усилията на ислямската република през последните няколко години на фона на все по-сериозните социални и финансови проблеми вътре в страната. Мащабната външна политика на Иран за установяване на коридор на контрол от Техеран до Бейрут и налагане на доминация в региона (включително спонсориране, обучение и въоръжаване на множество шиитски милиции и военизирани групировки в Близкия изток) гълта много от средствата на държавата, а тежките международни санкции, особено от страна на САЩ усложняват значително нещата. Сегашното съобщение на Иран за излизането от сделката се разглежда широко като реакция на убийството на Касем Сюлеймани при операция на САЩ. Мнозина експерти обаче са на мнение, че нещата не са съвсем така и това е просто поредният ход, с който Техеран се надява да убеди европейските правителства но експертите твърдят, че това е част от по-дълга тенденция, породена от оттеглянето на Тръмп от договора през 2018 г. Според експертите дори е спорно дали Иран наистина излиза от сделката. Страната ще продължи да си сътрудничи с Международната агенция за атомна енергия и е готова да се върне към изпълнение на задълженията си, ако бъдат отменени санкциите срещу страната, се казва изявлението. Иначе казано - Техеран ще остави с удоволствие ядрените си въжделения, стига ЕС и основно Великобритания, Франция и Германия започнат да вдигат икономическите санкции, като дори ще се откаже от постигнатия напредък. В крайна сметка, обявеното от Иран изтегляне от споразумението може да се разглежда като поредна крачка в тангото със Запада за извоюване на повече икономическа свобода, което, особено на фона на напрежението от убийството на Сюлеймани, дава силна ръка на Техеран. Въпреки това подобни действия действително ще затегнат още повече напрежението със САЩ. Докато Иран не обяви какви конкретни ядрени дейности възнамерява да възобнови, освен решението да се премахнат ограниченията за обогатяване, производство и изследванията на уран, това скоро може да се превърне в предизвикателство за администрацията в Белия дом. САЩ вече са били веднъж в подобна ситуация, изправени пред дилема относно Иран и ядрените му амбиции - да се позволи Иран с бомба или да се бомбардира Иран. Именно това постави и основата за създаването на споразумението от 2015 г. Но тогава самата ситуация беше по-различна, както и властта във Вашингтон.     Сега напрежението между двете държави е далеч по-голямо, като Доналд Тръмп още от началото на мандата си заявява, че ще притисне Техеран. Tова даде изражение в още по-тежки икономически санкции, дипломатически натиск и извиване на ръцете на партньорски държави също да повишат санкциите си срещу Иран (с променлив успех). Междувременно Пентагонът обяви Иранската ислямска революционна гвардия за терористична организация (в началото на седмицата от Иран отговориха на това, посочвайки че вече ще разглеждат Пентагона като терористична организация). Всичко това засили иранската политика на \"максимална съпротива\" - едновременно стъпки към ядрено оръжие и също така и засилване на прокситата срещу американски цели. Най-скорошният пример за това е убийството на американски войник от подкрепяните от Иран милиции в Киркук, Ирак. Други примери са нападенията срещу саудитски петролни съоръжения и свалянето на един американски дрон. Една от стратегиите на Техеран включваше също така и установяване на контрол върху корабоплаването във важния за петролната търговия Ормузки проток (срещу която впоследствие Вашингтон започна коалиция за патрулиране и охрана на танкери). Всички тези стъпки бяха обратими, тъй като иранците се надяваха, че ще принудят президента Тръмп да приеме нова сделка, която ще премахне американските санкции срещу Иран (като дори имаше напредък по тази линия в един момент, докато Тръмп обмисляше среща с иранския президент Хасан Рухани миналия септември) или да накара европейските лидери да осигурят финансова компенсация. При сегашните условия обаче изглежда много малко вероятно да се стигне до нова сделка между Вашингтон и Техеран, въпреки че иранците държат на американския компромис, за да се върнат на масата за преговори. Точно този президент на САЩ, който има навика да заплашва с оръжията в арсенала си, може да възприеме усилията на иранците като опит за действително въоръжаване с атомна бомба. Основното нещо, което може да спре един бърз и решителен удар от американска страна, е фактът, че нито Европа, нито Русия, нито Китай биха толерирали подобно нещо. И сега европейските партньори на Америка излизат с остри реакции срещу акцията по убийството на Сюлеймани, а въоръжен категоричен отговор към иранската ядрена заплаха може като цяло да разбие съюзническите позиции между двете страни на Атлантическия океан. Затова и решаващ момент ще е как точно Техеран ще изиграе картите си в тази ситуация. Ръководството в страната добре разбира, че дори и само намек за ядрено оръжие ще настрои всички срещу тях. Това е и причината за твърде видимото излизане извън споразумението от 2015 г., което може да налее вода в мелницата на САЩ, че се опитват да се справят срастяща опасност. В случая полезният ход на страната е да продължи да се движи в полето на \"държава жертва на американската агресия\", което означава по-малко показване на мускули и повече дипломатически совалки към Европа. Другият важен момент е колко близо в действителност е Иран до създаване на ядрено оръжие и с каква скорост ще търси да постигне пробив в това отношение. Според Майлс Помпер, експерт по ядрено оръжие в Института за международни изследвания в Мидълбъри, цитиран от Wired, ще е нужно най-малко една година на иранските учени, за да достигнат до този етап. Изчислението се основава на количеството работа, която страната би трябвало да направи само за да върне ядрената си инфраструктура до нивата отпреди 2015 г. Оценката на времената на прекъсване включва много предположения, защото те зависят от това колко агресивно се движи дадена страна към постигането на ядрено оръжие. \"Много сложно е за изчисление колко време ще отнеме на Иран да натрупа достатъчно материали за само една бомба\", казва Дарил Кимбол, изпълнителен директор на Асоциацията за контрол на оръжията, пред изданието. Според него страната ще навакса сравнително бързо забавянето, но е страшно трудно да се прогнозира кога би имала вече готова бомба. Спорен е въпросът как една страна увеличава обогатяването на уран от ниските нива, необходими за атомните електроцентрали, до материал с оръжие. Като част от договора за 2015 г. Иран беше ограничен да обогати своя уран до едва 3,7 процента и запаси не повече от 300 килограма от него. Освен това Иран може да работи само с около 5000 от основните центрофуги, необходими за обогатяване на уранова руда, далеч по-малко от 19 000, които е имала преди договора. При тези условия Техеран все още ще може да управлява своите атомни електроцентрали, но количествата не са достатъчни за военизиране на проекта.     Времето, необходимо за постигане на тези етапи за обогатяване, в крайна сметка зависи от качеството и количеството на иранските центрофуги. Когато уранът се добива, той се състои почти изцяло от изотопа уран-238, който е сравнително безполезен, ако се опитвате да направите бомба. Изотопът Уран-235, който може да изравнява градовете, съществуват само в изчезващи малки количества в природата. Центрофугите позволяват на учените да разделят двата изотопа на урана, защото по-тежкият изотоп - уран-238 - се изтласква от външната страна на бързо въртящата се машина, докато уран-235 се струпва в средата. Повтаряйки този процес отново и отново, учените могат да изтласкат концентрациите на уран-235 от по-малко от 1% до над 90%. Властите в Техеран все още не казват колко центрофуги смятат добавят към настоящите си наличности. И тепърва ще се вижда с каква скорост ще се развие програмата. Всеки един знак, че Иран се доближава до ядреното оръжие ще вдига залозите в дипломатически план, увеличавайки същевременно и риска за мира. Възелът между Запада и ислямската република се затяга все повече на фона на последните актуални събития. Ядрената програма на Иран безспорно ще е в центъра на този конфликт. Решенията, взети в Техеран и Вашингтон през следващите седмици, вероятно определят това колко агресивни ще са следващите стъпки на Иран. Франция, Русия, Германия и Китай сигнализираха за намерението си да продължат да поддържат споразумение и Иран е оставил отворен път към дипломацията, но въпросът е на каква цена ще дойде връщането на масата за преговори.  ", "date": "2020.01.08", "title": "Колко близо е Иран до ядрено оръжие? Този въпрос ще значи много за мира през следващите години"}
