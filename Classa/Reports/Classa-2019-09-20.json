{"url": "http://www.classa.bg/%D1%81%D0%B2%D1%8F%D1%82/item/399963-%D1%81%D0%BB%D0%B5%D0%B4-%D0%B8%D0%BD%D1%82%D0%B5%D1%80%D0%B5%D1%81%D0%B0-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%BA%D1%8A%D0%BC-%D1%81%D1%83-57-%D1%81%D0%B0%D1%89-%D1%81%D0%B0-%D0%BE%D1%82%D0%BD%D0%BE%D0%B2%D0%BE-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D1%81%D0%B2%D0%BE%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8", "text": "Съединените щати възнамеряват да призовават Турция да закупи техните продукти вместо руските Су-35 и Су-57, заяви заместник-ръководителят на Пентагона Джон Роуд. „Това е посоката, в която ще настояваме Турция да се придвижи - в полза на оръжията, произведени от САЩ, като се отчита съвместимостта. Но, разбира се, Турция е независима държава, която може да взема свои собствени решения. Но ние сме готови да си партнираме с тях по този въпрос”, заяви Роуд.     Той не уточни какво точно ще бъде предложението на Вашингтон за Анкара. Турският президент Реджеп Ердоган по време на въздушно-космическото шоу MAKS-2019 в Жуковски попита руския лидер Владимир Путин дали изтребителят Су-57 вече лети и дали може да бъде закупен. По-късно стана известно, че Ердоган в Жуковски е проявил интерес към руския изтребител МиГ-35. САЩ поискаха Турция да откаже да закупува С-400, а в замяна да придобие американските “Пейтриът”. След като Анкара отказа, САЩ обявиха прекратяването на по-нататъшното участие на Турция в програмата F-35.  ", "date": "2019.09.20", "title": "След интереса на Ердоган към Су-57 САЩ са отново готови да продават на Турция свои изтребители"}
{"url": "http://www.classa.bg/%D1%81%D0%B2%D1%8F%D1%82/item/399964-%D0%B0%D0%BB%D0%B5%D0%BD-%D0%B4%D1%8C%D0%BE-%D0%B1%D0%B5%D0%BD%D0%BE%D0%B0-%D0%BD%D0%BE%D0%B2%D0%B8%D1%8F%D1%82-%D0%BE%D1%80%D1%83%D0%B5%D0%BB%D0%BE%D0%B2-%D0%BB%D0%BE%D0%B7%D1%83%D0%BD%D0%B3-%D0%B5-%E2%80%9C%D0%BC%D1%8A%D0%B6%D1%8A%D1%82-%D0%B5-%D0%B6%D0%B5%D0%BD%D0%B0%E2%80%9D", "text": "Обявена е война на Y хромозома. Трябва да се направи всичко, за да се откажат мъжете от мъжествеността си, която вече се нарича “токсична мъжественост”. Довчера жените искаха да бъдат “хора като другите”, днес мъжете трябва да се научат да станат “жени като другите”. Мъжествеността се превръща в патологично състояние. Новият Оруелов лозунг е: мъжът е жена (Бог също, освен това несъмнено е лесбийка). Така че мъжете трябва да се феминизират, да престанат “да се държат като мъже”, както някога им препоръчваха да проявяват емоциите си (със сълзи и безкрайно оплакване), да заглушат вкуса си към риска и приключението, да се насочат към продуктите за красота и особено - и най-вече - никога да не разглеждат жените като обект на желание. Нова версия на войната на половете, в която врагът е призован към изкупление чрез разрушаване на своята идентичност, разсъждава известният френски философ и писател Ален дьо Беноа.         - Някога феминизъм се бореше за правата на жените. Днешният неофеминизъм отрича самите понятия “мъжественост” и “женственост”. Как си обяснявате тази промяна? - Това се случи на два етапа. В началото феминистките с универсалистки уклон (онези, които възприемат равенството като синоним на еднаквост) искаха да покажат, че жените са “хора като другите”.    Трябваше се докаже, например, че няма професия, запазена заради естеството си за единия пол, че може да има жени войници, жени пилоти на самолети и т.н. Защо не? Но очевидно дори и да няма “мъжки професии”, няма и унисекс професии. Наред с това, те искаха паритет във всички области, предполагайки, че двата пола не само, че имат едни и същи възможности, но и еднакви влечения и стремежи. Това изискване постепенно стана широко разпространено, стигайки до абсурд, дори и все още да няма много мъже-акушерки! Разбира се, липсата на паритет се представя за шокираща само там, където е в полза на мъжете: това че съдебната система е феминизирана на 66 процента (над 86 процента при 30-34-годишните), образователната сфера на 68 процента (82 процента в основното образование) не поражда никакъв протест. Когато днес гледаме полицейски филм, дори ни е трудно да си представим, че в националната полиция има и мъже! Нещата се влошиха с теорията за джендъра, която отрича, че биологичният пол е определящ елемент в сексуалния живот, превръща го в “социална конструкция” и му противопоставя многообразие от “джендъри”. Общата идея е, че още от раждането всички са повече или по-малко транссексуални. Въпреки че истинските транссескуални са незначително малцинство, “куиър” визията за света    твърди, че във всеки има всичко и обратното. Така на деца на четири или пет години се казва, че могат да изберат своя “джендър”, както желаят. Отричат се понятията “мъжественост” и “женственост”, но същевременно, под влиянието на политическата коректност, не спират да възкресяват мъжкия пол, за да го обвиняват. От една страна се твърди, че биологичното не определя абсолютно нищо, а от друга страна, че мъжът по природа е потенциален насилник и патриархатът (“културата на изнасилването”) е заложен в гените му. Оспорват идеята за “вечната женственост”, но есенциализират мъжкаря с мотива, че той винаги е бил агресивен и “доминиращ”. - Към общо обезценяване на мъжествеността ли вървим? - Да, дори може да се каже, че е обявена война на Y хромозома. Не само, че сексизмът трябва да се преследва дори и в най-безобидните му проявления, тъй като има непрекъсната връзка от “тормоза” до “женоубийството”, но трябва да се направи всичко, за да се откажат мъжете от мъжествеността си, която вече се нарича “токсична мъжественост”. Довчера жените искаха да бъдат “хора като другите”, днес мъжете трябва да се научат да станат “жени като другите”. Мъжествеността се превръща в патологично състояние. Новият Оруелов лозунг е: мъжът е жена (Бог също, освен това несъмнено е лесбийка). Така че мъжете трябва да се феминизират, да престанат “да се държат като мъже”, както някога им препоръчваха да проявяват емоциите си (със сълзи и безкрайно оплакване), да заглушат вкуса си към риска и приключението, да се насочат към продуктите за красота и особено - и най-вече - никога да не разглеждат жените като обект на желание. Нова версия на войната на половете, в която врагът е призован към изкупление чрез разрушаване на своята идентичност. Скъпоценните абсурди на приобщаващото писане и  (женската сила) вече изискват от мъжете да се присъединят към “интерсекционността”* на “деколониалните” борби, да се приобщят към добродетелното благоговение пред победителките в женския футбол, да се борят за “разширяване на видимостта на сексуалните алтернативи” и да се мобилизират срещу “менструалната несигурност”, очаквайки несъмнено да се претопят в повсеместната андрогинност на един свят, превърнат в гинекей**, управляван от  , терапевтичната държава, която предписва поведение. Стига с тези “цисджендъри”***, направете място за “не-бинарните”, за “джендър флуидните”, които са успели да се измъкнат от стереотипите за “хетероцентричната” вселена! Това е причината, поради която нашата епоха не обича героите и предпочита жертвите. Вижте как по време на церемониите за стогодишната от края на Първата световна война се опитаха да “демилитаризират” събитието, чествайки “връщането към мира”, за да не кажат “победата”. Сякаш войниците само са искали боевете да спрат, без да ги е грижа кой ще спечели войната! Разбира се, народните класи се възхищават спонтанно на героизма на полковник Белтрам или на двамата командоси, убити в Мали, Седрик дьо Пиерпон и Ален Бертончело. Духът на времето призовава по-скоро да се разпознаем в травестита Билал Хасани, “представител на Франция” на Евровизия и носител на “наградата ЛГБТИ” за годината. Това не е съвсем същото човечество. - Говорите за обезценяване на героизма. Тогава как си обяснявате модата на киното на “супергероите”? Форма на компенсация? - Без съмнение, но не това е важното. Всъщност трябва да проумеем, че супергероят не е точно герой, а дори обратното на герой. Героят е трагична фигура. Това е човек, който е избрал да има кратък, но славен живот, вместо удобен, но посредствен живот. Героят е човек, който знае, че рано или късно ще трябва да отдаде живота си. Нищо такова няма при Айрънмен, Супермен, Спайдърмен и други тъжни продукции на “Дисни” или “Марвел”. Те не са герои, защото са непобедими и не изпитват никакъв страх, в тях няма нищо трагично. Те са свръхчовеци само от гледна точка на тестостерона. В пряк смисъл, те са “уголемени хора”, каквито си ги представят поддръжниците на “свръххуманизма”. Те са много далеч от Ахил или Зигфрид. *  **   ", "date": "2019.09.20", "title": "Ален дьо Беноа: Новият Оруелов лозунг е “Мъжът е жена”"}
{"url": "http://www.classa.bg/%D1%81%D0%B2%D1%8F%D1%82/item/399965-%D1%80%D0%B0%D0%B7%D0%BA%D1%80%D0%B8%D1%85%D0%B0-%D1%81%D0%B0%D0%BC%D0%BE%D0%BB%D0%B8%D1%87%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F-%D1%81%D0%B5%D1%80%D0%B8%D0%B5%D0%BD-%D1%83%D0%B1%D0%B8%D0%B5%D1%86-%D0%B2-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F,-%D0%BD%D0%BE-%D0%BD%D1%8F%D0%BC%D0%B0-%D0%B4%D0%B0-%D0%B3%D0%BE-%D1%81%D1%8A%D0%B4%D1%8F%D1%82", "text": "Южнокорейската полиция заяви в сряда, че е разкрила самоличността на мъж на 50 години като основен заподозрян за най-лошия случай на серийно убийство в историята на азиатската държава, останало нерешено почти три десетилетия, съобщава агенцията Йонхап. Разследващите смятат, че индивидът е участвал в смъртта на поне една от десетте жени, изнасилени и брутално убивани между 1986 и 1991 г., в селата в района на Хвасон - град, разположен на юг от Сеул. Институтът по криминалистика на провинция Кьонги открил, че ДНК, събрана от бельото на жертвата, съвпада с тази на мъжа, чиято самоличност не е публично разкрита. Според южнокорейската агенция, въпреки че заподозреният вече е идентифициран, той няма да бъде наказан във връзка с този случай, тъй като давността за престъплението е изтекла през април 2006 г. В момента той е в затвора за подобно престъпление. Полицията мобилизира рекордните 2 милиона агенти, за да изясни случая, който през 2003 г. беше изведен на големия екран с популярния филм „Спомени за убийство\". Полицията също така заяви, че ще продължи разследването си, за да установи дали заподозреният е виновен за смъртта на останалите девет жени, като скоро ще даде пресконференция, за да предостави нови подробности по случая.", "date": "2019.09.20", "title": "Разкриха самоличността на най-големия сериен убиец в Южна Корея, но няма да го съдят"}
{"url": "http://www.classa.bg/%D1%81%D0%B2%D1%8F%D1%82/item/399966-boeing-%D0%BF%D0%BE%D0%BA%D0%B0%D0%B7%D0%B2%D0%B0-%D1%81%D0%B2%D0%BE%D1%8F-%D0%BD%D0%BE%D0%B2-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB-f-15ex", "text": "На 10 септември подкомитетът за отбранителни задачи на Сената на САЩ представи своя законопроект за финансиране на въоръжените сили на страната през фискалната 2020 г. В този документ законодателите одобриха, наред с други неща, покупката на осем изтребителя F-15EX Strike Eagle на обща цена от 992,4 милиона долара. F-15EX, произведен от Boeing, е най-новата версия на изтребителя F-15 Eagle, от четвърто поколение. Често го наричат Strike Eagle „на стероиди\", поради определени промени във външния вид като част от неговата модернизация, която включва преоборудване с модерни радари и нова авионика (авиоелектроника). ВС може да транспортира повече от 20 ракети въздух-въздух. Освен това той ще разполага с оръжия за атака въздух-земя и въздух-повърхност. Въпреки това, и за разлика от F-22 или F-35 - произведени от компанията Lockheed Martin - новият самолет Boeing не разполага с разширен набор от мерки, които повишават прикритието му срещу радари. Това означава, че не може да бъде включен в петото поколение. Boeing, който вече беше представил снимки от новото си „създаване\", реши да предизвика още по-голям интерес към самолета и разпространи и видео.", "date": "2019.09.20", "title": "Boeing показва своя нов изтребител F-15EX"}
{"url": "http://www.classa.bg/%D1%81%D0%B2%D1%8F%D1%82/item/399967-%D0%B4%D0%B6%D1%8A%D1%81%D1%82%D0%B8%D0%BD-%D1%82%D1%80%D1%8E%D0%B4%D0%BE-%D1%81%D0%B5-%D0%B8%D0%B7%D0%B2%D0%B8%D0%BD%D0%B8,-%D1%87%D0%B5-%D1%81%D0%B5-%D0%B3%D1%80%D0%B8%D0%BC%D0%B8%D1%80%D0%B0%D0%BB-%D0%B2-%D1%87%D0%B5%D1%80%D0%BD%D0%BE-%D0%BA%D0%B0%D1%82%D0%BE-%D0%B0%D0%BB%D0%B0%D0%B4%D0%B4%D0%B8%D0%BD-%D0%BD%D0%B0-%D0%BF%D0%B0%D1%80%D1%82%D0%B8-%D0%BF%D1%80%D0%B5%D0%B4%D0%B8-20-%D0%B3%D0%BE%D0%B4%D0%B8%D0%BD%D0%B8", "text": "\"Не би трябвало да го направя. Трябваше да мисля по-добре, но не го направих и съжалявам\", заяви премиерът на Канада Джъстин Трюдо пред пресата в самолета, по време на кампания в Халифакс (Нова Скотия, Канада). Снимката, за която той бе принуден да се извини, е направена през 2001 г. на тематично парти, вдъхновено от „Хиляда и една нощ\", което се провело в частно училище във Ванкувър, където президентът работил като учител. Трюдо се облекъл като Аладдин и се гримирал в черно за повода в очевиден опит да имитира по-добре героя от приказките. Списание Time получи екземпляр от учебник, който включва снимка от събитието и го публикува в сряда. За гала вечерята на партито Трюдо, който тогава бил на 29 години, си сложил тюрбан и потъмнил с грим кожата на лицето, шията и ръцете си. Публикуването на спорната снимка няколко седмици преди провеждането на федералните избори в Канада на 21 октомври представлява потенциален удар по политическото бъдеще на премиера, известен с това, че защитава правата на малцинствата през кариерата си. \"Ядосвам се на себе си, че съм го направил. Иска ми се да не съм го правил, но го направих и се извинявам за това\", каза Трюдо пред журналистите, обяснявайки, че по онова време той не е смятал, че маскирането като персонаж с друг цвят на кожата е расистко, но сега той осъзнава, че е било. \"Беше глупаво да го направя\", каза той. Използването на т. нар. \"Brownface\" или \"blackface\" - гримът, който белите комици използват за превъплъщаване в цветнокожи хора, е развлекателен ресурс с произход от САЩ през 19-ти век, който понастоящем е критикуван от африканските общности като проява на расизъм.", "date": "2019.09.20", "title": "Джъстин Трюдо се извини, че се гримирал в черно като Аладдин на парти преди 20 години"}
{"url": "http://www.classa.bg/%D1%81%D0%B2%D1%8F%D1%82/item/399968-%D1%81%D0%BD%D0%BE%D1%83%D0%B4%D1%8A%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0,-%D1%87%D0%B5-%D0%B2-%D0%BD%D0%B0%D1%81%D1%82%D0%BE%D1%8F%D1%89%D0%B0%D1%82%D0%B0-%D0%B5%D1%80%D0%B0-%D0%BD%D0%B0-%D0%BC%D0%B0%D1%81%D0%BE%D0%B2%D0%BE-%D0%BD%D0%B0%D0%B1%D0%BB%D1%8E%D0%B4%D0%B5%D0%BD%D0%B8%D0%B5-%D0%BD%D1%8F%D0%BC%D0%B0-%D0%BD%D0%B5%D0%B2%D0%B8%D0%BD%D0%BD%D0%B8", "text": "Последовател на Едуард Сноудън го попита в Twitter дали купуването на новоиздадените му мемоари ще причини той да бъде включен в \"списъка на шпионирани хора \", на което бившият подизпълнител на ЦРУ и Националната агенция за сигурност (НСА) отговори \" Всички са в списъка и в настоящата ера на масово наблюдение няма невинни\".   \"Днес всички са в списъка, независимо колко невинни са. Системите за масово наблюдение се стремят да регистрират всички хора, навсякъде и по всяко време. Въпросът вече не е \"Аз в списъка ли съм? \" , а е „Каква е моята класация в списъка?\", пише Сноудън, който получи убежище в Русия, откакто разкри през 2013 г. масовия електронен шпионаж на правителството на САЩ. Новата книга на Сноудън, \"Постоянен запис\", беше пусната в продажба на 17 септември. В нея компютърният експерт събира спомените от работата си в американските разузнавателни агенции до по-късното си изгнание в Русия. Текстът разкрива и няколко подробности за ежедневните тайни операции, извършвани както от ЦРУ, така и от НСА.   Правителството на САЩ реагира на издаването на книгата, като заведе гражданско дело, което цели да конфискува всички приходи от продажбите й, с мотива, че работата нарушава споразумението за конфиденциалност на Сноудън с НСА и ЦРУ.", "date": "2019.09.20", "title": "Сноудън предупреждава, че в настоящата ера на масово наблюдение няма \"невинни\""}
{"url": "http://www.classa.bg/%D1%81%D0%B2%D1%8F%D1%82/item/399969-%D1%81%D0%B0%D0%BC%D0%BE%D0%BB%D0%B5%D1%82%D0%BE%D0%BD%D0%BE%D1%81%D0%B0%D1%87%D1%8A%D1%82-uss-%D1%85%D0%B0%D1%80%D0%B8-%D1%82%D1%80%D1%83%D0%BC%D0%B0%D0%BD-%D0%BD%D1%8F%D0%BC%D0%B0-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0-%D0%B2-%D1%83%D1%87%D0%B5%D0%BD%D0%B8%D0%B5-%D0%BF%D0%BE%D1%80%D0%B0%D0%B4%D0%B8-%D1%82%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B0-%D0%BF%D0%BE%D0%B2%D1%80%D0%B5%D0%B4%D0%B0", "text": "Ескортните кораби на атакуващата група на самолетоносача Хари С. Труман от американския флот ще участват в Учения за съставно учебно звено (COMPTUEX) без своя самолетоносач, който не успя да излезе от пристанището, поради повреда в електрическата си разпределителна система. За да компенсира възможностите на самолетоносача, неговият персонал трябваше да интегрира 15 допълнителни служители, каза за USNI News вицеадмирал Андрю Луис, командир на 2-ри американски флот. Той също така смята, че е \"повече от вероятно\" групата да бъде разположена в няколко региона. Люис определи ситуацията с USS Harry S. Truman като \"необичайна\" и \"злощастна\", докато други интервюирани бивши офицери от ВМС признаха, че изпращането на атакуваща група с тези характеристики без самолетоносач е безпрецедентна мярка. В миналото имаше случаи, когато самолетоносачът не беше готов навреме да бъде разгърнат, въпреки че мястото му винаги биваше заето от друг кораб от флота. Например самият USS Труман отплава през 2015 г., за да замени USS Дуайт Д. Айзенхауер. Според медиите обаче, този път нямаше на разположение самолетоносачи, които да заменят основния кораб. \"Ремонтът напредва и се полагат всички усилия, за да се разгърне корабът и неговото въздушно крило възможно най-скоро\", заяви американският флот пред медиите, без да уточнява колко време могат да отнемат тези задачи. В момента самолетоносачът е в корабостроителницата Норфолк (Вирджиния).", "date": "2019.09.20", "title": "Самолетоносачът USS Хари Труман няма да участва в учение поради техническа повреда"}
{"url": "http://www.classa.bg/%D1%81%D0%B2%D1%8F%D1%82/item/399970-%D1%82%D1%80%D1%8A%D0%BC%D0%BF-%D0%BD%D0%B0-%D1%81%D1%82%D0%B5%D0%BD%D0%B0%D1%82%D0%B0-%D0%B2-%D1%81%D0%B0%D0%BD-%D0%B4%D0%B8%D0%B5%D0%B3%D0%BE-%D0%BC%D0%B5%D0%BA%D1%81%D0%B8%D0%BA%D0%BE-%D0%B1%D0%B5%D1%88%D0%B5-%D1%84%D0%B0%D0%BD%D1%82%D0%B0%D1%81%D1%82%D0%B8%D1%87%D0%BD%D0%BE", "text": "Президентът на САЩ Доналд Тръмп посети част от граничната стена в Отай Меса в Сан Диего, Калифорния в сряда, където направи преглед на напредъка на изграждането на оградата и изтъкна „помощта на Мексико\" за нейното постигане. \"Ако наложа на Мексико мита само 5%, това ще плати стената, но не искам да го правя, защото Мексико беше фантастично. Бихме искали подкрепата на Конгреса, но го направихме по различен начин. Направихме го с помощта на Мексико, направихме го с помощта на Пентагона \", заяви американският президент. Тръмп изтъкна ролята на Мексико в задържането на мигранти, които се опитват да достигнат територията на САЩ. Администрацията на Андрес Мануел Лопес Обрадор разположи повече от 6000 агенти от новосъздадената Национална гвардия, за да спре потока от хора, в операция, която беше силно критикувана от организациите за правата на човека. Решението на Мексико искаше да избегне налагането на 5% мита на мексиканските продукти, с което Тръмп ги беше заплашил. Според официални данни, латиноамериканската страна е намалила потока на миграция към САЩ с 58,7%. Минути преди пристигането си в Сан Диего, като част от посещение за набиране на средства за президентската си кампания, Тръмп публикува съобщение на английски и испански език срещу мигрантите в профила си в Twitter. В Отай Меса, граничещ с мексиканския град Тихуана, Тръмп подчерта, че стената е непроницаема, \"защото металните части на оградите са изпълнени с бетон\" и подчерта, че не може да бъде изкачвана. След това американският президент положи подписа си с маркер върху част от граничната стена. Изграждането на стената беше едно от основните обещания на Тръмп, които той спази преди изборите през 2020 година.", "date": "2019.09.20", "title": "Тръмп на стената в Сан Диего: \"Мексико беше фантастично\""}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/399971-%D0%B0%D1%82%D1%80%D0%B0%D0%BA%D1%82%D0%B8%D0%B2%D0%BD%D0%B0%D1%82%D0%B0-%D0%BF%D0%B8%D0%B0%D0%BD%D0%B8%D1%81%D1%82%D0%BA%D0%B0-%D0%BB%D0%BE%D0%BB%D0%B0-%D0%B0%D1%81%D1%82%D0%B0%D0%BD%D0%BE%D0%B2%D0%B0-%D1%89%D0%B5-%D1%81%D0%B2%D0%B8%D1%80%D0%B8-%D0%BD%D0%B0-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D1%81%D0%BA%D1%8A%D0%BF%D0%B8%D1%82%D0%B5-%D1%80%D0%BE%D1%8F%D0%BB%D0%B8-%D0%B2-%D1%81%D0%B2%D0%B5%D1%82%D0%B0-%D0%BD%D0%B0-%D0%BA%D0%BE%D0%BD%D1%86%D0%B5%D1%80%D1%82%D0%B0-%D0%B9-%D1%83-%D0%BD%D0%B0%D1%81", "text": "За предстоящия концерт на неотразимата пианистка  Лола Астанова  у нас на  10 ноември в Зала 1 на НДК , в София ще пристигне роял от световна класа – Steinway. Специално за турнето си, спирка от което е и България, талантливата красавица предпочита да изпълни виртуозните си аранжименти на една от най-елитните марки рояли от най-висок клас, отличаващи се с брилянтния си, кристален и прецизен звук.  \r\n   \r\n   Цената на инструмент с марката „Стейнуей“ възлиза над  $ 100 000, а изработката му отнема повече от половин година време. \r\n   \r\n   Освен персоналния акордьор, който лично ще се погрижи за акордирането на рояла, Лола Астанова ще пристигне у нас заедно с още 20 души екип – технически лица, осветители, асистенти. \r\n   \r\n    На 10 ноември редом с блестящата пианистка на сцената ще излязат още 8 музиканта, които са подготвили един истински класически музикален шедьовър на виолини, виоли и чело. Не е изключено към балканския тур на пианистката да се присъедини и Степан Хаусер от 2 Cellos, но все още няма официално потвърждение от мениджмънта на Астанова. \r\n           Концертът на блестящата пианистка Лола Астанова , която ще гостува за първи път у нас, ще се състои на  10 ноември в Зала 1 на НДК . Билетите за събитието са на  цени от 40 до 80 лв., оркестрина – 130 лв.  и могат да бъдат закупени от мрежата на  Eventim  в цялата страна. \r\n   Организатор:  Pragma Production \r\n   \r\n \r\n Поли Петрова \r\n PR Manager \r\n Mobile (359) 888  235685 \r\n e-mail: \n  Този имейл адрес е защитен от спам ботове. Трябва да имате пусната JavaScript поддръжка, за да го видите.\n  \r\n", "date": "2019.09.20", "title": "Атрактивната пианистка Лола Астанова ще свири на един от най-скъпите рояли в света на концерта й у нас"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/399972-%D0%B2%D0%B0%D0%BB%D0%B5%D1%80%D0%B8%D1%8F-%D0%B2%D0%B5%D0%BB%D0%B5%D0%B2%D0%B0-%D0%BA%D1%8A%D0%BC-%D1%81%D1%8A%D0%B4%D0%B8%D1%8F-%D0%BA%D0%B0%D0%BB%D0%BF%D0%B0%D0%BA%D1%87%D0%B8%D0%B5%D0%B2-%D1%81-%D0%BA%D0%B0%D0%BA%D0%B2%D0%BE-%D0%B7%D0%B0%D1%81%D0%BB%D1%83%D0%B6%D0%B8-%D1%83%D0%B1%D0%B8%D0%B5%D1%86%D1%8A%D1%82-%D0%BF%D0%BE%D0%BB%D1%84%D1%80%D0%B8%D0%B9%D0%BC%D0%B0%D0%BD-%D0%BF%D1%80%D0%B5%D0%B6%D0%B4%D0%B5%D0%B2%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D1%81%D0%B8-%D1%81%D0%B2%D0%BE%D0%B1%D0%BE%D0%B4%D0%B0", "text": "Или  защото този Съд е в ожесточена война с Прокуратурата и сега чрез делото „Джок Полфрийман” трябва да си го върне на Обвинението! В нашето болно общество, което живее в ежедневен стрес от насилие, мерзост, омраза, агресия, изнасилване и отнемане на човешки живот, да пуснеш предсрочно един убиец на свобода, е равносилно да кажеш на това общество: Живей като в дунжгла! Питам съдия Калпакчиев – с какво заслужи убиецът Джок Полфрийман преждевременната си свобода? Вчера Българският съд освободи преждевременно убиеца Джок Полфрийман – осъден през 2011-а на 20 години затвор за това, че наръга с нож и уби по най-зверски начин студента Андрей Монов и рани Антоан Захариев в центъра на София. Запомнете имената на съдиите, постановили това решение: Председател на Софийския апелативен съд Калин Калпакчиев и членове Весислава Иванова и Виолета Маг Аз съм дъщеря на съдия. През целия ми съзнателен живот са минавали дела за престъпници, на които моята майка-съдия в продължение на 40 години е трябвало да издава присъди. И винаги ми е казвала едно и също: „Всеки трябва да си получи заслуженото, защото всеки трябва да отговаря за постъпките си”. Това е нормата за правилния живот, за нормалното ни присъствие като общност на тази земя. Иначе се превръщаме в индивиди, за които общото няма значение. Питам съдия Калин Калпакчиев - с какво заслужи индивидът - убиецът Джок Полфрийман преждевременната си свобода? Какво той даде на обществото, че да получи такъв бонус от него? Или защото този Съд е в ожесточена война с Прокуратурата и сега чрез делото „Джок Полфрийман” трябва да си го върне на Обвинението! Това ли е цената?! И кой я плаща? Обществото, естествено! Не знам, не са известни още мотивите на съда за това решение. Но каквито и да са, те са против Обществения мир, против Обществетите нрави, против човешкото възприятие за Справедливост и Възмездие! И общност. И обяснете на този на народ що е юрисдикция и юриспундеция в случая \"Джок Полфрийман\"! И що е Право в името на народа! В нашето болно общество, което живее в ежедневен стрес от насилие, мерзост, омраза, агресия, изнасилване и отнемане на човешки живот, да пуснеш предсрочно един убиец на свобода, е равносилно да кажеш на това общество: Живей като в джунгла! Който може – ще оцелее! Койте не може – ще попадне под ножа на Джок Полфрийман и другите като него! Кажете го, г-н Калпакчиев, на майките на синовете като Андрей Монов! Кажете го на бащите на хилядите млади Андреймоновци! На студентите, които се разхождат из София. Кажете ни, г-н Калпакчиев, в джунгла ли живеем? По законите на джунглата ли да възпитаваме децата и внуците си? И как да ги опазим от убиеца Джок Полфрийман, когото вие така великодушно пуснахте на свобода?", "date": "2019.09.20", "title": "Валерия Велева към съдия Калпакчиев: С какво заслужи убиецът Полфрийман преждевременната си свобода?"}
{"url": "http://www.classa.bg/%D1%81%D0%B2%D1%8F%D1%82/item/399953-%D0%BF%D1%83%D1%82%D0%B8%D0%BD-%D1%80%D0%B0%D0%B7%D0%B2%D1%8A%D1%80%D0%B7%D0%B2%D0%B0-%D0%BB%D0%B5%D0%BA%D0%BE-%D0%BA%D0%B5%D1%81%D0%B8%D1%8F%D1%82%D0%B0", "text": "След като години наред свиваше бюджета, за да заздрави резервите си на фона на западните санкции и намаляващите цени на петрола, Русия планира леко да смекчи строгите икономии в опит да съживи изпадналата в застой икономика, предава Bloomberg.     Правителството одобри в четвъртък тригодишен бюджетен план, който призовава за намаляване на излишъка до 0,8% от БВП догодина и доближаване до баланс през 2022 г. Миналата година излишъкът възлезе на 2,7% от БВП и беше един от най-високите сред големите икономики. „Точно както тази година, бюджетът през идните три години няма просто да е балансиран, а ще бъде с излишък“, заяви премиерът Дмитрий Медведев в началото на заседанието на правителството.     Икономическият екип в Русия е подложен на натиск за съживяване на вялата икономика, след като общественото недоволство от застоя в стандарта на живот прерасна в протести в цялата страна. Организацията за икономическо сътрудничество и развитие (ОИСР) понижи днес прогнозата си за растежа на Русия на 0,9% тази година. Заплахата от нови американски санкции също намалява, тъй като вниманието на Вашингтон се насочва към изборите и търговската война с Китай. Фискални правила За момента правителството продължава да се придържа към строгите си фискални правила, според които приходи от цени на петрола над базовата цена трябва да се съхраняват във фонд за черни дни. „Всичко може да се случи. Въпреки доста високите цени на енергийните ресурси, ние установихме базовата цена на ниво от 42,40 долара за барел за суровия петрол от Урал през 2020 г.“, каза Медведев. Цената на сорт Брент достигна около 64 долара за барел в четвъртък. Плановете за разхлабване на бюджета предизвикаха призиви за увеличаване на държавните разходи за ускоряване на растежа, въпреки че това доведе до някои спорове сред технократите в Русия. Финансовият министър Антон Силуанов предупреди миналата седмица, че Русия ще трябва да намери допълнителни източници на финансиране, ако смята да развърже още повече кесията. „До 2022 г. излишъкът ще бъде само 0,2%. Ако започнем да говорим за увеличаване на разходите, ще се пренесем на негативна територия и ще имаме дефицит. Това означава, че ще трябва да потърсим финансиране от пазара“, каза Силуанов миналата седмица. Нови санкции, въведени от САЩ през август, забраняват на американски банки да участват в емитирането на руски държавен дълг, който не е в рубли. Силуанов заяви, че Русия няма планове да продава еврооблигации до края на годината, но може да обмисли емитирането на дълг в евро или юани през 2020 г.    ", "date": "2019.09.20", "title": "Путин развързва леко кесията"}
{"url": "http://www.classa.bg/%D1%81%D0%B2%D1%8F%D1%82/item/399954-%D1%82%D1%80%D1%8A%D0%BC%D0%BF-%D0%B3%D0%BE%D0%B2%D0%BE%D1%80%D0%B8-%D0%BA%D0%B0%D1%82%D0%BE-%D1%85%D0%B0%D1%80%D0%B4%D0%BB%D0%B0%D0%B9%D0%BD%D0%B5%D1%80", "text": "Доналд Тръмп е президент с малко идеологически задръжки, но систематично демонстрира страховете си от евентуално въвличане на страната във военни ангажименти зад граница. Това негово виждане се основава на убеждението му, че войни на места като Виетнам, Афганистан и Ирак изтощават ресурсите на Америка у дома, както и репутацията й в чужбина. Въпреки че говори като хардлайнер за американската военна мощ, Тръмп като цяло държи САЩ настрана от международни конфликти. Тази динамична ситуация се оказа във фокуса на вниманието тази седмица, когато неговата администрация все по-настойчиво обвинява Иран, че е пряко отговорен за разрушителната атака срещу саудитски петролни инсталации.     Въпреки ескалацията на напрежението, подхранвана отчасти от собствената риторика на Тръмп, президентът демонстрира колебание, връщайки се отново към предизборното си обещание да избягва военни конфликти. Говорейки пред репортери в Лос Анджелис в сряда, Тръмп видя “ ярък знак за сила“ в това, че не е отишъл по-далече в противопоставянето срещу Иран от налагането на нови санкции. „Какво ни донесе нахлуването в Ирак?“, попита президентът, и добави, че войните „е много лесно да бъдат започнати“. Що се отнася до Иран, отбеляза той, „ако се налага да предприемем нещо, ще го направим без колебание“. Неохотата на президента да бъде въвлечен в пълномащабна военна интервенция предхожда отдавна сегашната ситуация в Близкия изток. Извън нареждането му за два ракетни удара в Сирия и свалянето на ирански дрон по-рано тази година, Тръмп държи пръстите си далече от спусъка. Но той използва телефона си да пуска хапливи туитове: от заплаха да унищожи Северна Корея до предупреждение срещу Иран (през последните дни), че американските въоръжени сили са „с ръка на спусъка“. „Той е противоположност на Теди Рузвелт (президента Теодор Рузвелт – б.р.): Той крачи шумно и носи клонка, – казва Тим О’Брайън, биограф на Тръмп. – Той иска да вилнее, да изглежда страшен, и да преодолява неувереността си, иска да бъде в центъра на вниманието. Но след твърдия му тон не следват силни военни мерки. В крайна сметка наклонностите му са по-скоро на гълъб, отколкото на ястреб.“ Четиринайсет месеца преди избирателите да решат дали да го преизберат, Тръмп все повече си спомня за обещанията си от кампанията през 2016 г. – от ангажимента му за рекорден икономически ръст до неговото обещание да върне американските войници у дома. За Тръмп, който се кандидатира за президент с двойствени обещания да прекрати участието във военни ангажименти зад граница и да окаже нов натиск върху Иран, последната провокация на Техеран е главоблъсканица. Противоречащите послания, които администрацията отвреме-навреме изпраща, са отражение на вътрешните разногласия в нея и дори на собствените колебания на президента. „Вижте, аз не се стремя да вляза в нов конфликт, – каза Тръмп в понеделник, – но понякога това се налага.“ Тръмп помни примера с войната в Ирак, която той за кратко поддържаше, преди да стане един от най-яростните й критици. По-късно Тръмп използва този конфликт за язвителни нападки срещу политическите си съперници Джордж Буш и Джон Болтън, който неотдавна бе уволнен като негов съветник по националната сигурност. Когато той и Болтън се оказваха в несъгласие, което се случваше често, твърдят хора от екипа на президента, Тръмп винаги припомняше злъчно на Болтън ролята му на поддръжник на инвазията от 2003 г. Тръмп вероятно ще получава почти същите съвети от заместилия Болтън, Робърт O’Брайън. Приближени казаха, че бившия помощник на Болтън е на сходна позиция по редица въпроси с бившия съветник по националната сигурност, но се очаква да възприеме по-мек подход в съветите си към президента. След атаката срещу Саудитска Арабия държавният секретар Майк Помпейо директно обвини Иран за „безпрецедентната атака срещу световните енергийни доставки“. Но той не показа доказателства и Тръмп съзнателно избягна ясно заключение по въпроса, очевидно смятайки, че изпращането на противоречиви послания притъпява вниманието на Техеран, като в същото време позволява на президента да запази опциите си за преговори. Такова мнение изразиха двама души, запознати с разговорите, говорейки при условие за анонимност, защото не са оторизирани да ги дискутират публично. „Президентът е предпазлив, – каза заместник-прессекретарят на Белия дом Хоган Гидли, – защото ако днес той удари гонга, че Иран е злосторникът, без да представи доказателства пред американския народ, неизбежно всеки ще казва, че той е военноподпалвач. Истината е, че президентът гледа много трезво на тази атака“ (срещу Саудитска Арабия). Този подход крие рискове: твърде подстрекателски език може да доведе до (военен) удар, а пък отказ от реагиране може да окуражи един безотговорен режим отново да „постави на изпитание“ Тръмп. „Рискът е, че такава риторика може да заживее свой собствен живот, но ако ти така и не предприемеш ответни действия, някои хора ще се опитат да се възползват, – каза Джулиън Зелизър, историк на американските президенти в Принстънския университет.- Това поражда напрежение: ще тръгнат ли други страни да „хапят“ и да отвръщат? Това е много хаотичен подход към външната политика.“ Тръмп никога не е служил във въоръжените сили и е получил многократни отлагания на призиви (за военна служба), за да избегне изпращане във Виетнам. По-късно той бе яростен противник на войната, не защото беше пацифист, а защото смяташе, че САЩ изглеждат слаби, затъвайки в азиатското блато. „Виетнам беше бедствие, – каза Тръмп в интервю през 1999 г. – Той беше твърде далече (от САЩ) и не ни засягаше по никакъв начин. Мисля, че ако (решим да се намесим някъде), трябва да играем за победа. А ние не отидохме, за да победим. Мисля, че Виетнам можеше да бъде подходящо място, от което да стоим настрана.“ По време на предизборната си кампания през 2016 г. Тръмп често заклеймяваше „безкрайните войни“ и се заричаше да не бъде въвличан в подобни изтощителни конфликти. През онзи октомври Тръмп каза по адрес на вашингтонския политически елит: „Те ни въвлякоха във войни зад граница. Те ни донесоха по-малко сигурност. И това са войни, които те никога не печелят; ние не печелим.“    ", "date": "2019.09.20", "title": "Тръмп говори като хардлайнер"}
{"url": "http://www.classa.bg/%D1%81%D0%B2%D1%8F%D1%82/item/399955-%D0%B3%D1%80%D0%B5%D1%88%D0%BA%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82-%D1%81%D1%82%D0%B0%D0%B2%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%BF%D0%BE%D0%BA%D0%B0%D0%BD%D0%B0%D1%82%D0%B0-%D0%BD%D0%B0-%D1%85%D1%80%D1%83%D1%88%D1%87%D0%BE%D0%B2-%D0%B2-%D1%81%D0%B0%D1%89", "text": "Историческото посещение на председателя на Централния комитет на КПСС Никита Хрушчов в Съединените щати през септември 1959 г. е станало възможно поради грешка на американския дипломат, заяви авторът на биографията на Хрушчов Уилям Таубман. Според Таубман поканата е била улеснена от ситуацията около Берлин, разделен на две части след Втората световна война. Хрушчов е поискал САЩ, Великобритания и Франция да изтеглят войските си от Западен Берлин, в противен случай СССР заплашва да прехвърли контрола на достъпа до западната половина на ГДР. Москва също обявява готовността си да сключи отделен мирен договор със Западен Берлин. В резултат на това целият град може да остане под контрола на ГДР, което не устройва САЩ.     Президентът на САЩ Дуайт Айзенхауер дълго време не обсъжда този въпрос и в резултат на това напрежението се увеличава, докато не се появяват страховете от война. “Но резултатът от това напрежение беше, че Айзенхауер покани Хрушчов в САЩ. Поканата беше валидна при условие, че беше постигнат напредък в Берлин. Но в резултат на една странност в писмото с поканата, което Хрушчов получи, нямаше такова условие, така че Хрушчов беше изненадан, но се зарадва да бъде поканен в Съединените щати”, коментира Таубман. Според него виновникът за грешката е бил заместник държавният секретар Робърт Мърфи, който е трябвало да предаде в Ню Йорк поканата до първия заместник-председател на Министерския съвет на СССР, пристигнал там, за да отвори съветска изложба на Фрол Козлов. Дипломатът е изпълнил задачата, но по някаква причина не каза нищо за условието на Айзенхауер. “Президентът беше много притеснен, смаян. Той каза на Мърфи, че сега ще трябва да проведе среща, която е неприятна за него, че той просто няма представа с каква цел трябва да се срещне с Хрушчов. Той наистина съжали за тази грешка... но, може би, се надяваше да постигне напредък в преговорите с Хрушчов по време на пътуването”, допълва Таубман.    ", "date": "2019.09.20", "title": "Грешка на американски дипломат става причина за поканата на Хрушчов в САЩ"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399956-%D0%BB%D0%B5%D0%B2%D0%B8-%D0%BF%D0%B0%D1%80%D1%82%D0%B8%D0%B8-%D0%BF%D0%BE%D0%B4%D0%BF%D0%B8%D1%81%D0%B0%D1%85%D0%B0-%D1%81-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B8-%D0%B7%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D1%81%D0%BE%D1%84%D0%B8%D1%8F", "text": "Гражданският кандидат за кмет на София Мая Манолова и партиите от левия спектър - БСП, ПП „АБВ“, ПП „Движение 21“ и БСДП подписаха споразумение, с което акценти от техните платформи да залегнат в управленските политики на Манолова, ако спечели надпреварата за столицата. Ден по-рано тя подписа подобен документ с десноцентристките формации – „Движение България на гражданите“, НДСВ, „Път на младите“ и ЗНС. „Пиша своята програма за управление с гражданите на София, но също така за мен са важни и идеите на партиите, които ме подкрепят, защото по тяхно уверение, те също идват от гражданите, те също идват от столичани. Осъзнавам огромната отговорност и надеждата на столичани за промяна, с които е натоварена моята кандидатура за кмет. Уверявам ви, че ще вложа цялата си енергия, за да представя програмата, която гражданите и представителите на неправителствените организации предложиха, предложенията на партиите от левия сектор, от десния спектър и в крайна сметка да спечеля изборите, да стана кмет на София. Заедно с всички, които ме подкрепиха да направим промяната, да сменим модела на управление на столицата така, без клиентелизъм, без корупция, прозрачен, публичен, с и в интерес на столичани. Важна е тази подкрепа на всяка партия, организация, на всеки столичанин. Това, което обединява леви и десни в подкрепата им за моята кандидатура, е желанието за коренна промяна в начина, по който се управлява столицата. Имам воля, имам енергия, имам план как да реализирам тази промяна и няма да ви подведа, вас, всички, които ми се доверявате и ми поверявате надеждите си София да стане един модерен европейски град, който да се управлява почтено“, каза Мая Манолова.     „Благодаря на госпожа Мая Манолова, че прие нашата подкрепа, на нас, лявоцентристките сили, които днес сме се събрали около тази маса. Лявото никога не е било толкова единно. Основното, на което ние залагаме, е, че ние сме заедно и обединени за коренна промяна на управлението на Столичната община. И като представители на нашите политически сили, от една страна, както и госпожа Манолова, подкрепена от нашите политически сили, ние си поставяме за цел да превърнем София в една модерна европейска столица, в един чист, зелен, умен, безопасен град, с открито, прозрачно и почтено управление, с широко участие на гражданите“, каза председателят на градската организация на БСП Калоян Паргов. „В кандидатирането на Мая съзирам възможност друг да постигне онова, което аз много исках да постигна преди 15 години – отстраняването на корупцията в Общината като фактор за вземане на ключови решения. Тогава срещнах упрек, че не е възможно корупцията да бъде отстранена. След това корупцията стана основна тема в държавата и вярвам, че всички ние изпитваме на гърба си вече много години влиянието на фактора „корупция“ при вземане на решения за обществени поръчки, за организация на градския транспорт, за липса на завод за боклук, за липса на паркинги на етажи, за липса на модерна визия на столицата. Искрено й пожелавам да успее, защото в нейно лице, в нейния успех аз ще видя реализация на моите някогашни мечти. Нашата подкрепа за Мая Манолова, извън технократичните неща, които ние сме разписали и които говори Калоян Паргов, и които могат да се обобщят като коренна промяна в управлението на София, нашата подкрепа означава решаване на един важен за кандидата за кмет Мая Манолова въпрос – „Как, като спечели тя изборите за кмет, ще управлява Столичния съвет, като няма листа съветници?“ Подкрепата на няколко политически сили, които имат възможност да вкарат съветници в общинския съвет, и предварителният им ангажимент, че тези съветници ще работят съгласувано в тази посока с тези цели, означава, че ние решаваме въпроса – „Ще има ли подкрепа на кмета Мая Манолова и една група съветници, които ще стигат за осъществяване на едно добро управление и на самия Столичен съвет“, каза лидерът на „Движение 21“ Татяна Дончева. „Това, че се присъединявам към казаното преди мене, не крие никаква изненада, а е резултат от внимателно обсъждане на нейната платформа“, каза Емил Кало, председател на „АБВ“ – София. Представителят на БСДП също заяви, че партията им подкрепя напълно кандидатурата на Манолова за кмет на София.", "date": "2019.09.20", "title": "Леви партии подписаха с Мая Манолова политики за управление на София"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399957-%D1%88%D0%BF%D0%B8%D0%BE%D0%BD%D0%B8-%D0%B8-%D1%82%D1%80%D0%B0%D1%84%D0%B8%D0%BA%D0%B0%D0%BD%D1%82%D0%B8", "text": "Според шпионските практики, човек на руснаците би трябвало да бъде Соломон Паси: толкова усърдно четка егото на американците и толкова яростно се дере срещу Русия, че има перфектното алиби - никой няма да го заподозре.  Той си е присвоил и ролята на главния публичен трафикант на американско влияние. Напълно подходящ за руснаците. Ако не са се сетили за него, значи и те са се разхайтили. Като трафикант на влияние, коефициентът на полезно действие на Соломон е някъде под нулата.   Той се самоуби, още когато изтърси мерзката си фраза „Майната му на православието“ – още по-мерзка и заради това, че бе произнесена от фалшив евреин.     Между другото, псувнята по православието също е добро алиби за един руски храненик. Ами останалите трафиканти на влияние? Каква е тяхната роля?   Между тях има и сериозни хора, които вършат важна работа, защото ни откриват истинските ценности на една страна, което не е никак лесно – особено, ако става дума за велики държави като САЩ и Русия.   Тях наричам „посредници“ - безкористни личности, които не продават лъжи или измислени конспирации. В днешна България всеки може да е американски и всякакъв друг шпионин - достатъчно е да разполага с колоритен набор от сплетни, почерпени от софийските кафенета.     Малцина са обаче посредниците – защото тяхната роля е много по-сложна и отговорна. Те, без преувеличение, са Фактори от Бъдещето. Имах шанса многократно да представя във „Всяка неделя“ подобни посредници. От огромно значение беше по време на Иракската война да чуем гласа, примерно, на световни първенци като Гор Видал и Чомски.   Но също и на бригаден генерал Марк Кимит, заместник-командир на военните операции в Ирак, говорител на американската армия – и то в разгара на скандала заради изтезанията в затвора Абу Гариб.     Генералът ни остави отличен пример за достойна откритост и българската публика незабавно я оцени. Това е нужния трафик на влияние за объркана страна като България: да излъчва класа и честност.   С баналности и верноподанически излияния не можеш да свършиш работа – а тъкмо такъв е подходът на тукашните блюдолизци.   И заради това американският трафик от години все повече залинява, оставен в ръцете на бездарни интересчии. Руският трафик на влияние няма такива проблем, за него дори няма нужда да се полагат особени усилия.   Поддържат го с изхвърлянията си дураци от всякакъв калибър.   Достатъчно е, примерно, да не споменеш на Трети март Русия или да фалшифицираш думи на Левски, като ги отнесеш брутално към Русия - и готово, налял си конски дози стероиди в русофилството. Плевнелиев има неоценими заслуги за поддържането на руския трафик, сякаш специално му плащаха непрестанно да изнасилва латерната си, той беше - и още е - любимото забавление на обикновения българин.   Горкият, толкова искаше да се хареса на русофобите – стараеше се като третокласен клоун, нает да замества титуляра. Но какво да говорим за нашите дребосъци, когато преди няколко месеца дори шефът на НАТО не се сети за приноса на Съветска Русия за разгрома на хитлеризма. Българите са възпитани в немалка степен и с руската култура – няма защо специално да поощряваш интереса им към нея.   Политиката в „ония“ години, при всичките си маймунджилъци, не можа да затрудни досега им с руската духовност, те четяха всичко – от Достоевски през Андрей Белий до Шукшин.   И склерозиралите старци от Кремъл не можеха да помрачат този досег/трафик.   Нито пък нашите тукашни бонзи - те прекаляваха с тамяна за българо-съветската дружба, но Народът си четеше и не се подлъгваше лесно. Сега е друго. Вдигнаха врява до небесата за филма за Чернобил. Хубаво. Обаче дума не обелват за Тайния Чернобил – Сръбския.   Ето, това е класическа хибридна/калташка атака: да ти надуят главата с онзи – а тук да си мреш кротичко. Фактите. По време на кампанията срещу Югославия, продължила 78 дни, авиацията на НАТО е извършила 38 хиляди бойни излитания, над 10 хиляди от тях за бомбардировки. Изстреляни са три хиляди крилати ракети, хвърлени са 80 хиляди тона бомби, включително и такива с обеднен уран.   Загинали са около 4 хиляди души, а около 10 хиляди са ранени, две трети от тях цивилни. Материалните щети възлизат на около 100 милиарда долара. По време на бомбардировките са хвърлени 15 тона обеднен уран.   Дълги години се премълчава, че това предизвика истинска хуманитарна и екологична катастрофа, особено в Буяновац и Враня.   До 18 хиляди сръбски граждани са умрели от ракови заболявания, а още около 30 хиляди са заболели между 2001 и 2010 година. Дали ще си руски агент, ако споменеш тези данни? Или пък коректен посредник, който насочва вниманието на днешните поколения към някои позорни факти, неловки за една велика страна? Какъв трафик на влияние има у нас Америка? Какви хора използва – и доколко ги уважава българското общество?   Хвърлих едно око на коментарите в сайта БЛИЦ под изявлението на Соломон за шпионския скандал – те са 265, истински ужас, направо да се гръмнеш.   А можеш да кажеш и „Майната му на българския народ“, ако си някой като Соломон. Ние сме си ясни – пробивът в НАП показа, че не сме проблем за никого.   За какво им се тогава тукашни шпиони на американците или руснаците - какво да ги правят, най-много да им доставят някакви неудобства. Нерядко им ги създават и трафикантите им.   Например, когато Поптодорова сладостно се самопредставя като един от главните американски агенти на влияние, публиката неизменно се сеща за кремчето, приватизирано от нея на Варшавското летище.   Може години да създаваш репутацията на своя „човек“, но едно кремче може да я срине за минути. България е разграден двор, едва ли има нещо за шпиониране.   А и нашите дупедавци са ясни: те са готови да носят два панталона едновременно, за да ги смъкват ту пред американците, ту пред руснаците.  Тогава, в какво се изразява ползата от шпионите?   Тайни можеш да търсиш в държава, в която има тайни. Русофилството няма нужда от инжекции.   Но американците някак трябва да върнат респекта към себе си.   Важно е да не се създават изкуствени сблъсъци между двата трафика. Руснаците показали някаква изложба за Втората война – и някои фалшиви американски трафиканти вдигнаха врява до небето, колкото да придадат допълнителна енергия на русофилите.   Трябва да си пълен идиот, за да не признаеш, че руснаците освободиха Европа, а Денят на Победата стана Ден на Европа, когато ошашавените европейци дойдоха на себе си. Какво искат някои типове – някак да изчегъртят тази истина ли, какво им пречи тя? Кой спря Хитлер? Който иска да има сериозен, качествен трафик на влияние у нас, трябва да е наясно с манталитета на Народа.   Русофилски е настроен като цяло – да, обаче не цапоти паметника на американските летци в София.   И през ум не му минава. А това са същите американски летци, които не са освободили София, а са изравнили голяма част от нея със земята - е, не са я превърнали чак в картофена нива, по заръката на Чърчил. Мерси, берекет версин. Съществува една култура в българското общество, която не понася, дори изпитва неприязън към лековатите трафиканти на влияние.   Това трябва да се уважава.   Тази култура може и да е захранвана понякога с някои митове или с недотам достоверни интерпретации на Историята.   Но тя съществува – и с обеднен уран не можеш да я промениш. Дори и по времето на Желязна завеса Народът някак стигаше до Истината.   Сегашните трафиканти - от „другата“ страна – обаче са готови да го демонизират и отхвърлят по всеки повод. Затова и техните трафици са непродуктивни. Иначе, ние сме държавата, в която най-вече се чува лаят на Ренегатите, на Отцеругателите.   А те могат да компрометират всеки трафик. Между другото. Шпионите – от двете страни на Мъглата - знаят ли, кого ще остави ББ за свой наследник?   Могат ли да продадат тази информация? Покойният „бос“ Илия Павлов имаше зелена карта, ако не и американски паспорт, и живееше във Вирджиния, почти съсед на Ленгли.   А Лили Иванова три пъти трябваше да чака на опашката пред американското посолство за виза.   Тази историйка чий трафик подхранва? Разбъркана държава сме – във всяко отношение.   Един непрекъснато се надига да го признаят за първи американофил - колкото хората да се сещат, как обичал да се изхожда върху вестник в разгара на купона, пред очите на всички.   Пак добре, че не е бил копрофаг.   Ей такива историйки съпровождат разцвета на сезонната американофилия. На руснаците им е лесно – техните шпиони спокойно могат да се скрият в тарапаната от русофили.   А американските им колеги – Путин мре да ги нарича \"партньори\", пред Оливър Стоун поне десетина пъти използва тази дума – трябва да се прикриват сред групичка недохранени копрофаги.   Но иначе, ако някой ден научите имената им, ще останете като гръмнати. Преди време един депутат ми разказваше – надут като пуяк, но на трезва глава - как го поканили в американското посолство и от дума на дума му дали да подпише някаква декларация за сътрудничество.   „Абсолютно секретна“ – рече пуякът.   „А ти? - попитах наивно.   „Е, вече съм вътре в играта“ - рече секретният пуяк. А аз пък си казах, че ако американците наистина са опрели до такъв като него, сигурно са намислили да зарежат България.", "date": "2019.09.20", "title": "Шпиони и трафиканти"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/item/399958-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D1%8F%D0%B2%D0%B8,-%D1%87%D0%B5-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B0%D0%B5%D1%86-%E2%80%9C%D0%B1%D0%B5%D0%BB%D0%B5%D0%BD%D0%B5%E2%80%9D-%D0%B5-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%B1%D0%B5%D0%B7-%E2%80%9C%D1%80%D0%BE%D1%81%D0%B0%D1%82%D0%BE%D0%BC%E2%80%9D", "text": "Българският министър на енергетиката Теменужка Петкова заяви, че реализирането на проекта за АЕЦ “Белене” в България е невъзможно без участието на държавната корпорация “Росатом”. \"Категорично заявихме, че без участието на конструктора на проекта “Росатом” строителството е невъзможно, тази позиция бе фиксирана в текста на процедурата”, заяви Петкова.- „Информирахме ЕК за процедурата за избор на стратегически инвеститор и за намерението да се изгради станция с негово участие“, добави тя.     През 2006 г. “Росатом” вече спечели международен търг за изграждането на реактора а на АЕЦ „Белене“, на площадката дори беше доставено оборудване. Но през 2009 г. проектът е спрян, а през 2012 г. София се отказа от строителството на централата. За възстановяването на изграждането на “Белене” стана ясно през май 2018 г., а процедурата за избор на инвеститор за проекта беше публикувана през май 2019 г. в официалния вестник на Европейския съюз. „Водещите световни компании са заявили желанието си и ние сме доволни от това. Това са онези компании, които определят развитието на ядрената енергия”, допълни Петкова. Според нея процедурата за избор на стратегически инвеститор е максимално публична и прозрачна. Заявленията за участие в конкурса бяха подадени от “Росатом”, Китайската национална атомна корпорация, Корейската корпорация за хидро и атомна енергия, френско-германската компания “Фраматом” и американската компания “Дженерал Електрик”.    ", "date": "2019.09.20", "title": "България заяви, че строителството на АЕЦ “Белене” е невъзможно без “Росатом”"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D1%82%D0%B5%D0%BC%D0%B8%D0%B4%D0%B0/item/399959-%D0%B7%D0%B0%D1%89%D0%BE-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BD%D0%B5-%D0%B2%D1%80%D1%8A%D1%89%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8-%D0%B8-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Германия не връща престъпници и заподозрени в Румъния, България и Унгария заради лошите условия в затворите там. Германски медии разказват за случай в Румъния, където в килия от 9 кв. м.  били натъпкани десет затворника.       \"Проблемът е много голям\" - така високопоставен германски магистрат коментира трудностите, пред които е изправено германското правосъдие, когато трябва да връща престъпници и заподозрени в страни като България, Румъния или Унгария. Председателят на Наказателния съд в Бремен Клаус-Дитер Шромек казва, че решение на този проблем няма да се намери скоро, защото Германия все по-често отказва да връща такива хора - заради отчайващото положение с човешките права в затворите на трите държави-членки на ЕС. Румъния: десет затворника на 9 кв. м. Същото твърди и говорител на Министерството на правосъдието в Северен Рейн-Вестфалия. Той потвърждава, че проблемът е възникнал заради условията, в които са поставени задържаните в България, Румъния и Унгария. Става дума за хора, които трябва да бъдат връщани в своите държави по силата на Европейската заповед за арест от 2002 година, отнасяща се до заподозрени и до осъдени престъпници, посочва списание \"Фокус\".      През 2016 година Европейският съд обаче постанови, че такива хора могат да бъдат връщани в съответните страни-членки на ЕС само при наличието на информация, че в тези страни не съществува опасността от \"нехуманно или унизително третиране\", уточнява изданието. Повод за това съдебно решение бяха два случая на криминално проявени лица. Един унгарец, заподозрян в кражба с взлом в родината си, както и един румънец, осъден за шофиране без шофьорска книжка, се жалваха пред Европейския съд - те не искаха да бъдат върнати в родните си страни заради \"непосилните условия\" в затворите. Според Германската журналистическа мрежа (RND), в Румъния има случай с десет затворника, натъпкани в килия от девет квадратни метра. Клаус-Дитер Шромек казва, че тъкмо поради това Германия вече не връща заподозрени и престъпници в Румъния. Същото било положението и с България и Унгария, добавя магистратът. \"Затворът не бива да уврежда здравето на осъдените\" Когато германското правосъдие не е в състояние да потвърди, че в съответната държава от ЕС правата на затворниците и арестуваните не са надеждно гарантирани, започва проверка дали разследването срещу лицето може да се проведе и в Германия, респективно - дали изпълнението на наказанието може да бъде осъществено в Германия. Клаус-Дитер Шромек смята, че Германия с пълно основание държи под око спазването на човешките права в други държави от ЕС. \"Защото целта трябва да бъде следната: затворът не бива да уврежда здравето на осъдените. Хората не бива да излизат там като развалини\", казва съдията.    ", "date": "2019.09.20", "title": "Защо Германия не връща престъпници и заподозрени в Румъния и България?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399960-%D0%B1%D0%BB%D1%83%D0%BC%D0%B1%D1%8A%D1%80%D0%B3-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%B8%D0%BA%D0%B0%D0%B5-%D1%81%D1%80%D0%B5%D1%89%D1%83-%D0%B2%D1%8F%D1%82%D1%8A%D1%80%D0%B0", "text": "Естествено, американската информационна агенция не се изразява толкова директно и откровено, но смисълът на казаното и показаното е точно такъв, особено що се отнася до избора на първоизточници за производство на електроенергия. \r\n За начало ще ви покажа една от няколкото инфографики от статията (за по-добър преглед и прочит кликайте с мишката върху снимката, ако трябва и втори път): \r\n   \r\n   Преди пет години, през 2014-та г., най-евтината електроенергия в България се е произвеждала от въглища, а през настоящата 2019-та – от природен газ. Последното твърдение на агенция Блумбърг ми изглежда някаква грешка. Причината за това е, че освен ТЕЦ “Варна”, на Ахмед Доган, не знам друга инсталация за производство на ток от природен газ, а нейният капацитет е нищожно малък, за сега. Едва около 5% от капацитета на АЕЦ “Козлодуй”, примерно. \r\n         По-интересни са сините колони и как страните преливат от кафяво към синьо? България не е сред печелившите, защото предпочита да “инвестира” в старо желязо, за “нова” АЕЦ. От 2012-та до сега страната почти нищо не е изградила ново при слънчевите и вятърните инсталации, а даде милиарди на руснаците за старото желязо. Абсолютно съзнателно и нарочно, в ущърб на народа. \r\n Ето и заглавието на статията, в случай че някой иска да си я намери и прочете по-детайлно: \r\n   \r\n   Долното кратко и свежо видео, от преди няколко седмици, хвърля светлина върху това, чии завети и съвети обслужва (из)родната политико-медийно-енерГЕПИйна мафия. \r\n   \r\n \r\n   \r\n", "date": "2019.09.20", "title": "Блумбърг: България пикае срещу вятъра"}
{"url": "http://www.classa.bg/%D1%81%D0%B2%D1%8F%D1%82/item/399961-%D1%81%D1%82%D1%80%D0%B0%D1%85%D0%BE%D0%B2%D0%B5%D1%82%D0%B5-%D1%81%D1%80%D0%B5%D1%89%D1%83-%D0%BD%D0%B0%D0%B4%D0%B5%D0%B6%D0%B4%D0%B8%D1%82%D0%B5-%D0%B7%D0%B0%D1%89%D0%BE-%D1%88%D0%B2%D0%B5%D0%B9%D1%86%D0%B0%D1%80%D1%86%D0%B8%D1%82%D0%B5-%D1%81%D0%B5-%D0%B3%D0%BE%D1%82%D0%B2%D1%8F%D1%82-%D0%B7%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8-%D1%81%D1%80%D0%B5%D1%89%D1%83-5g-%D0%BC%D1%80%D0%B5%D0%B6%D0%B8%D1%82%D0%B5", "text": "Изграждането на 5G мрежата в Швейцария предизвиква сериозно недоволство сред жителите на страната. Въпреки че тя е първата в Европа и третата в света, която поръчва внедряване на 5G мрежа, има много швейцарци, които смятат, че новата технология причинява проблеми със здравето. В Швейцария са активирани над 300 антени на 5G. Граждани обаче призовават правителството да наложи национален мораториум върху изграждане на мрежата. Все повече хора в страната изказват тревога за възможни последици за здравето от излагане на електромагнитните лъчи, идващи от новите антени. Спирането обаче няма да е толкова лесно, защото на много места вече са деактивирани старите съоръжения на 4G. Граждани, които живеят в близост до антените на 5G твърдят, че имат необичайни симптоми, предизвикани именно от новата мрежа. Швейцарското списание L'Illustré публикува статия през юли тази година със заглавие „С 5G ние се чувстваме като опитни зайчета\".     Пред изданието много хора от Женева посочват, че страдат от здравословни проблеми. Те описват състоянията като „необичаен шум в ушите под формата на звънтене, тежки главоболия, инсомния, безпричинна умора и чувство за безпокойство. Според тях проблемите се дължат на факта, че кулите на 5G се намират близо до техните домове. Швейцарския лекар Бертранд Бухс е един от противниците на въвеждането на системата и един от инициаторите на подписката за мораториум над технологията. Той твърди, че е виждал много пациенти с подобни симптоми. „Властите вървят в посока, обратна на разума. Рискуваме да стигнем до катастрофа след няколко години\", коментира Бухс и допълва, че според него трябва да се стартира публичен дебат по темата, защото \"проблемите няма да си отидат сами\". Според някои лекари 5G мрежата може да има негативно влияние върху онези хора, които страдат от електромагнитна свръхчувствителност. Определени швейцарски експерти вярват също така, че 5G мрежата оказва деструктивни ефекти и върху околната среда заради повишената консумация на енергия. Затова и много хора в страната се готвят да се опълчат на масовото въвеждане на технологията. През май тази година над 1000 демонстранти излязоха на протест срещу въвеждането на 5G мрежи в Швейцария. Акцията се проведе пред парламента в Берн, организирана от движението Stop5G. По време на протеста учени, лекари, инженери и природозащитници произнесоха речи, в които призоваха правителството да вземе мерки срещу изграждането на мобилни мрежи от пето поколение. Въвеждането на 5G мрежата в Женева е спряно напълно заради онлайн петиция на гражданите. Националният оператор Суиском обаче обещава, че до края на годината 90% от страната ще бъде покрита с 5 мрежа. Във френскоговорящия регион наШвейцария, в някои кантони като Во, Фрибург и Новшател веч са спрени процедурите по изграждане на5G мрежата заради петиции, лансирани от граждани. Правителството твърди, че няма намерение да спира процеса по изграждане и че опасенията на протестиращите са необосновани. Според физика и изследовател д-р Дейвид Робърт Граймс радиовълните, които се използват за клетъчни телефонни мрежи, не са йонизиращи, \"което означава, че им липсва достатъчно енергия, за да разрушат структурата на ДНК и да причинят клетъчни увреждания\", както твърдят противниците на 5G. \"Хората са разбираемо загрижени дали тези вълни могат да повишат риска от рак, но е от решаващо значение да се отбележи, че радиовълните са далеч по-малко вредни дори от ултравиолетовата видимата светлина, на която сме изложени всеки ден\", казва д-р Граймс. Според него няма конкретни доказателства, че мобилните телефони или безжичните мрежи са причинители на здравословни проблеми. Технологията от пето поколение изисква много новоизградени базови станции. Антените ще бъдат многобройни, но всяка от тях ще работи на по-ниски нива на мощност от 4G, тоест нивото на облъчване на 5G ще бъде по-ниско, обясняват още експерти. Според тях рискове ще се наблюдават, когато човек попадне в непосредтсвена близост до един от предавателите за по-дълъг период от време. Така няма как да се говори за директно причиняване на ракови заболявания, когато 5G излъчва нейонизиращи лъчения. Швейцарските власти залагат и на позитивните ефекти, които 5G мрежата ще има не само върху качеството на интернета, но и върху целия заобикалящ ни свят. Интернет връзката от пето поколение ще бъде от ключово значение за автомобилите, които ще се управляват сами. Някои неща у дома ще се контролират само с един клик. С новата мрежа ще може бързо и лесно да се използва виртуална и добавена реалност. 5G мрежата ще осигури на потребителите светкавичен интернет от 10 до 100 пъти по-бърз от 4G. Благодарение на 5G земеделците ще могат да улеснят работата си, като някои сензори ще събират и обработват данни в реално време, което ще позволи на фермерите да контролират основните процеси, като системите за водоснабдяване например. 5G мрежата ще покрива и най-труднодостъпните райони като зони в планини и гори, като обещава гледане на съдържание в реално време без накъсване и забавяне. Интернет връзката от пето поколение дори ще бъде основен заместител на WiFi. Държавата вече е сключила договори с три мобилни оператора - Суиском, Сънрайс и Солт, което доведе до 350 милиона евро приходи в хазната. Миналта година швейцарското правителство назначи група експерти, за да проучи рисковете, свързани с въвеждането на 5G, но техните заключения трябва да бъдат публикувани до края на тази година. Проучването първоначално бе предвидено за публикуване още в началото на 2019 г. Според властите забавянето е свързано с \"размера на задачата\". Това предизвика възмущение сред противниците на 5G, които подозират, че натискът от страна на операторите Суиском, Сънрайс и Солт е изиграл роля.", "date": "2019.09.20", "title": "Страховете срещу надеждите - защо швейцарците се готвят за протести срещу 5G мрежите"}
{"url": "http://www.classa.bg/%D1%81%D0%B2%D1%8F%D1%82/item/399962-%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%BA%D0%B0%D0%BA%D0%B2%D0%B8-%D1%80%D0%B5%D0%BF%D0%BB%D0%B8%D0%BA%D0%B8-%D1%87%D1%83%D0%B2%D0%B0%D1%82-%D0%B6%D0%B5%D0%BD%D0%B8%D1%82%D0%B5-%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%BE%D1%82%D0%BE-%D0%BC%D1%8F%D1%81%D1%82%D0%BE", "text": "\"Жените нямат нужда от нищо друго, освен от добър гълтателен рефлекс\" - цитати като този шокират. А още по-шокиращо е, че стотици жени в Германия чуват подобни реплики на работното си място.           „Шефът ми каза: „При мен повишения се дават само срещу сексуални услуги. Кажи ми, когато искаш да бъдеш повишена.\" Това разказва пред германския седмичник „Ди Цайт\" една 43-годишна германка. Вестникът е провел представително допитване сред 1 346 читателки на тема „Дискриминация на работното място\". 40% от тях твърдят, че получават по-ниски заплати от мъжете - за една и съща работа. 37% са били дискриминирани заради бременност или отпуск по майчинство, а 31 на сто са станали жертва на сексуален тормоз. Част от цитатите, публикувани на цяла вестникарска страница, звучат направо шокиращо: \"Без да ми пуснеш - нищо не става\" „Знам, че си добра, една от най-добрите. Но това не играе никаква роля. Без да ми пуснеш - нищо не става.\" (Реплика на шеф към 40-годишна журналистка на свободна практика в германски всекидневник) „Жените нямат нужда от нищо друго, освен от добър гълтателен рефлекс.\" (Коментар на колега по адрес на 23-годишна служителка)     „Пипали са ме по дупето и по гърдите, целували са ме, непрекъснато чувам подмятания за моите „яки цици\". Пред един практикант ме представиха така: „Това е еди-коя си, която тук духа на всички\". Колегата, който го каза, сега е шеф на „Човешки ресурси\".\" (34-годишна служителка в логистична фирма) Две години след началото на кампанията срещу сексуалните посегателства, станала известна като #MeToo, все още е рано за равносметка. Едно обаче вече е ясно, казва пред германския „Зюддойче Цайтунг\" американската професорка по мениджмънт Лийни Атуотър, която вече е провела две допитвания по темата: „Повечето мъже знаят много добре какво е сексуален тормоз и какво не е. Твърдението, че мъжете нямали представа кога поведението им е неправилно, а жените били прекалено чувствителни, просто не отговаря на истината.\" Като косвено потвърждение на този извод звучат следните цитати от анкетата на „Ди Цайт\": „В края на работния ден шефът винаги ме питаше дали наистина искам да си ходя. Смяташе, че можем да правим секс.\" (26-годишна специалистка по маркетинг) \"Шефът по продажбите ме хвана за дупето и каза, че винаги е харесвал моя задник и затова просто нямало как да не посегне.\" (32-годишна IT-специалистка) В първото допитване, проведено от професор Атуотър, почти 60% от мъжете и около 45% от жените изказали надеждата, че сексуалните посегателства на работното място ще намалеят в резултат от кампанията #MeToo. При второто допитване обаче оптимизмът спаднал и в двете групи с по около 15 на сто. На въпроса дали мъжете на ръководни позиции все още упражняват сексуален тормоз над жени на работното място, с „да\" отговарят 69,3% от мъжете и 72,6% от жените. С други думи: мъжете, които злоупотребяват с ръководната си позиция, очевидно не са изчезнали, обобщава „Зюддойче Цайтунг\" и цитира германската социоложка Паула-Ирене Вила, която казва: „Онези, които смятат, че #MeToo не ги засяга и не го взимат на сериозно, са част от проблема. А другите, които се интересуват, които се информират и взимат конструктивно участие в дебата - те са част от решението.\" \"Отлично решение, шефе!\" Ето накрая още автентични съобщения на пострадали жени, публикувани в „Ди Цайт\": „Дръпна надолу блузата ми, за да стане деколтето по-дълбоко.\" (26-годишна научна работничка) „Няколко колеги дойдоха да ми кажат колко хубаво било, че най-после са назначили колежка с такива големи гърди. После се обърнаха към началника ни с думите: „Отлично решение, шефе!\".\" (20-годишна служителка в търговския бранш) „Някои колеги ме наричат „мишленце\". Други подхвърлят, че съм била недо...на. А на интервюто за работа ми казаха: „Най-добре някой пак да Ви направи бебе, за да не Ви се налага да работите\".\" (30-годишна служителка в медийния бранш)    ", "date": "2019.09.20", "title": "Шокиращо: какви реплики чуват жените на работното място"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399943-%D1%82%D1%8A%D0%BC%D0%BD%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BD%D0%B0-%D0%BA%D1%80%D1%83%D0%B8%D0%B7%D0%B8%D1%82%D0%B5", "text": "Пътуването с круизен кораб е чудесна алтернатива на плажната почивка. И едновременно с това възможност да разгледате различни забележителности по света.    Мнозина мечтаят за такова пътуване. Но повечето не осъзнават, че подобни пътувания все пак крият опасност. От 2000 г. досега най-малко 200 души са изчезнали от круизните кораби. Сякаш са се изпарили без следа.   Разбира се, предвид огромния поток от туристи по лайнерите - тази статистика не е чак колкова плашеща. Освен това в много от случаите самите туристи сами са виновни за това, което се е случило с тях. Партита край басейна на палубата, силни коктейли, слънце и бързо губят чувство за самосъхранение. Някой скачат в открития океан, други падат и се удрят фатално, но всъщност ще ви разкажем за една, много по-страшна история на изчезнала по време на круиз млада жена.      Това, което се случва с Ейми Брадли все още вълнува умовете на любителите на мистериозни истории. Момичето изчезна без следа по време на пътуване със семейството си. Всичко се разиграва на луксозния круизен кораб: Royal Carribean през март 1998 г.  23-годишната Ейми е жизнерадостна млада жена, спортистка. След като започва следването си, тя заживява отделно от родителите й. Когато я канят да тръгне на екскурзия из Карибско море на огромен кораб, тя с радост приема.      На третия ден от пътуването Ейми и брат й отишли на парти, което се провеждало на кораба всяка вечер. Младите хора танцували много и просто се забавлявали. В един момент китаристът музикалната група обърнал специално внимание на момичето. Според братът на Ейми той постоянно я канил на танци и й правил комплименти. Около 4 часа сутринта братът и сестрата се прибират в каютата си. Момичето казало, че иска да излезе за малко на балкона и да изпуши цигара, наслаждавайки се на гледката. То било забелязано за последен път от бащата, който се събудил около пет сутринта и видял Ейми да седи на балкона. Решил да не я смущава и спокойно заспал.  Когато час по-късно отново се събудил, осъзнал, че дъщеря му не е в кабината. Всички изпаднали в паника. Първо семейството претърсило каютата, после извикали и персонала и представители на намиращата се на кораба полицаи.  Междувременно лайнерът пристигнал по план на пристанището на малкия остров Кюрасао. Всички пътници били пуснати на брега за разходка и разглеждане на забележителности. Най-вероятно точно в този момент момичето неусетно от всички (и най-важното - от близките си) слязло от борда на кораба. Роднините не загубили надежда да намерят дъщеря си и я търсели цели 10 години. След известно време успели да  открият няколко свидетели. Ейми била видяна от шофьор на такси в пристанището на Кюрасао. От думите му станало ясно, че тя била много уплашена и очевидно искала да избяга.  Бизнесмен разказал, че я видял по-късно на плажа, тя го помолила да й помогне, но в същия момент трима непознати мъже се приближили до нея и я отвели.      Пред наетия от родителите частен детектив морят, пожелал да остане анонимен, разкрил, че е видял Ейми в публичен дом, който посетил. Тя се доближила до него и му казала, че има нужда от помощ.  Но почти веднага се появили охранители на клуба и я отвели на горния етаж.    Нито големите пари, обявени за хонорар в търсене на изчезналата Ейми, нито участващите разследващи и медиите, оповестили случая, не помогнали за намирането на младата жена.  Според полицаите схемата била разработена до най-малки детайли. В нея били обвързани много хора - от персонала на лайнера до местните престъпни банди. Най-често изчезвали момичетата, които пътуват сами. Или привлекателни чужденки, наети като персонал. През годините били регистрирани много подобни случаи, без нито едно от тези момичета да е открито.", "date": "2019.09.20", "title": "Тъмната страна на круизите"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399944-%D0%BA%D0%B0%D1%82%D0%B5%D1%82%D0%BE-%D0%B5%D0%B2%D1%80%D0%BE-%D1%82%D0%BE%D1%87%D0%B8-%D0%BB%D0%B8%D0%B3%D0%B8-%D0%BF%D0%BE", "text": "\"България търси талант\" тръгна в ефир, а безспорно най-забавен сред журито се оказа. Катето Евро. Забавната актриса не спира да ръси смешки и да кара хората в залата и пред малкия екран да се заливат от смях.    Актрисата е вряла и кипяла в шоубизнеса и много добре знае какво да каже и да обърне прожекторите към себе си. Прави впечатление обаче, че е много импулсивна и понякога действията и думите й изпреварват мисълта.     На сцената на риалити формата се появи мускулест фитнес инструктор. Мачото заяви, че се казва Георги Няголов, но плочките на корема му попречиха на актрисата да чуе каквото и да било.   Той се опита да представи поезия, танци, музика..., но членовете на журито бързо му биха червения \"Х\". Единствено Каттео Евро искаше да се наслади още малко на неговото изпълнение, още повече като започна да къса дрехите си и остана само по боксерки.     Това веднага направи впечатление на останалите членове от журито, но Катето се оправда, че мъжете отдавна не я вълнуват. Най-шокиран обаче бе неният син Сашо Кадиев, кото е водещ на същия формат. Той нахлу на сцената и в прав текст попита майка си: \"Не те е ли е срам да правиш това пред сина си?\", а с мачото говореше на въпреки.   Друг участник пък без малко да докара инсулт на Катето. Фалшиво пеене накара Катето да си помисли, че проблемът е в нея и че нещо й се е случило, че да чува това ужасно провлачено пеене. За щастие, актрисата е в добро здравословно състояние, но й се наложи да изслуша потресаващото изпълнение на едно момиче, което се мисли за певица.", "date": "2019.09.20", "title": "Катето Евро точи лиги по..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399945-%D1%81%D0%B2%D0%B0%D0%B4%D0%B0-%D0%BA%D0%B0%D0%BB%D0%BA%D0%B0%D0%BD%D0%B4%D0%B6%D0%B8%D0%B5%D0%B2%D0%B0-%D0%B7%D0%B0-%D0%BC%D0%B5%D0%B3%D0%B7", "text": "Мъртво пияна Жени Калканджиева започна да крещи по време на ревюто на МЕГЗ. “Пак ли ще говориш. По-добре млъкни! Ти си една т*па п*тка, честно ти казвам! Аз те направих известна!”.    Това са само малка част от грозните думи, който Калканджиева сипеше по Каканашева пред ушите на всички докато тя говореше за събиране на средства за благотворителност. Мегз се опита да запази самообладание и не отговори на Калканджиева, която не спираше да псува и обижда.     Започнаха противоречиви включвания от публиката, която подкрепяше една от двете страни. Жени Калканджиева започна да свири с пръсти като момче и изкрещя - “Научи се да говориш български първо”.    В този момент търпението на Каканашева свърши и тя отговори на микрофона “Мутрите да мълчат, ние ще направим това”. И тя свали пуловера си и го пусна в коша за дарения, който беше поставила на сцената по случай кампанията си АКТИВНОДОБРО.  Публиката буквално избухна в аплодисменти и се изправи на крака. Ангелите на Мегз използваха примера и също се съблякоха на сцената и пуснаха дрехите в коша си за дарения. Емоцията беше огромна. Всички момичета се прегръщаха и скачаха на сцената, а публиката скандираше МЕГЗ. Минутка по-късно Каканашева се отдели, за да се разцелува без какъвто и да е свян отново публично с Рончев, който я чакаше, за да ѝ подари огромен букет, пише \"Хотарена\".     Но това не е всичко. Скандалът продължи и навън. Мартин Карбовски едва измъкна мъртво пияната и афектирана Калканджиева от събитието. А тя седна на входа на хотела и продължи да плюе по Мегз като цитираше споразумението и с прокуратурата от вчера.  “Видяхме я всички. Защо ѝ се размина. Трябваше да лежи в затвора” - крещеше Калканджиева. “Дори аз сега ѝ правя услуга. Отново я правя известна”. В този момент на входа се появи Рончев. Калканджиева на спираше да крещи по бизнесмена - “Ти защо си с тази. Тя не става за нищо. Винаги иска вниманието за нея”. Рончев не издържа на провокацията на пияната Жени и видимо едва стискащ се да избухне отвърна: “Ти не си добре. Смешна си. Никога повече не се занимавай с Миглена, защото ще си имаш работа с мен”.    Това определено беше най-емоционалната Седмица на модата откакто събитието съществува. Никога не сме виждали българската публика толкова развълнувана и активна на модно събитие. Хората обсъждаха ревюто, социалната кауза, възгледите си за мутрите и промяната и вечните врагове Мегз и Калканджиева, който кръстосват шпаги вече 7 години откакто едва не се изтрепаха в риалити формата “Къртицата” .", "date": "2019.09.20", "title": "Свада! Калканджиева за Мегз:"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399946-%D0%B1%D1%80%D0%B0%D0%B4-%D0%BF%D0%B8%D1%82-%D0%B3%D0%BE%D0%B2%D0%BE%D1%80%D0%B8-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%BE-%D0%B7%D0%B0", "text": "Холивудската звезда, която преди време каза, че мястото му вече не е пред камерата, тези дни е в центъра на събитията – с премиери на новия му филм, с обширно интервю пред CNN, с корица на списание GQ Филмовата звезда обсъди тази и още много теми в откровен разговор с Кристиан Аманпур по Си Ен Ен (CNN). Двамата говориха за бащите и синовете преди излизането на последния му филм – научнофантастичния трилър „Ad Astra”. Филмът, режисиран от Джеймс Грей и също с участието на Томи Лий Джоунс и Лив Тайлър, разказва историята на астронавта Рой Макбрайд (Пит), който издирва изчезналия си баща. Докато изпълнява мисията, на която се е посветил, той разкрива тайни, които биха могли да унищожат Вселената.     Говорейки за родителските взаимоотношения, 55-годишният Пит каза: „Моят индивидуален опит е донякъде универсален, поради факта, че познавате нашите родители, нашата вселена, нашите богове, първият отпечатък в съзнанието ни как да се държим, да реагираме, да се чувстваме в света. Поради това в различна степен някои от нас повече от други носят болка и объркване. Мисля, че отнема почти цял живот, за да разберем какво е твоето и какво е тяхното”.     „Баща ми винаги казваше, че иска да ми даде по-добър живот, отколкото е имал, идвайки от крайна бедност, и го направи. И това ме кара да си мисля, като татко, какво мога да предложа, което е по-добро, на моите деца?”, добавя актьорът. Филмът изследва темите за отношенията баща-син, мъжествеността, уязвимостта и самотата. “Всички сме преживели загуба, всички сме изпитвали голяма самота на моменти. И сме добри в това да опаковаме такива неща и да ги оставим настрана, да не се справяме с тях. Някои от нас са наистина добри в това, да го преодолеем и да излезем от другата страна като всестранно развито, мисля, като по-уверено, по-любящо човешко същество”, казва той.     Пит говори откровено за развода си и борбата му с алкохола. През септември 2016 г. съпругата му Анджелина Джоли подаде молба за развод след две години брак и повече от 10 години като двойка, а през 2017 г. актьорът говори пред GQ за отказване от пиенето, признавайки, че „пие твърде много”. „Това, което разбрах, е, че бягам, за да избегна тежки чувства, болезнени чувства”, признава Пит пред Аманпур. “Просто не знаех как да се справя с тях. Всичко, което открих, използвах за бягство”, казва Пит. “Това са видове объркани чувства, не знам как по-добре да го опиша. Това може да бъде всичко – наркотици, напитки, гледане на филми, закуски. Всичко. Не искам в този момент да бягам от каквото и да било”, казва още той. “Искам да бъда в него, искам да го почувствам. Установих, правейки това, че излизаш от другата страна с по-дълбоко разбиране на себе си и с по-голяма благодарност за тези в живота. И птиците, и дърветата, и всичко останало”. Освен философски поглед над живота, Брад Пит демонстрира и топ форма от корицата на едно от големите светски списания – GQ. За пореден път той удивява фенките си и ги оставя без дъх. Последният път беше в сцена от „Имало едно време в Холивуд”, където съблече потника си, за да поправя антена.    ", "date": "2019.09.20", "title": "Брад Пит говори откровено за..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399947-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-20-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8", "text": "Очаква ви, наситен работен ден изпълнен със събития , които ще започнат да се развиват по-бързо към обяд. Не бива да поемате задължения, които шефът е разделил равномерно между служителите. За постигане на финансови цели, все още не сте готови след последния провал. Помислете сто пъти, преди да влагате своите честно заработени пари. Трябва да поддържате баланс между личния живот и работата. В противен случай, ще трябва да се разкъсвате на няколко части или да се изпокарате с близките. Стабилността във финансовата сфера е забележителна, така че, може да подарите подаръци на себе си и близките. Вечерта, ще трябва да решавате проблеми свързани с децата. Очакват ви много удоволствия, от които ще е трудно да се откажете с вашата страстна природа. Ако всичко това не пречи изобщо на работата ви, тогава не се отказвайте. В битовата сфера са възможни аварии, ремонти и загуба на пари. Дори ще трябва да отидете някъде далеч, за да купите необходимите неща за уреждане на проблемите. Затова пък вечерта ви очаква романтика.   Трябва да се заемете с полезни неща и постепенно да изчиствате натрупалите се задачи. Това се отнася до дома, живота и финансите. Ще има толкова много ярки събития около вас , че дори няма да искате да се занимавате с вашите въпроси. Но имайте предвид, че ако сте твърде мързеливи, тогава стотици пъти ще съжалявате. За кариера и грандиозен успех, все още може само да мечтаете. Поставете в ред личните и финансовите си въпроси, в противен случай, ще висят над вас като Дамоклев меч. Това ще изисква не само ум и интелигентност, но и мъдър подход. Възможни са смущаващи новини от далеч - от възрастен роднина. Вечерта, ще трябва да седите на компютъра дълго време, за да завършите работата си. Очаква ви успех не само в работата, но и в учението. Вие се захващате с всичко, с което може да помогнете. Но не трябва да се притеснявате за хора, които сами могат да решат проблемите си. Ако навсякъде се проявявате като месия, тогава в замяна ще получите само усмивки. В преследването на \"лесни\" пари, може да загубите това, което имате. Разкривайте талантите си в творчеството и също така се включвайте в големи проекти. Достатъчно вече сте страдали и стеснявали, вие заслужавате много повече. Приятни новини от стар приятел, ще повдигнат настроението ви. Дори ще забравите за лошото здраве и ще решите драстично да промените плановете си за следващия месец. Възможно е без причина да се затворите в себе си и да се отдалечите от задълженията си. Но да се отдавате на мрачно настроение и да потъвате в депресия, не е нужно. Възможен е важен разговор с роднини, затова бъдете по-толерантни към по-възрастните. Семейните, може да имат проблеми с децата, така че, посветете вечерта на тях.   Денят е благоприятен, за възстановяване на отношения с човек, който някога ви е предал. Може би, вече нямате чувства към него? Тогава не правете нищо. Финансовото ви положение не е добро, но скоро ще се оправи. Особено ако намерите някой, който може да ви заеме голяма сума. Не се отказвайте, от вечерна разходка из града. Очаква ви безоблачен ден, който ще ви донесе много приятни новини. Само с финансовите проблеми, ще трябва да се справяте сами, но вечерта може да получите аванс за работата си. Независимостта е в кръвта ви, въпреки че това, може да ви пречи в любовната сфера. Дайте възможност и на партньора си, да се докаже. Не се захващайте с нови и непознати неща, в противен случай няма да имате време да изпълните старите дела. Нека всичко върви, според установения ред. Неуравновесеността ви е свойствена, затова не давайте воля на импулсивността и гнева. Вечерта, ще общувате с роднини, ще им помагате в ежедневието и ще решавате здравословни проблеми.   Предстои ви, в неофициална атмосфера да подписвате, някои договори и документи. Е, ако сте обмислили всичко, рискувайте. В любовта, не трябва да се заричате за нищо, така ще решите и вие и ще се пуснете по течението. Ако сте семейни, тогава се бойте от Всевишния. Флирт, дори и невинен, може да стане \"последната капка\".", "date": "2019.09.20", "title": "Дневен хороскоп 20 септември"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399948-%D0%BD%D0%B5%D0%B1%D0%B8%D0%B2%D0%B0%D0%BB%D0%B8%D1%8F%D1%82-%D0%B2%D1%8A%D0%B7%D1%85%D0%BE%D0%B4-%D0%BD%D0%B0-%D0%B3%D0%BB%D0%B0%D0%B2%D0%B0%D0%BD%D0%B0%D1%86%D0%B8%D1%82%D0%B5-%D0%B8-%D0%BD%D0%B0-%D0%BF%D0%BE%D1%80%D0%BD%D0%BE%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0", "text": "България изглежда така, сякаш всичко вече е порно: и скандалите, и политиката, и журналистиката. А големият проблем на Борисов е, че управлението му доведе до небивал възход на главанаците. Как се стигна дотук?         Предизборната кампания в София неофициално започна с  , който с право възмути обществеността. В желанието си да уязвят опозицията от „Демократична България\" и да се подмажат още повече на властта (макар това да е невъзможно чисто физически), журналисти прекрачиха границите на нормалното. Последва силна обществена реакция, която като цяло заклейми “порножурналистиката”, а организации и партии заявиха, че ще наложат бойкот на участията си в медии, които не спазват етичните стандарти. Дори премиерът Борисов се включи в акцията със съобщение, че няма да дава политическа реклама на провинилия се сайт. И в типичния си стил (за “баланс”) добави, че няма да дава пари за политическа реклама на никого. С което моралното му послание доби познатия смътно-неопределен характер. Колкото и важна да е обществената реакция, въпросът не е толкова в това дали “порножурналистиката” ще бъде вербално заклеймена. Истинската беда е, че порножурналистиката е тясно свързана с друг по-сериозен феномен - порнополитиката. Именно порнополитиката е генераторът и причината за ексцесите на порножурналистиката. Порнообразът власт-опозиция През последните седмици порнополитиката започна да става все по-видима и натрапчива. Нейните най-разпознаваеми черти са следните. Борисов може да се възмущава от действията на “Пик”, но в неговите три мандата подобни медии системно конструираха диадата власт-опозиция в класически порнокатегории. И тъй като това беше удобно за управляващите, те не само се възползваха от тази конструкция, но и награждаваха палавите медии с пари от европейски програми, непрестанни участия на министри, посещения на рождени дни и тенис турнири.     Порноконструкцията на връзката между власт и опозиция изглежда горе-долу така: ако не е направо сексуално девиантна, опозицията е поне дехуманизирана като инструмент за нечие сексуално удоволствие. Активната страна е по правило властта, която е потентна, вирилна и изобретателна. А опозицията е представяна като пасивна, импотентна и със съмнителна почтеност. Примери едва ли са необходими, но ето един типичен: “Борисов разби Нинова и Йончева. Падението на тези женици е голямо!”. Това би могло да бъде заглавие на порнофилм, но всъщност е рутинно отразяване на българската политическа реалност от страна на жълто-кафявите проправителствени медии. Езикът, който те използват, насажда ежеминутно подобни (порно) стереотипи. Внушението е, че в опозицията - парламентарна, непарламентарна и т.н., са проститутки (паднали жени), гейове, розови пудели и пр. - типичните фантазми на еротичната индустрия. Властта е съответно на другия полюс, но отново в същия жанр - представяна е като несъкрушим балкански мачо-герой или какъвто и да се сетите друг символ на мъжествеността и простонародната почтеност. Борисов и ГЕРБ неведнъж са падали в капана на тази конструкция, но тъй като е изгодна за тях, досега предпочитат просто да ѝ плащат цената. Например: ГЕРБ уж са проевропейска партия, но не посмяха да защитят последователно и докрай Истанбулската конвенция - от страх да не ги помислят за гейове. Не ходят и на прайдовете, за да не ги вземе някой за \"розов пудел”. Докато това може да изглежда донякъде комично, една друга страна на порноконструкцията крие реални опасности: отричат правото на личен живот на опозицията, докато в същото време ревниво пазят личното достойнство на властта. Когато “Биволъ” изнесе информация за евентуална интимна връзка на премиера, извънбрачно дете и къща в Барселона, кафяво-жълтата преса направо млъкна и изведнъж се загрижи за границите на личното пространство на публичните фигури. Когато обаче става дума за опозицията, снимки на приятелката на кандидат за кмет отпреди да се познават безцеремонно се излагат на показ. Аморалната асиметрия по оста власт-опозиция е първата същностна характеристика на порнополитиката. Обслужващата роля на медиите и интелигенцията И още една важна черта на порнополитиката: докато опозицията е “паднала” инцидентно и по свой избор, медиите и интелигенцията са “паднали” по дефиниция. Тяхната задача е да \"обслужват”, да предоставят телата и умовете си за целите и удоволствията на други. В порнополитиката независимата журналистика е по принцип невъзможна - ако не обслужва властта, тя със сигурност обслужва някой олигарх, който се опитва да свали властта. Медиите са разделени на проправителствени (правоверни) и такива, които обгрижват интересите на “олигарси” - Прокопиев, Донев и т.н. Самият Борисов многократно е тиражирал тази представа за медиите и интелигенцията. Той уж се дистанцира и от едните (проправителствените на Пеевски и сие), и от другите, но не отрича, че те по принцип пишат само за да обслужват интересите на собствениците си. По думите му, \"забелязвам в България един изключителен афинитет, едно хоби на, хайде да не ги наричаме олигарси, а да ги наричаме големи бизнесмени или големия бизнес, както те обичат да се наричат - с хоби към медиите. Няма нито един, който да няма вестник поне или електронен сайт. (…) И там едно и също нещо можеш да го прочетеш в зависимост от това коя икономическа група защитават”. Това отношение към медиите и интелигенцията има корени още от времето на Бай Ганьо, а по-късно и при социализма. Критикът Цветан Стоянов например пише следното в едно от есе от 1963 година: “Какво да се прави - интелигенцията винаги е била жена. (...) Женски са родът и качествата ѝ. (...) Тя понякога измисля и пакости и става като котка, може дори да одраска. Тогава трябва да се стисне със здрава ръка, така че да ѝ изскочат сълзи от очите. Там, на канапето, на същото канапе, където е мислила пакостите, трябва да ѝ се покаже за какво в края на краищата служи”. Именно подобна порнологика стои в дъното на решението БНР да бъде стиснато за гърлото, а Силвия Великова да бъде изхвърлена от ефир (след като нещо подобно се случи и в БНТ). Този път обаче фантазмите срещнаха достоен отпор - екипът на “Хоризонт” отстоя своята независимост и направи смешен главния си директор, който изглежда е бил назначен с обещания да приема модела с кушетката. Борисов усети огромния скандал и се дистанцира от конкретния опит за дисциплиниране на интелигенцията. Време е обаче да се дистанцира и от порномодела, който системноводи до подобни инциденти и според който в тази страна няма независими хора. Ако някой смята, че в публичната сфера всички пишат, говорят или протестират с едничката цел да обслужат нечии интереси, то този някой не може да излезе извън мисловната рамка на порнополитиката. яемите, като не зачитат и международните стандарти за защита правата на човека и основните свободи.” Криминализиране  на  \" умните и красивите \" Както стана ясно, порнополитиката се крепи върху представата за опозицията като морално паднала и сексуално девиантна. Като в български шпионски роман от 1960-те години, “умен” и “красив” отново са характеристики, които издават врага. Внушението - и сега, и тогава - е, че “нашият свят” не търпи изнежени интелектуалци: те са наполовина престъпници. Водени от подобна логика, проправителствените медии днес всекидневно “разобличават” подобни \"аморалности”. Следващата стъпка е \"аморалността” на опозицията да се криминализира. И тук идва ред на държавното обвинение, а ролята на главния прокурор е да обяви опозицията за потенциален престъпник. Е, намери се такъв кандидат. Г-н Гешев дори показа потенциал да надмине ментора си Сотир Цацаров, като възприе политика на обилно публично заклеймяване на опозиционерите и неудобните, които, естествено, преследват „нечисти\" и „престъпни\" цели. Критикуващите него (и правителството) в най-мекия случай са “десни екстремисти”. Иначе са участници в “криминалния преход” - формулировка, която потенциално криминализира голяма част от политическия и икономическия елит на страната. И, разбира се, са “олигарси” или слуги на олигарси. А понякога са направо “криминални кръгове”. По повод кандидатурата на Гешев и многобройните му медийни изяви Висшият адвокатски съвет излезе със следното становище: \"Прокурорите не могат да коментират факти и обстоятелства, касаещи текущи дела, а още по-малко публично да оповестяват вината на лица, за които няма влязла в сила присъда. Затова Висшият адвокатски съвет счита, че публичните изявления на кандидата за главен прокурор, съдържащи обвинения срещу граждани и твърдения за извършени от тях престъпления, са недопустими не само защото игнорират изцяло презумпцията на невиновност, засягат достойнството и честта на обвин Макар и укоримо от гледна точка на правовата държава и международните стандарти, едно такова вербално криминализиране на неудобни хора е неотменна част от порнополитиката. Неудобните непрестанно трябва да бъдат представяни като потенциална цел на прокуратурата. Възходът на главанаците Порнополитиката е ефективна за властимащите, докато действа подмолно, подсъзнателно. Тя трябва само да внушава, без да натрапва директно своите образи. Защото когато порнополитиката покаже истинското си лице - както стана с кампанията срещу арх. Игнатов и „Демократична България\", хората се отвращават. Същото стана и при опита БНР да бъде обладано на политическата кушетка: след като и в този случай порнополитиката показа истинското си лице, резултатът беше идентичен - отвращение. В този смисъл Борисов беше прав да нарече ръководството на БНР “главанаци”. Главанакът, в този контекст, е човек, който иска да помогне на властта с инструментите на порнополитиката, но го прави толкова открито и грозно, че отвращава всички. А големият проблем на Борисов е, че управлението му доведе до небивал възход на главанаците.      ", "date": "2019.09.20", "title": "Небивалият възход на главанаците. И на порнополитиката."}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399949-%D1%81%D0%B2-%D0%B2%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%B5%D0%B2%D1%81%D1%82%D0%B0%D1%82%D0%B8%D0%B9-%D0%BF%D0%BB%D0%B0%D0%BA%D0%B8%D0%B4%D0%B0-%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BC%D1%83", "text": "  Св. великомъченик Евстатий живял през втората половина на първия и първите десетилетия на втория век. Като езичник носел името Плакида. Бил прославен римски пълководец при царуването на императорите Тит и Траян. Неговият жизнен път изглежда твърде необикновен. Като праведния Иов в Библията той минал през много изпитания, но не паднал духом. Напротив – колкото повече бил поразяван от удари в живота, толкова повече крепнел и растял духом. По своите нещастия, като по стъпала, се изкачвал все по-нагоре, докато стигнал до мъченическия венец. Евстатий расъл в езичество. По природа със здрав разум и чиста душа, той скоро разбрал цялата суетност и лъжовност на езичеството. Спасителят е казал: “Блажени чистите по сърце, защото те ще видят Бога”. И чистият по сърце Евстатий, осенен от особено небесно откровение, познал истинския Бог. Той приел свето Кръщение заедно с жена си Теопистия и синовете си Агапий и Теопист. Прекарвал живота си в благополучие. Скоро обаче се заредили и изпитания. Историята на благочестието свидетелства, че никой не е удостояван с Небесното царство без венеца, изплетен от тръните, с които е осеян земния път. По трънлив път трябвало да мине и Евстатий със семейството си, за да се спаси. Първото изпитание у него било това, че изгубил цялото си богато имущество и измрели всичките му слуги. За него било особено тежко да изпадне изведнъж в крайна бедност и да се лиши от помощниците си. Към големите материални лишения се прибавили оскърбленията от предишните му приятели. Станал последен бедняк, той узнал, че повече от тях са обичали в него само богаството му. Те го изоставили в нещастието. Готови били да обвинят него за постигналите го беди.     Евстатий преживял това много тежко. Не възроптал против Бога. Решил да напусне родината си заедно с цялото си семейство. Не искал да живее повече там, гдето станала печалната промяна в живота му. Не можел да понася това, че хората изменили коренно отношенията си към него, към жена му, към синовете му. Той заминал за Египет, гдето можел да скрие своя сан. Заел се с надничарска работа, за да прехранва семейството си. Тук обаче го сполетяла още по-голяма беда: разбойник отвлякъл жена му, а синовете му се изгубили в пустинята. Евстатий прекарал в Египет 15 години в мъки, лишения и труд. С постоянна молитва уталожвал скръбта по загубените скъпи същества. С устойчива покорност на Божията воля, с несъмнена надежда на Бога и със съзнание за краткостта на земните изпитания и с вяра в обещаната блажена вечност Евстатий водел живот, достоен за званието християнин. И Бог го възнаградил щедро за високите му добродетели. В това време варвари застрашавали столицата на империята – Рим. Император Траян си спомнил за бившия военачалник Плакида, който не веднъж отблъсквал с успех враговете. Заповядал да го намерят, за да му повери наново командването на войската. Евстатий бил открит и доведен в Рим. Императорът го приел с почести и го назначил за върховен началник на римската войска. Походът срещу варварите завършил с блестящ успех. Евстатий се връщал тържествено в Рим начело на победоносната войска. При това завръщане той имал голямо щастие: в лицата на двама прекрасни момци – войници открил своите синове, а в лицето на една жена, която прислужвала във войската – своята съпруга. Овчари били отървали синовете му от нападналите ги в пустинята зверове и ги отгледали като свои чеда. Бог бил избавил жена му от нейния пленител, като го наказал със смърт. Вестта за това чудно събитие се разпространила бързо измежду войниците. И цялата войска споделила радостта на своя любим военачалник. Като че ли нищо вече не могло да помрачи тая радост – радостта на събралите се наново след толкова тежки години съпруг, съпруга и синове. Но кратко е земното щастие. Кратко се оказало то и сега за тия Божи човеци. То блеснало за миг, за да ги укрепи за още по-голямото изпитание, което им предстояло, за да направи още по-скъпоценна пред Бога и човеците тяхната жертва. Войската пристигнала в столицата. Новият император Адриан, който наследил умрелия Тит, приел с големи почести удържалите славна победа над варварите и пожелал да отпразнува това събитие чрез тържествено жертвоприношение на езическите богове. Насъбрали се за вземат участие в това празненство всички войници, всички граждани на Рим, които все още вярвали в езическите богове. Само Плакида, главният виновник на честваното събитие, не се оказал в храма ... - А къде е Плакида? – запитал императорът, който веднага забелязал отсъствието му. Адриан наредил веднага да го извикат. Запитал го: - Защо не вземаш участие в благодарственото жертвоприношение на боговете? - Аз съм християнин - отговорил Евстатий. – Почитам единия мой Бог – Господ Иисус Христос. Нему благодаря. Него славя. Аз знам, че Той изпрати Своята помощ за победа над враговете ... Разгневен от тоя отговор и разярен до крайност от съпротивата на Евстатий да вземе участие в езическото празненство, тоя жесток гонител на християните, император Адриан, не пощадил прославения с победи и любов от народа военачалник. Лишил го от военен сан и заповядал да го предадат заедно с цялото му семейство на зверовете в цирка. За изумление на многобройните посетители в цирка зверовете не се допрели до Евстатий, до жена му и синовете му. Тогава тия твърди и неустрашими изповедници на името Христово, укрепени от вярата, че временната нова среща на тяхното семейство е само начало на тяхното вечно съединение в обителите на Небесния Отец, с радост приели следващото наказание – да бъдат хвърлени в нагорещена пещ. Тук те се сдобили с блажена мъченическа смърт. Телата им останали невредими в огъня. Благочестиви християни ги погребали с почести. Това станало в 126 година. Светите мощи на тия великомъченици – Евстатий, жена му и синовете му, се намират в Рим, в църквата \"Св. Евстатий\".", "date": "2019.09.20", "title": "Св. великомъченик Евстатий Плакида и семейството му"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399950-20-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "На днешната дата през 622 г. Мохамед и негови последователи се преселват от Мека в Медина, което се смята за начало на арабското летоброене.    През 1378 г. с избирането за Климент VII за алтернативен папа пламва разкол в католическата църква, известен като Великата схизма (папската схизма), резултат от преместването на папството от Авиньон в Рим.    През 1444 г. армия от Кръстоносци навлиза в българските територии, като преминава река Дунав при Оршова.    През 1519 г. португалецът Фернандо Магелан потегля от Испания на околосветско пътешествие, завършило през 1522 г. и установило кълбовидната форма на Земята и единството на Световния океан.    През 1870 г. италианските войски завземат Папската област и влизат в Рим, като го обявяват за столица на кралство Италия.    През 1891 г. в Спрингфийлд, Масачузетс е създаден първият автомобил с бензинов двигател.    През 1916 г. е издигната кандидатурата на Иван Вазов за Нобелова награда за литература за 1917 г.    През 1918 г. по време на Първата световна война избухва бунт сред отстъпващите български войски, известен като Войнишко въстание.    През 1942 г. Холокост: за два дни германски части на СС избиват в западното украинско градче Летичев около 3000 евреи.    През 1949 г. е съставено първото правителство на Федерална Република Германия.    През 1979 г. с държавен преврат е свален Жан-Бедел Бокаса - диктатор на Централноафриканската република, обявил се за император.    През 1990 г. Южна Осетия се обявява за независима от Грузия държава.    През 2003 г. в Латвия е проведен референдум, за да се реши дали страната да се присъедини към Европейския съюз.    През 2008 г. самосвал с експлозиви избухва пред хотел Мариот в Исламабад, Пакистан, като убива 54 души и ранява 266 други.    ", "date": "2019.09.20", "title": "20 септември, историята в снимки"}
{"url": "http://www.classa.bg/%D1%81%D0%B2%D1%8F%D1%82/item/399951-%D0%BB%D0%B0%D1%83%D1%80%D0%B0-%D0%BA%D1%8C%D0%BE%D0%B2%D0%B5%D1%88%D0%B8-%D1%83%D1%81%D0%BF%D1%8F", "text": "Лаура Кьовеши, един от символите на борбата срещу корупцията в Румъния, бе одобрена от Съвета на ЕС за бъдещ главен европейски прокурор. Управляващите в Румъния всячески се опитваха да попречат  на кандидатурата ѝ.       Бившата ръководителка на Румънската антикорупционна агенция Лаура Кьовеши е вече почти избрана за бъдещ главен европейски прокурор. Нейната кандидатура бе одобрена днес от Съвета на ЕС в Брюксел. Бъдещата европейска прокуратура ще заработи най-късно в началото на 2021 година и първоначално ще се занимава само със разследването на злоупотреби с европейски пари. Общо 22 европейски държави са заявили, че ще участват в новата институция. От тях 17 гласуваха днес в полза на кандидатурата на Кьовеши.  . Кой се страхува от Кьовеши? За нейните поддръжници в Румъния Лаура Кьовеши е символ на независимото правосъдие. За управляващите в Букурещ обаче тя олицетворява образа на врага.  . В продължение на години юристката беше острието на борбата срещу корупцията в Румъния. Като ръководителка на антикорупционната агенция в една страна, в която политиката и бизнеса тясно се преплитат, тя си създаде мощни врагове. Кьовеши обаче не се уплаши - под нейно ръководство бяха започнати съдебни разследвания срещу 14 бивши министри, 43 депутати и сенатори и 260 комунални политици. Сред тях бе и партийният лидер на социалдемократите Ливиу Драгня, който дълго време беше най-влиятелният човек в Румъния. От месец май 2019 Драгня излежава присъда от три и половина години по обвинение за данъчни измами.     Привържениците на Драгня в румънското правителство се опитаха по всякакъв начин да провалят кандидатурата на Лаура Кьовеши за поста европейски главен прокурор. Министърът на правосъдието Тудорел Тоадер изпрати в началото на годината писмо до европейските си колеги, в което обвиняваше Кьовеши в \"злоупотреба със служебно положение\". Той твърдеше в него, че Кьовеши е сключила \"таен и антидемократичен съюз\" с румънските тайни служби, който напомнял за годините на комунистическата \"Секуритате\". Проправителствените медии пък обвиняваха Кьовеши, че е агент на ЦРУ и че била получила милионен подкуп по нелегални канали. \"Аз съм твърдоглава\" Самата Кьовеши казва, че винаги, когато пусне румънската телевизия или разгърне някой румънски вестник, очаква да прочете за себе си \"какви ли не мерзости\". Тя се характеризира като \"твърдоглава\". След като бе уволнена от Румънската антикорупционна агенция, тя се раздели с колегите си там с думите: \"Корупцията може да бъде победена. Не се отказвайте от борбата!\". Формално предстои още едно официално гласуване за утвърждаването на бъдещия европейски главен прокурор, но политически изборът на Лаура Кьовеши вече е \"приключил\", заяви един европейски дипломат. С оглед на това, че бъдещата европейска прокуратура ще разполага със значителни правомощия и на национално ниво, Кьовеши ще си остане трън в очите на румънското правителство.    ", "date": "2019.09.20", "title": "Лаура Кьовеши успя!"}
{"url": "http://www.classa.bg/%D1%81%D0%B2%D1%8F%D1%82/item/399952-%D1%81%D1%82%D1%80%D0%B0%D0%BD%D0%B0%D1%82%D0%B0,-%D0%B2-%D0%BA%D0%BE%D1%8F%D1%82%D0%BE-%D1%83%D0%B1%D0%B8%D0%B2%D0%B0%D1%82-%D0%B4%D0%B5%D1%86%D0%B0", "text": "От 12 години насам броят на убитите и безследно изчезналите в Мексико е шокиращо висок. А най-страшното е, че голяма част от тях са деца и младежи. Всеки ден в тази страна убиват по шест деца.       В Мексико бруталното насилие е ежедневие. Новините за извършваните в моята родина престъпления обикалят целия свят. Една от последните: в предградие на Гуадалахара бе открит масов гроб със 119 чувала с човешки останки. Това е ужасно. А най-страшното е, че  . Те са почти невидими жертви, техният глас остава нечут. През последните 12 години във войната между наркокартелите са изчезнали безследно хиляди деца и младежи. Повечето от тях са били убити. А държавните служители, политиците, полицаите и военните много често са част от организираната престъпност. Списъкът на смъртта През ноември 2012, малко преди края на шестгодишното управление на Фелипе Калдерон, получих от информатор списък, чието съдържание към онзи момент не беше публично известно. Когато отворих документа, усетих как изведнъж ме побиха студени тръпки. Не можех да повярвам на очите си: това беше списък на всички безследно изчезнали хора в страната от 2007 до юли 2012 година, които отиващото си правителство просто беше замело под килима. Ставаше въпрос за над 20 000 жертви! В друг правителствен документ се говореше дори за 25 276 души. Моят информатор знаеше, че този списък трябва да бъде унищожен. Но преди това беше изпратил по едно копие на мен, на \"Ню Йорк Таймс\" и на \"Лос Анджелис Таймс\". Аз публикувах списъка в едно мексиканско седмично списание. За да скрие това, че  , мексиканското правителство твърдеше, че в случая става въпрос за престъпници, които едва ли не си заслужавали да умрат. Управниците искаха да скрият този списък не само защото знаеха, че той ще предизвика огромно възмущение в света, но и защото осъзнаваха, че той ще развенчае мита за това, че хората от наркокартелите и други някакви злодеи се избивали взаимно. Въпросният списък съдържаше не само имената на жертвите, но също и мястото, където те са били похитени, името и телефона на техния близък, който е съобщил за изчезването им, и отчасти описание на обстоятелствата в конкретния случай. В огромната си част жертвите бяха деца и младежи - някои бяха на 17 или 16, а други едва на 15 или 13 години. Тези деца са изчезнали на улицата, на някоя бензиностанция, на магистралата или дори пред собствения си дом.     Портрети на безследно изчезнали младежи в Мексико   Дълго време новото правителство на президента Енрике Пеня Нието отричаше съществуването на подобен списък. В края на 2013 година то все пак си призна. През управлението на Нието (2012-2018) списъкът беше институционализиран, а правителството се ангажира да го актуализира и да го публикува редовно. В него жертвите се разделят най-общо на две групи: безследно изчезнали и отвлечени. При отвличанията става дума за използване на сила и правните норми са много по-различни, отколкото в случаите с безследно изчезналите.   Майки, чиито деца са безследно изчезнали, молят властите за помощ   От последния вариант на документа, обнародван от мексиканското Министерство за обществена сигурност, става ясно, че от 2007 до април 2018 година в Мексико са изчезнали 8195 деца и младежи, а общият брой на жертвите от този вид престъпления е 37 435. Почти една четвърт от безследно изчезналите са били деца или младежи. През същия период в Мексико е регистриран и   - над 27 000 души под 19 години, по официални данни на правителството. А това означава, че на ден са убивани средно по шест деца. Държавата и нарковойната Факт е, че след 2006 година насилието в Мексико нарасна значително - редица държавни служители и цели институции се включиха на страната на могъщия наркокартел Синалоа в неговата битка за сфери на влияние с другите наркокартели. Така избухна и жестоката война между картелите. И докато децата и младежите са пушечно месо в една война, водена от възрастните, мирът просто не е възможен.        ", "date": "2019.09.20", "title": "Страната, в която убиват деца"}
