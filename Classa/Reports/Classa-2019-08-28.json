{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399287-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BF%D1%80%D0%B8%D1%82%D0%B5%D1%81%D0%BD%D0%B8%D1%82%D0%B5%D0%BB%D0%BD%D0%BE-%D0%B7%D0%B0-%D0%B2%D1%81%D0%B8%D1%87%D0%BA%D0%B8-%D0%BD%D0%B8-%D0%B5,-%D1%87%D0%B5-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BE%D1%87%D0%B5%D0%B2%D0%B8%D0%B4%D0%BD%D0%BE-%D0%B3%D1%83%D0%B1%D0%B8-%D1%81%D0%B0%D0%BC%D0%BE%D0%BE%D0%B1%D0%BB%D0%B0%D0%B4%D0%B0%D0%BD%D0%B8%D0%B5", "text": "\"Необяснимо и недопустимо обаче е нахвърлянето на премиера на президентската институция без повод и с измислени доводи\", коментира държавният глава \" Притеснително за всички ни е, че премиерът очевидно губи самообладание\". Това съзря в поведението на премиера Борисос президентът Радев. \"Необяснимо и недопустимо е нахвърлянето на премиера на президентската институция без повод и с измислени доводи\", подчерта държавният глава.      „Генерал Дяков е изключително стойностен професионалист и човек. Получи много добро предложение за работа след толкова много години в системата за сигурност. Нямам право да го задържа“. Това коментира днес пред журналисти в Гълъбово държавният глава Румен Радев, попитан каква е истината за напускането на началника на НСО ген. Данчо Дяков и за възникналото напрежение между институциите, съобщиха от прессекретариата на държавния глава.  Президентът е в Гълъбово по случай тържественото отбелязване на 50-годишнината на града.  „Необяснимо и недопустимо обаче е нахвърлянето на премиера на президентската институция без повод и с измислени доводи. Притеснително за всички ни е, че премиерът очевидно губи самообладание“, посочи още Румен Радев.  Държавният глава добави, че решаването на тежките проблеми, пред които е изправена най-бедната държава в ЕС, изисква силно лидерство и реални действия, а не самохвалство и скалъпени интриги с цел бягство от отговорност. В отговор на въпрос за изнесената информация за силното замърсяване на въздуха в град Гълъбово президентът заяви, че това системно обгазяване означава или че държавата е слаба и не може да изпълни контролните си функции, или зависимост от частни корпоративни интереси.    ", "date": "2019.08.28", "title": "Румен Радев: Притеснително за всички ни е, че премиерът очевидно губи самообладание!"}
{"url": "http://www.classa.bg/%D1%81%D0%B2%D1%8F%D1%82/item/399288-%D0%B4%D0%B2%D0%B0-%D0%BD%D0%BE%D0%B2%D0%B8-%D0%BD%D0%B0%D1%80%D0%BA%D0%BE%D0%BA%D0%B0%D1%80%D1%82%D0%B5%D0%BB%D0%B0-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D1%81%D0%B5-%D0%BF%D0%BE%D0%BF%D1%83%D0%BB%D1%8F%D1%80%D0%B8%D0%B7%D0%B8%D1%80%D0%B0%D1%82-%D1%81-%D0%B2%D0%B8%D0%B4%D0%B5%D0%BE%D0%BA%D0%BB%D0%B8%D0%BF%D0%BE%D0%B2%D0%B5-%D0%B2-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8", "text": "Картелът Оахака и Нуева Плаза са двете престъпни групировки, които се появиха в Мексико, след разпада на други организации за наркотици, нещо, което продължава от години с тези групи в латиноамериканската нация. И двата картела са отправили заплахи към други престъпни групировки в страната, правителството и армията и са се оповестили чрез видеоклипове в социалните мрежи, в които изпращат съобщения на враговете си и показват тежкокалибрени оръжия, бронежилетки и покрити лица. Картелът Нуева Плаза е считан за вероятно отделил се от картела Jalisco Nueva Generación (CJNG), престъпна организация, която от своя страна се появи през 2010 г. след разрив с картела Синалоа и която в момента се счита за най-насилствената и диверсифицирана, ръководена от Немесио Осегера, с псевдоним Ел Менчо. Във видео, излъчвано в социалните мрежи, можем да видим постоянни членове на картела „Нова Плаза\", с качулки и облечени в черни униформи с инициали NP, докато седнал мъж разказва за предателствата на CJNG и кани членовете му да се присъединят към тях. \"Този видеоклип е насочен към всички онези, които са били унижени, предадени и подтиснати от картел CJNG. Бях негов член, но къде беше лоялността, честта и справедливостта? Ето защо ви каня да се присъедините към мен, това е единственият начин: старата школа\", казва седнал мъж. Той също така се обръща към Немесио Осегера, като го предупреждава, че фамилията Валенсия скоро може да го предаде и да му намери заместник. На хората, споменати във видеото, той им казва да не го молят да се присъедини към него, но и да не се намесват в неговите дейности и привлича вниманието към факта, че CJNG е убил много невинни хора. \"Менчо, Синалоа ти е големичък, но за да видиш, че аз съм щедър, оставям ти 30%, защото с 20% не се живее. Искрено твой, Нова Плаза\", заключава емисарят на видеото, дълго повече от пет минути.", "date": "2019.08.28", "title": "Два нови наркокартела в Мексико се популяризират с видеоклипове в социалните мрежи"}
{"url": "http://www.classa.bg/%D1%81%D0%B2%D1%8F%D1%82/item/399289-%D0%B3%D1%80%D0%B0%D0%BD%D0%B8%D1%87%D0%BD%D0%B8%D1%8F%D1%82-%D0%BF%D0%B0%D1%82%D1%80%D1%83%D0%BB-%D0%BD%D0%B0-%D1%81%D0%B0%D1%89-%D0%BF%D0%BE%D0%BA%D0%B0%D0%B7%D0%B0-%D1%81%D0%BD%D0%B8%D0%BC%D0%BA%D0%B8-%D0%BD%D0%B0-100-%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%B0-%D0%BD%D0%BE%D0%B2%D0%B0-%D1%81%D1%82%D0%B5%D0%BD%D0%B0", "text": "Граничният патрул на САЩ този уикенд пусна снимки на изграждането на „нова система гранични стени\" в близост до град Сан Луис, в графство Юма, Аризона, направени с дрон от институцията. \"Изпълнихме повече от 60 мили от новата система на граничните стени с помощта на Инженерния корпус на армията на САЩ\", сподели в Twitter Карла Провост, ръководител на Граничния патрул на САЩ. Според публикациите, системата не позволява на мигрантите да влизат, което прави граничната зона „по-безопасна за нацията\". Подобни проекти са планирани и в други части на южната граница, включително Калифорния, Аризона , Ню Мексико и Тексас. Последните статистически данни за миграцията от Службата за митническа и гранична защита на САЩ съобщават, че миналия юли са били арестувани 82 049 души, преминали южната граница, което представлява намаление с 21% в сравнение с миналия месец и с 43% от май. Повечето мигранти, които преминават в САЩ, идват от Ел Салвадор, Гватемала и Хондурас. Намаляването на преминаванията се дължи също и на усилията, положени от Мексико и Гватемала, страни, които затегнаха плановете си за контрол на имиграцията, пред заплахата на администрацията на Тръмп да наложи мита, в първия случай, и да начислява такси при изпращане на парични преводи, във втория. Досега тази година Граничният патрул на САЩ е извършил 760 370 ареста.", "date": "2019.08.28", "title": "Граничният патрул на САЩ показа снимки на 100 километра нова стена"}
{"url": "http://www.classa.bg/%D1%81%D0%B2%D1%8F%D1%82/item/399290-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D1%82%D0%B5-%D0%BE%D1%82-%D0%B37-20-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%B0%D0%BC%D0%B0%D0%B7%D0%BE%D0%BD%D0%B8%D1%8F", "text": "Бразилия няма да приеме финансовата помощ от 20 милиона долара, предлагани от страните от Г7 за борба с пожарите в Амазонка, заяви главният министър на кабинета, Оникс Лоренцони. \"Оценяваме предложението, но може би тези ресурси са по-подходящи за залесяването на Европа\", каза Лоренцони и добави, че френският президент Еманюел Макрон има много неща за притеснение в \"къщата и колониите на страната си\". В този контекст Лоренцони каза, че Бразилия може да научи \"всяка нация\" как да защитава горите си. \"Няма държава, която да има местно горско покритие по-голямо от нашето\", каза той. Преди изявлението, новината за отхвърлянето бе оповестена от O Globo, който се позова на свои източници. Длъжностни лица от правителството на Болсонаро декларираха, че ако помощта е обусловена с контрол на ресурсите, както предложи Еманюел Макрон, те ще я отхвърлят. В последния ден от срещата на върха на Г7 Макрон обяви, че ще се стреми да изгради инициатива за Амазонка и че тя ще бъде официално представена на Общото събрание на ООН с всички страни в региона. \"Сякаш сме колония или ничия земя\", заяви бразилският президент в Twitter. Впоследствие министърът на външните работи на Бразилия Ернесто Араужо повтори в своя акаунт в Twitter, че съществуват \"механизми, създадени съгласно Конвенцията на ООН за климата за финансиране на борбата срещу обезлесяването и залесяването\". Поради тази причина Араужо поиска да не се екстраполират екологичните проблеми и призова френското правителство да изпълни своите ангажименти в областта на околната среда, като Протокола от Киото и Зеления климатичен фонд (GCF). „Усилието на някои политически течения да екстраполират реални екологични проблеми в криза, измислена като претекст за въвеждане на механизми за външен контрол на Амазония, е много очевидно\", пусна туит Арауджо. \"Бразилия няма да приеме каквато и да е инициатива, която включва релативизиране на суверенитета над нейната територия, независимо от предлога и маскировката\", добави той.", "date": "2019.08.28", "title": "Бразилия отхвърли предложените от Г7 20 милиона долара за борба с пожарите в Амазония"}
{"url": "http://www.classa.bg/%D1%81%D0%B2%D1%8F%D1%82/item/399291-%D0%B3%D0%BB%D0%BE%D0%B1%D0%B8%D1%85%D0%B0-%D0%B4%D0%B6%D0%BE%D0%BD%D1%81%D1%8A%D0%BD-%D0%B8-%D0%B4%D0%B6%D0%BE%D0%BD%D1%81%D1%8A%D0%BD-%D1%81-572-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%BF%D1%80%D0%B8%D1%87%D0%B8%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D0%BE%D0%BF%D0%B8%D0%BE%D0%B8%D0%B4%D0%BD%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2-%D0%BE%D0%BA%D0%BB%D0%B0%D1%85%D0%BE%D0%BC%D0%B0", "text": "Тад Балкман, съдия на щата Оклахома, наложи глоба на компанията Johnson & Johnson, за първи път в историята, като обяви производителя на опиоиди за виновен в епидемията от тези обезболяващи в САЩ, съобщи CNBC. Заедно с дъщерната си компания Janssen, Johnson & Johnson \"са предизвикали опиоидната криза, която е очевидна в увеличаването на процента на пристрастяване, смъртта от предозиране и синдрома на абстиненция при новородените\", заяви магистратът, подчертавайки, че компанията е ангажирана в \"измамен маркетинг\". Прокурор Майк Хънтър аплодира решението и подчерта, че подценяването на рисковете от тези болкоуспокояващи води до \"най-лошата обществена неприятност в щата ни, причинена от човек\". Освен това той добави, че Джонсън и Джонсън получават своите приходи „от алчност и за сметка на болката и страданието на невинни хора\". От своя страна компанията заяви, че ще обжалва решението и не се чувстват виновни за опиоидната епидемия. \"Янсен не е предизвикал опиоидната криза в Оклахома. Нито фактите, нито законът подкрепят тази присъда. Признаваме, че опиоидната криза е изключително сложен проблем в общественото здравеопазване и изпитваме дълбока симпатия към всички засегнати\", цитира CNBC изявление на генералния съветник на Джонсън и Джонсън, Майкъл Улман. Процесът започна в края на май и е първият от над 2000 съдебни производства, пред които са изправени няколко фармацевтични компании по същата причина. Според американските центрове за контрол и превенция на заболяванията през 2017 г. опиоидите, включително обезболяващите по лекарско предписание и хероинът, са убили 47 600 души поради предозиране в САЩ.", "date": "2019.08.28", "title": "Глобиха Джонсън и Джонсън с 572 милиона долара за причиняване на опиоидната криза в Оклахома"}
{"url": "http://www.classa.bg/%D1%81%D0%B2%D1%8F%D1%82/item/399292-%D1%80%D0%BE%D1%85%D0%B0%D0%BD%D0%B8-%D0%B8%D1%80%D0%B0%D0%BD-%D1%89%D0%B5-%D0%BD%D0%B0%D0%BC%D0%B0%D0%BB%D0%B8-%D0%B0%D0%BD%D0%B3%D0%B0%D0%B6%D0%B8%D0%BC%D0%B5%D0%BD%D1%82%D0%B8%D1%82%D0%B5-%D1%81%D0%B8-%D0%BF%D0%BE-%D1%8F%D0%B4%D1%80%D0%B5%D0%BD%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B8-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D1%81%D1%8A%D1%81-%D1%81%D0%B0%D1%89-%D0%B4%D0%BE-%D0%BE%D1%82%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5", "text": "Иранският президент Хасан Рохани заяви на 27 август, че отношенията между Техеран и Вашингтон няма да се подобрят и разговори между тях няма да се проведат, докато САЩ не отменят санкциите, наложени на Ислямската република. По време на реч, излъчвана по държавната телевизия, Рохани каза, че страната му „никога не е искала ядрени оръжия и винаги с е била готова да води разговори\". Той поясни обаче, че първо САЩ трябва да действат, „премахвайки всички незаконни и несправедливи санкции, наложени на Иран\". \"Без тази първа стъпка тази ключалка няма да бъде отворена\", каза Рохани. От друга страна, президентът повтори намерението на Техеран да спазва разпоредбите на Всеобхватния съвместен план за действие (JCPOA), но подчерта, че и другите подписали страни трябва да го направят. \"Ще продължим да намаляваме ангажиментите си по споразумението от 2015 г., ако нашите интереси не са гарантирани\", каза иранският президент. На 8 май Рохани обяви, че страната му вече няма да спазва две точки от Общия съвместен план за действие: няма да продава обогатен уран или тежка вода за период от 60 дни. Президентът също предупреди, че два месеца по-късно Техеран ще продължи да намалява спазването на ядреното споразумение, ако останалите членове на JCPOA не изпълнят ангажиментите си през този период. Впоследствие на 7 юли висши ирански представители заявиха, че Ислямска република ще започне да обогатява уран до над 3,6%, нивото, определено от ядреното споразумение. Освен това те увериха, че намаляването на техните ангажименти по пакта за 2015 г. ще продължи на всеки 60 дни. На 3 август иранският външен министър Мохамед Джавад Зариф обяви, че страната му ще предприеме \"трета стъпка\" за намаляване на задълженията си по ядреното споразумение. \"Третата стъпка за намаляване на ангажиментите ни ще бъде изпълнена в настоящата ситуация\", заяви той.", "date": "2019.08.28", "title": "Рохани: Иран ще намали ангажиментите си по ядрено споразумение и няма да преговаря със САЩ до отмяната на санкциите"}
{"url": "http://www.classa.bg/%D1%81%D0%B2%D1%8F%D1%82/item/399293-%D1%82%D1%80%D1%8A%D0%BC%D0%BF-%D0%BA%D0%B0%D0%B7%D0%B2%D0%B0,-%D1%87%D0%B5-%D0%BC%D0%B5%D0%BB%D0%B0%D0%BD%D0%B8%D1%8F-%D1%81%D0%B5-%D0%B5-%D0%B7%D0%B0%D0%BF%D0%BE%D0%B7%D0%BD%D0%B0%D0%BB%D0%B0-%D1%81-%D0%BA%D0%B8%D0%BC-%D1%87%D0%B5%D0%BD-%D1%83%D0%BD,-%D0%B2%D1%8A%D0%BF%D1%80%D0%B5%D0%BA%D0%B8-%D1%87%D0%B5-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D1%81%D0%B5-%D0%B5-%D1%81%D1%80%D0%B5%D1%89%D0%B0%D0%BB%D0%B0-%D1%81-%D0%BD%D0%B5%D0%B3%D0%BE", "text": "Президентът на Съединените щати Доналд Тръмп каза по време на пресконференция по време на закриването на срещата на Г-7 в Биариц (Франция), че първата дама на САЩ се е запознала със севернокорейския лидер. \"Ким Чен Ун, когото познавам изключително добре - първата дама също се запозна с Ким Чен Ун и мисля, че би се съгласила с мен - е човек със страна, която има огромен потенциал\", каза американският президент на 26 август Заслужава да се спомене, че Мелания Тръмп никога не е придружавала съпруга си по време на срещите му със севернокорейския лидер. В тази връзка Белият дом побърза да издаде разяснение по гореспоменатите изявления на Тръмп и обясни, че президентът просто има предвид, че Мелания се е запознала с Ким чрез описателните истории за севернокорейския лидер, разказани от нейния съпруг. \"Президентът Тръмп се доверява на жена си по много въпроси, включително подробни елементи от силните му отношения с президента Ким, и въпреки че първата дама не го е срещала, президентът чувства, че тя също го е опознала\" каза пред репортери прессекретарят на Белия дом Стефани Гришам, която също е и директор на комуникациите на първата дама.", "date": "2019.08.28", "title": "Тръмп казва, че Мелания \"се е запознала\" с Ким Чен Ун, въпреки че никога не се е срещала с него"}
{"url": "http://www.classa.bg/%D0%BA%D1%83%D0%BB%D1%82%D1%83%D1%80%D0%B0/item/399294-%D0%B2-%D0%BF%D0%B0%D0%BC%D0%B5%D1%82-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-%D0%BF%D0%B5%D1%82%D1%80%D0%BE%D0%B2-%D1%85%D0%B2%D1%8A%D1%80%D1%87%D0%B0%D1%89%D0%B8%D1%8F%D1%82-%D1%87%D0%BE%D0%B2%D0%B5%D0%BA", "text": "                “Когато говорим за делото му – огромно, респектиращо – неизменно иззад книгите наднича и лицето на мъдреца с благ, някак всепрощаващ глас и всевиждащи очила. Зад тях ни гледа неговата чиста душа на дете, с която преназова живота ни с цялата му пълнота и естественост. С таванските спомени и меките есени, когато и дъжд вали, и слънце грее, и се сбогуваме с най-скъпите си същества, и чудом се, чудим и смеем над самите себе си. Моят първи, осъзнат и тръпен досег до Валери Петров се състоя в ученичеството, когато заедно с приятелката ми Хариета четяхме всеки следобед на глас сатиричните поеми “История със знамена” и “Репортаж за трите “хаш”. Мисля си, особено втората, е засадила у нас крехките кълнове на съпротива срещу лъжата и обществения фалш; срещу въздуха на несвободата, който все повече се втвърдяваше и ставаше труден за дишане. Малко по-сетне видях поета на живо – беше някакво тържество, нему посветено, в музея на Яворов. Помня претъпканата, душна заличка, свенливо свития, почти сгънат о две Валери Петров. И Радой Ралин, който стои изправен до вратата и разказва прелюбопитни спомени – и смешни, и страшни. И все повтаря, набляга върху трудолюбието, не – върху работоспособността на поета. Спомня си някакъв запас, когато Валери Петров чертае старателно безупречни схеми с цветни моливи; или общите пребивавания в творческия дом в Хисаря, когато от шест заранта сяда пред пишещата машинка, за да превежда комедиите и историческите драми на Шекспир. Валери Петров слуша и сякаш все повече се смалява и смалява, затрупан от чуждите думи, които го разказват, променят, възхваляват, въздигат и приземяват. Изчезва и се слива с някакъв друг свой, митологичен образ, който напуска едва когато всички замлъкват и той зачита стиховете си. Музиката в стиховете на Валери Петров унася. От началото чуваш само нея, а сетне на пръсти и деликатно те превземат и мъдростта, и дълбоките води на Словото с трепкащите му нюанси, откривателски рими и смисли, с вечните “стари неща малко поновому”. Уникалното в делото на поета и преводача – аз бих го заменила с “претворителя” – Валери Петров е във факта, че едва ли можеш да го сбъркаш с другиго въпреки цялото му необозримо разнообразие. Но той си е той. И когато превежда “Фауст” на Гьоте (току-що излезе нов негов превод, изд. “Захарий Стоянов”); и когато превежда Джани Родари; и когато се смее горчиво над обществените недъзи; и когато се прощава с любовта и със своя баща. Той си е той между бляскавото, фойерверково остроумие на Шекспировите комедии и мъдрата занимателност на детските приказки; и когато превежда Превер, и когато пише “с любов и нежност” сценарии за киното; и на голия остров от великолепното си стихотворение “Японски филм”; и във филма “На малкия остров”    ", "date": "2019.08.28", "title": "В памет на Валери Петров: Хвърчащият човек"}
{"url": "http://www.classa.bg/%D1%81%D0%B2%D1%8F%D1%82/item/399295-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2%D1%81%D0%B5%D0%BA%D0%B8-%D0%BC%D0%BE%D0%BC%D0%B5%D0%BD%D1%82-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-ii-%D0%BC%D0%BE%D0%B6%D0%B5-%D0%B4%D0%B0", "text": "Британският премиер Борис Джонсън поиска от кралица Елизабет Втора да спре временно работата на парламента (пророгация) - поне до 14 октомври. Това съобщава Би Би Си. Тази дата е само две седмици преди крайния срок за излизане на Острова от Европейския съюз. Това означава, че депутатите най-вероятно няма да имат време да гласуват сделка за Брекзит и Великобритания ще напусне Общността без споразумение.      Джонсън категорично отрича, че това е неговата цел. На 14 октомври би трябвало да е годишното обръщение на монарха към двете камари и елита на Обединеното кралство. В момента британският парламент не заседава заради провеждането на годишните конференции на трите основни партии в страната. Последен ще се проведе Конгресът на управляващите консерватори. Очаква се той да приключи на 2 октомври.", "date": "2019.08.28", "title": "Извънредно! Всеки момент кралица Елизабет II може да..."}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399296-%D0%BC%D0%BE%D0%BD%D0%B8%D0%BA%D0%B0-%D0%B8-%D0%B0%D0%BD%D0%B4%D1%80%D0%B5%D0%B0-%D1%80%D0%B0%D0%B7%D0%BD%D0%B8%D1%89%D0%B8%D1%85%D0%B0-%D0%BC%D1%8A%D0%B6%D0%BA%D0%BE%D1%82%D0%BE-%D0%B4%D0%BE%D1%81%D1%82%D0%BE%D0%B9%D0%BD%D1%81%D1%82%D0%B2%D0%BE-%D0%BD%D0%B0-%D0%BA%D0%BE%D0%B1%D1%80%D0%B0%D1%82%D0%B0", "text": "Моника Валериева и Андреа стигнаха дъното с последния лайф, който пуснаха в социалните мрежи. Двете приятелки удивиха дори тези, които до този момент им се възхищаваха.    Обраната наскоро Моника Валериева и залязлата фолкпевица Андреа се пуснаха в лаф видео без грим. Това е първият шок, който трябваше да преживеят зрителите, но истинската бомба дойде след това, когато заговориха за... мъжките атрибути и колко е важен размерът.       Андреа тръгна да обяснява, че перфектният мъж за нея трябва да е духовно извисен човек. \"Човек не трябва да се вглъбява толкова във физическите дадености на друг човек. С времето разбрах, че тези неща са временни\", категорична е бившата на Кубрат Пулев.   Това откровение на Андреа предизвика неистов смях у Валериева. \"Трябва да е с голям член, задължително! Представяш ли си го човек на изкуството, бля-бля, занимава се с някакви тъпотии и накрая с пишна нюню.Аз с времето разбрах, че пенисът не е временен, върви си с мъжа и е добре да бъде с нормални размери\", смая с тъпотиите си Мона и стана за подигравка в социалните мрежи.      Появиха се коментари, че вероятно двете деликатно се опитват да засегнат бившия на Андреа - боксьорът Кубрат Пулев. Хората в социалните мрежи предполагат, че зад коментарите за \"малка пишка\" Моника визира мъжкото достойнство на Кобрата.      С този чат двете са искали да го засегнат, след като захвърли певицата и тя остана без мъж, без кариера и с не особено привлекателна визия.", "date": "2019.08.28", "title": "Моника и Андреа разнищиха мъжкото достойнство на Кобрата"}
{"url": "http://www.classa.bg/%D1%81%D0%B2%D1%8F%D1%82/item/399285-bugatti-%D0%B7%D0%B0-8-%D0%BC%D0%BB%D0%BD-%D0%B5%D0%B2%D1%80%D0%BE", "text": "Bugatti отново зарадва милионите си фенове и малцината си потенциални клиенти с поредната си суперкола. Лимитираният модел Centodieci, който бе показан на специално събитие на изложението за редки автомобили в Пебъл бийч, САЩ, ще бъде сглобен в тираж от 10 екземпляра, като производителите се похвалиха, че всичките са продадени на цена от 8 милиона евро, и то преди ДДС-то! \r\n   \r\n   За разлика от струващия 18,7 милиона долара   на Bugatti, Centodieci не е най-скъпият модел на марката, но е един от най-бързите и най-мощният. \r\n Максималната скорост на Bugatti Centodieci  е ограничена  по електронен път  до 236 мили в час,  или 380 км/ч \r\n Осемлитровият двигател W16 с четири турбокомпресора е от Chiron, но е напомпан с още 100 “кончета” отгоре – от 1500 на 1600 конски сили. \r\n Вместо с V12 Bugatti Centodieci разполага с емблематичния 8-литров W16 двигател с 1600 к.с., достигащи максимума при 7000 об./мин, като трябва да се отбележи, че допълнителният вход за въздух в зоната на масления охладител надеждно регулира температурата на двигателя с повишена производителност. \r\n Centodieci е способен да спринтира от 0 до 100 км/ч за едва 2,4 секунди, до 200 км/ч за 6,1 секунди  и до 300 км/ч  за 13,1 секунди \r\n           Предаването на огромния въртящ момент от над 1600 Нм към колелата се осъществява от специална седемстепенна преселективна роботизирана трансмисия, като задвижването постоянно е 4х4. Bugatti Centodieci е с 20 кг по-лек от Chiron, благодарение на още по-голямото използване на въглеродни влакна – в механизма на чистачките и вградените греди против преобръщане. \r\n Това дава възможност суперколата да има сензационното съотношение мощност/маса от само 1,13 килограма на конска сила. \r\n “Повишената мощност и по-ниското тегло допълнително подобряват производителността за още по-добро ускорение при високи скорости. Centodieci предлага на нашите клиенти подобрено съотношение между мощност и тегло и още по-динамично управление”, доволен е босът на компанията Стефан Винкелман. \r\n Моделът Centodieci  е създаден в чест  на 110-годишнината  на Bugatti \r\n Самата дума Centodieci на италиански означава 110. \r\n Пълното име на модела обаче е Bugatti EB110 Super Sport Hommage. По този начин французите отдават почит на легендарното Bugatti EB110 Super Sport, което бе създадено в чест на 110-годишнината на основателя на марката и представено през септември 1991 г. \r\n Тогавашният EB110 е единственият Bugatti, произведен от бившия италиански собственик Романо Артиоли във фабриката в Кампогалиано, Италия, а не в известния замък на компанията във Франция. \r\n Суперколата се предлага в уникален  бял мраморен цвят като пълен контраст на модела, показан през март на салона в Женева – La Voiture Noire, който бе изцяло черен. Bugatti направи само една La Voiture Noire, която вече има купувач, въпреки че машината няма да е готова поне още две години и половина. \r\n Новият мраморен модел на компанията е получил характерните за автомобила отпреди 28 години елементи: предна част с дълги тесни прорези, тесни хоризонтални фарове, малка подкова на радиаторната решетка, пет кръгли отвора зад страничните прозорци, странични L-образни въздухозаборници и карбонов сплитер. LED фаровете са преработени. С една дума, това не е просто стайлинг пакет, а резултат на сериозна работа. Двигателното отделение отново е на показ, след като е покрито с дебело стъкло. \r\n   \r\n \r\n", "date": "2019.08.28", "title": "Bugatti за 8 млн. евро"}
{"url": "http://www.classa.bg/%D1%81%D0%B2%D1%8F%D1%82/item/399286-%D0%BD%D0%BE%D0%B2-%D0%BF%D0%BE%D0%B4%D1%85%D0%BE%D0%B4-%D1%89%D0%B5-%D1%81%D0%BF%D0%B0%D1%81%D0%B8-%D0%B5%D0%B2%D1%80%D0%BE%D0%BF%D0%B0", "text": "В Елисейския дворец пред около 200 дипломати френският президент Еманюел Макрон призова за нова по-смела дипломация. Според него тя е необходима, за да се избегне изчезването на Европа пред лицето на Китай и САЩ. Той призова за сближаване между Европейския съюз и Русия.   „Да се изтласка Русия от Европа е една голяма грешка. Мястото на Русия не е да бъде младшият партньор на Китай“, каза френският държавен глава, съобщава БГНЕС. В самото начало на речта си Макрон подчерта, че световният ред се намира в невиждана криза на пазарната икономика, но преди всичко се намира в епохата на големите сътресения, както технологични, така и екологични. „Няма никакво съмнение, че ние живеем в епохата на края на западната хегемония. Това е и причината за необходимостта от създаването на европейска цивилизация“, добави той.     „Ако продължим да работим, както преди, независимо дали сме компания, , дипломат, военен или президент, ние окончателно ще загубим контрола и тогава ще се стигне до заличаване. Това мога да ви го гарантирам“, подчерта Макрон . „Ние знаем, че цивилизациите изчезват… Европа ще изчезне и тогава светът ще бъде изграден около два полюса: САЩ и Китай. Тогава ще трябва да избираме между тези две доминиращи сили. Изправени пред тази перспектива има една нова стратегия, тази на адаптацията. Да вземем нашата част от играта и да тежим на мястото си. Мисля само за едно нещо за стратегията на смелостта, на поемането на риска“, каза Макрон. Той призова френските дипломати да бъдат много по-активни в този бързо променящ се свят и да използват цялата си тежест. „Всичко, което правим в момента и всичко, което ще правим, може би няма да бъде успешно. Ще има хора, които ще казват, че няма да успеем. Но това не е най-страшното. Смъртоносно ще бъде, ако не се опитаме да го направим“, каза Макрон и повтори призива към дипломатите да променят навиците си, увеличавайки контактите си с гражданското общество. „Ние сме единствените, за които обездвижването е смъртоносно. Останалите могат да имат многонационална, едностранна или двустранна стратегия, но ние не. Франция и Европа трябва да преразгледат начинът си на мислене, автоматичните си подходи и да се реинвестира в международните институции. И това, което най-силно ви призовавам да правите е да имате тази смелост и в известен смисъл свобода на действие“, добави стопанинът на Елисейския дворец.", "date": "2019.08.28", "title": "Нов подход ще спаси Европа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399277-%D0%BA%D0%B0%D0%BA-%D0%B8%D0%B2%D0%B0%D0%BD-%D0%BA%D0%BE%D1%81%D1%82%D0%BE%D0%B2-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%B7%D0%B5%D0%BC%D0%B5%D0%B2%D0%BB%D0%B0%D0%B4%D0%B5%D0%BB%D0%B5%D1%86-%D0%BD%D0%B0-503,7-%D0%B4%D0%BA%D0%B0-%D1%81%D1%80%D0%B5%D1%89%D1%83-1,1-%D0%BC%D0%BB%D0%BD-%D0%BB%D0%B2", "text": "В последните две десетилетия \"Албена\" се оказва един от най-големите инвеститори в земи на територията на община Генерал Тошево. Няколко десетки са сделките, които показват засиления интерес на акционерното дружество да изкупува земеделски земи в региона. Като цяло \"Албена\" не продава, но винаги има изключение, особено, ако то е по отношение на Иван Костов и съпругата му Елена Костова. Така в рамките на две последователни години - 2016 и 2017, Костови придобиват общо 503,7 дка земеделски земи на обща стойност 1 114 677, 65 ст., показват данните в Службата по вписвания в Генерал Тошево.           В края на 1997 година, броени месеци след като начело на Министерския съвет застава Иван Костов, а ръководената от него партия държи контрола и над останалите власти – законодателна и съдебна, както и президентската институция, държавата набързо продава една от \"перлите\" на Черно море – строения през 60-те и 70-те години на миналия век курорт \"Албена\". 20 години по-късно Иван Костов се оказва крупен земевладелец, благодарение именно на \"Албена\" АД, а търгуваната на борсата публична компания с активи за над половин милиард лева се оказва в ръцете на икономически фигури, натрупали първите си милиони именно през Костовия управленски мандат, пише в   сайтът \"Блиц\" през месец юни миналата година, който хвърля повече светлина върху проверката на НАП срещу семейството на бившия премиер, за която   във вторник пред бТВ. В последните две десетилетия \"Албена\" се оказва един от най-големите инвеститори в земи на територията на община Генерал Тошево. Няколко десетки са сделките, които показват засиления интерес на акционерното дружество да изкупува земеделски земи в региона. Като цяло \"Албена\" не продава, но винаги има изключение, особено, ако то е по отношение на Иван Костов и съпругата му Елена Костова. Така в рамките на две последователни години - 2016 и 2017, Костови придобиват общо 503,7 дка земеделски земи на обща стойност 1 114 677, 65 ст., показват данните в Службата по вписвания в Генерал Тошево.         Инвестиция на толкова крупна сума е повече от рискова, като се има предвид, че цената на придобиване за един декар излиза около 2200 лв. Фактът, че разплащането е извършено по банков път означава, че Елена и Иван Костови са декларирали произхода на средствата и би трябвало да са платили дължимите данъци. Като се има предвид истерията, в която Костови изпаднаха покрай източването на Корпоративна търговска банка от мажоритарния й собственик Цветан Василев и риска да загубят преференциалния си влог, който бе близо десет пъти по-малък като размер от направената инвестиция в земята в Добруджа, то трябва да има някакъв достатъчно основателен мотив за решението на някогашния премиер.  Закупените от Костови 503 декара попадат в землищата на съседните села Чернооково и Кардам, които от своя страна, заедно с още 16 села, влизат в рамките на газовото находище \"Спасово\". През 2016 г. става ясно, че именно край селата Чернооково и Кардам, където Костови спешно са закупили земя за над 1,1 млн. лв., е било предвидено изграждането на две сондажни площадки за добив на газ. Но се появява един солиден проблем – човешкият фактор, в лицето на местните жители, мнозина от които дори и не подозират, че крупен земевладелец в тяхно село е станал идеологът на криминалната приватизация Иван Костов. Почти 97% от жителите на Генерал Тошево и селата, влизащи в общината, се обявиха категорично против проучванията и добива на природен газ. Това стана на проведения в края на 2017 г. референдум. По-късно и експертният съвет на Регионалната инспекция по околната среда и водите във Варна отхвърли с мнозинство от 34 гласа срещу 3 реализирането на проекта на \"Русгеоком БГ\" ЕАД за добив на газ в находище \"Спасово\". Така Костови останаха без шанс да реализират спекулативна печалба. За това говорят данните в имотния регистър, според които земята на Елена и Иван Костови е отдадена под аренда на местния земеделски стопанин Ертол Тефиков за срок до 2025 година. Куриозното в случая е, че съпругата на фермера е сред противниците на добива на газ в Добруджа, а самият Ертол Тефиков е запален ловец, докато Костов още от премиерските години обичаше да парадира, че има вегетарианска душа. Превръщането на Костов в крупен земевладелец в \"Златна Добруджа\" обаче разкрива низ от скрити свързаности, които обясняват други публични инициативи.  В началото на януари 2018 г. трима издатели - Иво Прокопиев, Огнян Донев и Сашо Дончев, седнаха на една маса, за да обявят, че са загрижени за бъдещето на медиите в България. И тримата отричат да използват медиите си за търговия с влияние и натиск върху държавни органи, макар реалността да е точно обратната.  Както се оказва и сега – зад компанията \"Русгеоком БГ\" ЕАД, която засега не успява да получи \"зелена\" светлина за добив на газ в \"Златна Добруджа\" стои именно Сашо Дончев. (\"Русгеоком БГ\" ЕАД е собственост на \"Ди Ди инвестмънт\". В края на 2017 г. в борда на директорите й са Сашо Дончев и двамата му синове.) Фирма, свързана с Огнян Донев пък има дял в собствеността на \"Албена\" АД. (Април 2016 г. \"Телекомплект Инвест\" АД, свързана с Донев, придобива 6,36% от \"Албена Инвест Холдинг\", продавач е \"Албена\" АД.) Пенсионно дружество, което от години бива свързано с интересите на Иво Прокопиев, също е сред големите акционери в \"Албена\" АД. И това далеч не е всичко – председател на Борда на Съвета на директорите на \"Албена\" АД е Радосвет Радев, известен още като собственик на Дарик радио.  Същото в последните две-три години усилено следи темата с добива на газ в района на Генерал Тошево. В опит да успокои населението, компанията \"Русгеоком БГ\" твърди, че ще прави проучване за добив на природен, а не на шистов газ. Но нека си припомним какво казва на 20 декември 2014 г. именно Иван Костов, при това пред Дарик радио на Радосвет Радев: Две години по-късно – декември 2016 г., Елена и Иван Костови купуват първите си ниви край намиращите се едно до друго села Чернооково и Кардам.  В редица цивилизовани държави публичните коментари и последвалите инвестиции, които оказва се далеч не са случайни, биха изисквали регистрирането на Костов като лобист. Но както е известно, у нас все още няма Закон за лобизма. Няма как да бъде търсена отговорност на Костов и за конфликт на интереси и политическа корупция. Най-малко заради изтеклата давност около приватизацията на курорта \"Албена\". Но пък за пореден път онагледява скритите зависимости между представители на икономически кръгове и свързаните с тях политически лица, най-малкото, защото поне за трима от четиримата споменати бизнесмени е валиден фактът, че станалото нарицателно заради ширещата се корупция управление на Иван Костов е било златна мина за натрупването на значителни печалби.     Сделки между \"Албена\" АД и Елена и Иван Костови за земи в община Генерал Тошево   Декември, 2016 г.  44,4 дка – нива – с. Кардам, местност Хижата  283 дка – нива – с. Чернооково  50 дка – нива – с. Чернооково, местност Кованлъка Октомври, 2017 г.  101,3 дка – нива – с. Кардам, местност Хижата  25 дка – нива – с. Кардам, местност Хижата  Общо закупените земи от Елена и Иван Костови от \"Албена\" АД възлизат на 503,7 дка, за които са платени 1 114 677, 65 лв.           НАП установила 400 хил. лв. с недоказан произход на Иван и Елена Костови Ревизия на НАП е открила около 400 хил. лв. с недоказан произход на бившия премиер Иван Костов и съпругата му Елена. Това обяви самия той в ефира на бТВ. Според Костов парите са съвсем чисти, а сумата е толкова голяма защото средствата били добре управлявани от финансов инвестиционен фонд. Едната половина са негов заем, а другата хил. - на съпругата му, като с тези средства е закупена земя в Добруджа.  каза Костов пред телевизията. Според него става дума за политическа атака преди местните избори заради връзката му с \"Демократична България\". \", каза още бившият премиер.    ", "date": "2019.08.28", "title": "Как Иван Костов се превърна в земевладелец на 503,7 дка срещу 1,1 млн. лв."}
{"url": "http://www.classa.bg/%D1%81%D0%B2%D1%8F%D1%82/item/399278-%D0%BF%D1%83%D1%82%D0%B8%D0%BD-%D0%BF%D1%80%D0%B5%D0%B4%D0%B8-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%BF%D0%BE-%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C-%D1%89%D0%B5-%D0%BF%D0%BE%D1%82%D0%B5%D1%87%D0%B5-%D0%B3%D0%B0%D0%B7-%D0%BA%D1%8A%D0%BC-%D1%82%D1%83%D1%80%D1%86%D0%B8%D1%8F", "text": "        Владимир Путин отбеляза като цяло, че Русия и Турция си сътрудничат тясно в енергийния сектор. Той припомни, че „Росатом“ строи първата АЕЦ „Аккую“ в Турция. Първият енергиен блок трябва да бъде пуснат в експлоатация през 2023 г. по случай сто-годишнината на Република Турция.  „Подчертавам, че и двата проекта - и АЕЦ „Аккую“, и „Турски поток“ - отговарят на най-високите екологични и технологични изисквания и ще станат ключови елементи за осигуряване на регионална и европейска енергийна сигурност“, заключи Путин. Основната задача в Сирия е да се стабилизира ситуацията и да гарантира напредването на процеса на политическо уреждане, подчерта Владимир Путин. \"Ключовото внимание, разбира се, беше обърнато на ситуацията в Сирия. Русия и Турция си сътрудничат тясно във Астанския формат с участието на Иран. Според нас този формат е най-ефективният механизъм за решаване на сирийската криза. Ние вярваме, че на този етап най-важното е да се съсредоточим върху окончателната стабилизация на условията на място и напредване на процеса на политическо уреждане\", каза Путин. Той отбеляза, че по време на срещата той е обсъдил с турския си колега въпроси, свързани с формирането и стартирането на Сирийския конституционен комитет. Путин изрази надежда, че този комитет ще може да започне работата си в Женева в съвсем близко бъдеще. Президентът потвърди, че през септември ще посети Анкара, за да участва в срещата на върха Русия-Иран-Турция за разрешаване на ситуацията в Сирия. Турция ще предприеме всички необходими мерки, за да защити своите войници в Сирия, заяви от своя страна турският президент Реджеп Тайип Ердоган. \"Тук (в Идлиб) ситуацията стана толкова сложна, че в момента нашите войски са в опасност. Не искаме това да продължи. Всички необходими стъпки ще бъдат предприети навреме, ако е необходимо\", каза той. Ердоган каза още, че действията на сирийската правителствена армия, която извършва бомбардировки, включително на граждански цели в зоната за деескалация в Идлиб, възпрепятстват прилагането на меморандума, подписан в Сочи. „Според меморандума от Сочи, който подписахме миналия септември, успяхме да постигнем относителна стабилност, но, за съжаление, от май насам правителството (на Сирия), извършвайки бомбардировки над цивилни цели, прекъсна това относително спокойствие. Това усложнява прилагането на меморандума от Сочи\", каза Ердоган.      ", "date": "2019.08.28", "title": "Путин: Преди края на годината по „Турски поток“ ще потече газ към Турция"}
{"url": "http://www.classa.bg/%D1%81%D0%B2%D1%8F%D1%82/item/399279-%D0%B0%D0%BA%D1%86%D0%B8%D1%8F-1005-%D0%B5%D0%B4%D0%BD%D0%B0-%D0%BE%D1%82-%D0%BD%D0%B0%D0%B9-%D0%B7%D0%BB%D0%BE%D0%B2%D0%B5%D1%89%D0%B8%D1%82%D0%B5-%D1%82%D0%B0%D0%B9%D0%BD%D0%B8-%D0%BD%D0%B0-%D0%BD%D0%B0%D1%86%D0%B8%D1%81%D1%82%D0%BA%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F", "text": "\"Акция 1005\" - зад това кодово наименование се крие една от най-зловещите и най-тайни операции в хитлеристка Германия. Зверствата, извършени в рамките на тази акция, са потресаващи.       Една от най-добре пазените тайни на „Третия Райх\" - така германските медии наричат „Акция 1005\", която през втората половина на Втората световна война има за цел да унищожи доказателствата за геноцида и масовите убийства, извършвани от нацистите в окупираните територии. В навечерието на 80-годишнината от началото на войната хамбургският историк Андрей Ангрик издаде двутомно проучване по темата, озаглавено „Акция 1005: унищожаване на следите от престъпленията на нацистите 1942-1945\". Книгата има обем от близо 1 400 страници и получи блестящи рецензии от специализираната критика. Издателство „Валщайн\" я представя така: По заповед на Химлер „Зад кодовото наименование „Акция 1005\" се крие една от най-ужасните и същевременно най-тайни операции в „Третия Райх\": през 1942 година на ръководството на Имперската служба за сигурност е наредено да заличи всички масови гробове на териториите, окупирани от Германия. Съгласно заповедта, тези гробове трябва да бъдат открити, труповете да се ексхумират и изгорят, а накрая мястото да се камуфлира. Самата работа са принудени да вършат евреи от гетата, военнопленници и затворници. Освен това трябвало да се унищожат наличните документи и други информации, имащи връзка с избиването на европейските евреи и на съветски военнопленници, с унищожаването на роми и с екзекуциите на полски националисти. В резултат от дългогодишните си проучвания Андрей Ангрик успява в максимална степен да реконструира мащабите на операцията и да посочи извършителите и участващите подразделения.\"     В началото целта била да се осигури „безпрепятствено функциониране\" на лагерите на смъртта. Хиляди трупове от тези лагери трябвало да бъдат унищожени колкото е възможно по-бързо и без остатък, включително и поради опасността от замърсяване на подпочвените води. Когато обаче през 1943 германската армия минава в отстъпление, на преден план излиза необходимостта да се заличат и масовите гробове в окупираните територии. Хамбургският историк Андрей Ангрик с основание твърди, че унищожаването на милиони трупове и камуфлирането на масовите гробове изисква почти непосилна логистична организация. \"Технологията\" на Блобел В общия случай операциите протичали така: районът първо се изолирал с ограда срещу външни погледи, след което затворниците разкопавали масовите гробове и измъквали труповете с голи ръце или с помощта на инструменти. Паул Блобел дълго време „усъвършенствал\" системата и в крайна сметка се получило нещо примитивно, но ефикасно: труповете били напластявани върху \"скари\" от релси, където били изгаряни. Преди това обаче ги преброявали и събирали наличните ценности (най-вече зъболекарско злато), които „по надлежния ред\" отивали в Райхсбанк. Замисълът бил труповете да бъдат изгорени без остатък, но когато се налагало, пленниците смилали останалите кости с подръчни средства и изсипвали смляното в реките или в изоставени мини. По време на изгарянето върху \"скарите\" огънят бил подсилван с човешки мазнини, изчегъртани от масовите гробове. Труповете се напластявали върху релсите винаги с главите навън. И когато понякога главите се откъсвали от телата, пленниците имали задачата да ги събират и да ги хвърлят отново върху кладата. Според германския историк, има и документирани случаи на канибализъм - поради това, че пленниците почти умирали от глад. Престъпление без наказание През август 1944 Блобел на практика прекратява „акцията\", защото вижда, че губи надпреварата с времето. Неговото специално подразделение е преместено в Словения, където се включва в преследванията срещу партизаните. През последните месеци от войната трупове систематично се изгарят единствено в концентрационните лагери. Участниците в „Акция 1005\" старателно се подготвят и за следвоенните времена - под фалшива идентичност те се опитват да се укрият. Само малцина са изправени пред съда след 1945 година, като част от тях се отървават без присъди. Паул Блобел е осъден в Нюрнберг на смърт, макар и не заради „Акция 1005\". Обесен е през юни 1951 година.         От обширни публикации в „Зюддойче Цайтунг” и „Ди Цайт\" научаваме още подробности. Заповедта за операцията издава самият Хайнрих Химлер, а с осъществяването ѝ е натоварен офицерът от SS Паул Блобел. Мотивите са очевидни. След поражението на Вермахта край Москва в началото на 1942 година Хитлер и неговите военни осъзнават, че Съветският съюз не може да бъде превзет с „блицкриг\", както стана с Полша и Франция. В същото време правителствата в изгнание на окупираните европейски страни приемат декларация, в която предупреждават, че германските военни престъпления ще бъдат наказани. За масовите разстрели, извършвани от германците по време на похода им на изток, вече се говори от доста време. Нацисткото ръководство е обезпокоено, че пропагандното разпространяване на подобни „ужасяващи съобщения\" може да подрони лоялността на народа, да снижи бойната готовност на войниците и да подкопае устоите на режима. Съвестта на населението не бива да се натоварва със сведенията за масовите убийства, извършвани планомерно от окупационните сили, смятат лидерите на режима, които обаче сами добре знаят за престъпленията. Ето защо още на един съвсем ранен етап е забранено да се заснемат екзекуциите. По-късно Химлер нарежда да бъдат унищожени всички налични снимки и филмов материал, заедно с негативите. След което на дневен ред излиза и „Акция 1005\". Впрочем, думата \"акция\" е сред най-любимите в речника на националсоциалистите - и неслучайно тази безпримерно зловеща операция получава тъкмо това име. „Технологията\" на Блобел позволявала на една клада да се изгарят до 1 000 трупа. Хората, които били принудени да вършат тази чудовищна работа, Блобел цинично нарича „фигури\" или „мъртъвци във ваканция\". В края на всяка операция техните надзиратели ги убивали, обикновено с изстрел в тила. Или просто ги хвърляли живи на кладата.", "date": "2019.08.28", "title": "\"Акция 1005\": една от най-зловещите тайни на нацистка Германия"}
{"url": "http://www.classa.bg/%D1%81%D0%B2%D1%8F%D1%82/item/399280-%D1%82%D1%80%D1%8A%D0%BC%D0%BF-%D1%81%D0%B5-%D1%81%D0%BA%D0%B0%D1%80%D0%B0-%D1%81-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D0%B3-7-%D0%B7%D0%B0%D1%80%D0%B0%D0%B4%D0%B8-%D1%80%D1%83%D1%81%D0%B8%D1%8F", "text": "Предложението за възстановяване на Г-8 скара главата на американската държава Доналд Тръмп с други лидери на Г-7, заявиха дипломатически източници в Биариц. Стопанинът на Белия дом не подкрепя мнението, че Г-7 трябва да бъде асоциация на либералните демокрации. Американският президент настоява да се върне форматът Г-8 с участието на Русия. Твърди се, че италианският премиер Джузепе Конте е съгласен с Тръмп, но той вече е подал оставка. Неутралната позиция е заел японският премиер Шиндзо Абе. Останалите лидери на Г-7, както пише вестникът, се противопоставят на завръщането на Русия.     Те смятат, че Г-7 е „семейство, клуб, общност от либерални демокрации“. Според тях ръководителят на руската държава Владимир Путин „не олицетворява това“. Тръмп гледа на Г-7 по различен начин. Президентът на САЩ иска да види Русия в Г-8, за да може Иран, Сирия или КНДР да бъдат обсъждани с участието на Москва. Преди срещата на високо равнище въпросът за участието на Русия беше повдигнат от Тръмп и френския президент Еманюел Макрон. Москва подчерта, че присъединяването към Г-7 не е самоцел.  ", "date": "2019.08.28", "title": "Тръмп се скара с лидерите на Г-7 заради Русия"}
{"url": "http://www.classa.bg/%D1%81%D0%B2%D1%8F%D1%82/item/399281-%D1%81%D1%83-30%D1%81%D0%BC-%D0%B8%D0%B7%D0%BF%D1%8A%D0%BB%D0%BD%D0%B8%D1%85%D0%B0-%D0%B8%D0%B7%D1%81%D1%82%D1%80%D0%B5%D0%BB%D0%B2%D0%B0%D0%BD%D0%B8%D1%8F-%D0%BD%D0%B0-%D1%80%D0%B0%D0%BA%D0%B5%D1%82%D0%B8-%E2%80%9E%D0%B2%D1%8A%D0%B7%D0%B4%D1%83%D1%85-%D0%B2%D1%8A%D0%B7%D0%B4%D1%83%D1%85%E2%80%9C-%D0%BD%D0%B0%D0%B4-%D0%BA%D1%80%D0%B8%D0%BC", "text": "Изтребители Су-30СМ извършиха бойни изстрелвания на ракети „въздух-въздух“ по въздушни цели при стрелба в Крим, съобщи пресслужбата на Черноморския флот. „По време на тренировъчните полети пилотите успешно спазиха стандартите за издигането на самолети във въздуха за прихващане и унищожаване на въздушни цели на условен враг, разработиха набор от мерки за търсене, откриване и унищожаване на въздушни леки цели с ракети „въздух-въздух“, съобщава флотът.     От там добавиха, че по време на ученията част от екипажите са участвали в поставянето на малки леки цели, които се използват за симулиране на въздушни цели на противника. Общо бойните тренировъчни мисии бяха изпълнени от 10 Су-30СМ от Военновъздушните сили и Силите за противовъздушна отбрана на Южния военен окръг. През септември 2018 г. в мрежата се появи видео за зареждане на изтребители Су-30СМ и бомбардировачи Су-24М и Су-34 под тежкия облачен покров в небето над Крим.  ", "date": "2019.08.28", "title": "Су-30СМ изпълниха изстрелвания на ракети „въздух-въздух“ над Крим"}
{"url": "http://www.classa.bg/%D1%81%D0%B2%D1%8F%D1%82/item/399282-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0%D1%85%D0%B0-%D1%8F%D0%B4%D1%80%D0%B5%D0%BD%D0%B0-%D0%B3%D0%B8%D0%B1%D0%B5%D0%BB-%D0%BD%D0%B0-%D0%BB%D0%B8%D1%82%D0%B2%D0%B0", "text": "Предполага се, че атомната електроцентрала, която се строи в Беларус, заплашва Литва с \"ядрена гибел\", заяви Витаутас Ландсбергис, бивш шеф на Върховния съвет на републиката и ръководител на консервативната партия \"Съюз на отечеството - Християндемократи на Литва\". Според него Беларус и Русия, с помощта на които изграждат БелАЕЦ, „не се интересуват от безопасността на електроцентралата“. „В Русия и Беларус не са обявили отрано датите за спазването на стандартите за безопасност, а датите за зареждане на гориво и техническо въвеждане в експлоатация. За тях сигурността не е най-важното... Отговорът засега е тиха икономическа защита, отказът на Литва да финансира собствената си смърт“, заяви Ландсбергис.     Той добави, че пускането на съоръжението ще бъде „обричане на гибел“ за Литва, а \"жизнеспособността\" на електроцентралата ще се определи от \"алчността на транзитния бизнес на Латвия\". „Предстоящите катастрофи за ядрено, демографско и глобално затопляне могат да обърнат всичко като Божията ръка в неочаквана посока“, каза политикът. Литва отправя претенции към БелАЕЦ почти от момента, в който Минск прие решение за изграждането ѝ. По-рано през август бе съобщено, че Вилнюс иска да създаде международна коалиция срещу изградената на беларуска атомна електроцентрала.    ", "date": "2019.08.28", "title": "Предсказаха ядрена гибел на Литва"}
{"url": "http://www.classa.bg/%D1%81%D0%B2%D1%8F%D1%82/item/399283-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D0%B2-%D1%80%D1%83%D0%BC%D1%8A%D0%BD%D0%B8%D1%8F", "text": "В Румъния управляващите социалдемократи открай време летят към пропастта. \"Великият им вожд\" Драгня е в затвора, а неговата марионетка Дънчила мисли явно само за собственото си бъдеще.  Тя е в основата на новата криза.         Дежавю по румънски: отново в навечерието на президентски избори се разпада една без друго крехка правителствена конструкция. Предателство, измамено доверие, размяна на обиди и обвинения - в крайна сметка опозицията ще тръгне към вот на недоверие. Така се прави политика в Румъния открай време. Изоставените социалдемократи (СДП) на министър-председателката Виорика Дънчила са се вкопчили във властта и възнамеряват да управляват с правителство на малцинството. В същото време доскорошните им партньори от уж либералната партия АЛДЕ плетат нови връзки с разбунтували се социалисти от обкръжението на бившия премиер Виктор Понта, а консервативната Национал-либерална партия (НЛП), която е в опозиция, осъзнава, че сега е моментът да действа, но въпреки това сякаш не смее да посегне към премиерския пост. Провалът на социалдемократите Румъния бележи траен икономически растеж, но въпреки това икономиката на страната е като разграден двор. Заплатите и пенсиите бяха повишени по политически причини и без финансово покритие, а оповестените с много апломб велики проекти в областта на здравеопазването и на недъгавата инфраструктура вече от три години си остават само на хартия - досега нищо не е свършено. И всеки, който точно в този момент поеме правителството, ще има доста да пати.     Управляващата все още СДП вече е изправена пред собствените си руини. Допитванията показват, че откакто спечели отчетлива победа на изборите през 2016 година, тя е изгубила половината от избирателите си, а междувременно \"изгоряха\" и близо 100 нейни министри. \"Великият ѝ вожд\" Ливиу Драгня е зад решетките заради корупция и злоупотреба с власт, а неговата марионетка Дънчила се опитва да подсигури собственото си политическо бъдеще и в резултат на това вече е подкарала каруцата към реката. Каруцата, в която седят и партията ѝ, и правителството. На международната сцена СДП се намира в изолация - заради неспирните ѝ атаки срещу върховенството на закона и правосъдието партията е черна овца дори в семейството на европейските социалисти ПЕС.На Дънчила обаче властта ѝ се услажда и тя възнамерява да продължи, без да се интересува от загубите. Целта ѝ е ясна: президентството. Тъкмо това е и в дъното на сегашната правителствена криза. Лидерът на АЛДЕ и председател на Сената Калин Попеску-Търичану досега се надяваше, че има добри шансове да бъде издигнат като общ кандидат на коалицията. Но министър-председателката, която дълго време се проявяваше главно като незабележима и услужлива помощничка на своя велик кумир Драгня, обърка сметките на Търичану. Тя самата иска да превземе върха на властта в Румъния и вече оповести с фанфари кандидатурата си за президентските избори тази есен. На Дънчила ѝ бе пределно ясно, че покрай това нейното собствено правителство може да се разпадне. Но явно тя бе решила, че рискът си заслужава. Рейтингът на Дънчила е катастрофален Виорика Дънчила вече от доста време се изживява като майка на нацията, която е орисана за велики дела. И сякаш съвсем не забелязва факта, че рейтингът ѝ е катастрофален. Със 7,5% подкрепа тя дори не би влязла в тесния кръг кандидати за президентското кресло. Сегашният президент Клаус Йоханис, който отново се кандидатира с подкрепата на опозиционната НЛП, води в допитванията с голяма преднина пред всички останали, получавайки над 40% подкрепа. От известно време насам Социалдемократическата партия лети към пропастта. В това няма съмнение. Но след сегашното си фиаско тази партия навярно за дълго време ще отиде на политическата резервна скамейка.      ", "date": "2019.08.28", "title": "Какво става в Румъния?"}
{"url": "http://www.classa.bg/%D1%81%D0%B2%D1%8F%D1%82/item/399284-%D0%B8%D0%B7%D1%82%D0%BE%D1%87%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B1%D0%B8%D0%BB%D0%B0-%D0%BA%D0%B0%D1%82%D0%BE-%D0%B3%D0%B4%D1%80", "text": "Много хора от бившата ГДР все още са разочаровани, те се чувстват неразбрани и незабелязани от западното общество. Десните популисти от \"Алтернатива за Германия\" умело се възползват от тези нагласи.       Без движението за граждански права в бившата ГДР днешна Германия би изглеждала различно. Съвсем различно. Преди 30 години десетките хиляди активисти допринесоха за падането на Берлинската стена и за обединението на страната, която бе разделена в продължение на десетилетия. Те настояваха за свобода и човешки права. Сега, непосредствено преди местните избори в три източногермански провинции, техните лозунги биват инструментализирани от десните популисти. \"Стани правозащитник\", \"Приключи промяната\", \"Изтокът се пробужда\" - с тези лозунги \"Алтернатива за Германия\" иска да спечели повече гласове на предстоящите местни избори в Саксония, Тюрингия и Бранденбург. Призивите напомнят за годините след промените, свързани за мнозина със страх, разочарование и неизпълнени очаквания. \"Чувствам се като в ГДР\" На уебстраницата си \"Алтернатива за Германия\" сравнява днешна Германия с някогашната ГДР. \"Който днес мисли по-различно, е потискан точно така, както навремето са го правели от ЩАЗИ\", пише там. Министерството на държавната сигурност на ГДР шпионираше опозиционерите, сплашваше инакомислещите и грубо потъпкваше гражданските права. \"Точно като в ГДР се чувствам\", каза наскоро Бьорн Хьоке. А всъщност той няма как да знае какво е било там преди 30 години. Хьоке ръководи \"Алтернатива за Германия\" в Тюрингия и произхожда от Западна Германия. Но това не му пречи да казва: \"Не затова направихме мирната революция, мили приятели\".     На местните избори на 1 септември  . Това сочат допитванията. И то въпреки че редица водещи политици от тази партия открито изразяват крайнодесни позиции и редовно правят расистки изказвания. Защо \"Алтернатива за Германия\"? Проучване от средата на август показва, че 23 процента от избирателите в Източна Германия биха гласували при евентуални парламентарни избори за \"Алтернатива за Германия\". На Запад същият показател е 12 на сто. \"Много хора от бившата ГДР са разочаровани, чувстват се неразбрани от западното общество и някак незабележими\", казва социоложката Юдит Ендерс. Това е свързано и с факта, че източногерманците представляват едва 17% от цялото германско население. По-значимо в случая обаче е, че те не са достатъчно добре представени в обществото. Едва 1,7% от възловите позиции в германската икономика, политика и администрация са в ръцете на източногерманци. След промените социалистическият елит на ГДР бе заменен със западен. \"И този елит се възпроизвежда и до днес, дори 30 години след промените\", посочва Ендерс. Самата тя е израснала в ГДР и е съоснователка на инициатива, чиято цел е да помогне на източногерманците да станат по-уверени. Но не всички от бившата ГДР могат да се променят. \"Някои са твърде нерешителни\", казва тя. Трийсетте години след промените за мнозина са един вид колективно заболяване. Съгласно статистиките, хората на изток продължават да печелят по-малко от хората на запад. Към това се добавя, че след падането на Стената стотици хиляди източногерманци - предимно от младите, обръщат гръб на родните си места. На тези, които остават, им се налага да се борят със срива на източногерманската икономика и с високата безработица. През 2019 средно 6,6% от населението на бившата ГДР са били безработни. В западните провинци безработните са били 4,7%.   На 24 август 40 000 души участваха в демонстрация срещу расизма в Дрезден, по данни на организаторите   \"Лятото на солидарността\" Последствията от промените не са единственото обяснение за успехите на десните популисти в Източна Германия. Според проучване на Лайпцигския университет, почти 50% от анкетираните в Източна Германия имат задръжки спрямо чужденците и малцинствата. За цяла Германия същият показател е около 33%. През последните години \"Изтокът\" попада в медиите все поради негативни причини - или заради расисткото движение \"Пегида\", или заради нападения срещу мигранти, или  . Мнозина в бившата ГДР се опитват да се противопоставят на тази тенденция. Те не искат на Източна Германия да се гледа като на гнездо на крайнодесните. Инициативите \"Кога, ако не сега\" и \"Подем на Изтока\" се борят срещу расизма, но тематизират и отношението на източногерманците към времената на ГДР и към промените. Под мотото \"Лято на солидарността\" те организират концерти, четения и дискусии в цяла Германия. \"Искаме пълно разграничаване от расизма\", казват говорителите на инициативите. На 24 август те организираха демонстрация срещу расизма, в която, по техни данни, са се включили около 40 000 души.  ", "date": "2019.08.28", "title": "Източна Германия била като ГДР?"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399267-%D0%B2%D0%BE%D0%BB%D0%BE%D1%87%D0%BA%D0%BE%D0%B2%D0%B0-%D0%B1%D0%B5%D0%B7-%D1%84%D0%BE%D1%82%D0%BE%D1%88%D0%BE%D0%BF", "text": "Скандалната руска балерина Анастасия Волочкова шокира феновете си с нова снимка. На профила си в Инстаграм 43-годишната танцьорка показа как изглежда тялото й без фотошоп.              „Лято, не си отивай\", гласи текстът към кадъра, на който Волочкова позира в ярък цикламен бански, а около кръста си е вързала шалче. При по-внимателно вглеждане обаче, се виждат малките гънки по корема й, които страшно много приличат на целулит.", "date": "2019.08.28", "title": "Волочкова без фотошоп"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399268-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-28-%D0%B0%D0%B2%D0%B3%D1%83%D1%81%D1%82", "text": "Днес на всяка цена, трябва да избягвате противоречията с другите. Може да бъдете въвлечени в конфликт, но се контролирайте. Въздържайте се от големи покупки, само строгите икономии ще ви помогнат да останете на повърхността. Борете се с вредните навици, пийте лекарства, ако сте алергични. И не прекалявайте с алкохола, ако ходите на парти. Трябва да се държите деликатно и сдържано при общуване с възрастни роднини. Вие сте твърде амбициозни, което води до отрицателни последствия. Поддържайте топли взаимоотношенията с приятели, не престъпвайте чертата на позволеното. Плуването и активните спортове, ще спомогнат за укрепване на вашето здраве. От пътуване в чужбина, е по-добре да се откажете. Днес може да получите изгодно предложение. Не трябва да го разпространявате, защото още не е време да празнувате победата. Парични постъпления се очакват в късния следобед. Ако сте планирали пазаруване, не се колебайте да го направите. Не са изключени здравословни проблеми, свързани с обостряне на хронични заболявания на ставите и черния дроб.   Днес трамплин в кариерното развитие, ще станат новите и мащабни проекти. Не губете бойният си дух, дори да се сблъскате с пречки. Любовните приключения, ще завладеят онези, които са самотни и необвързани. И това е добре, защото в тълпата от ухажори ще може да откриете човека, който ви е изпратен от съдбата. Днес ще бъдете много работоспособни и това със сигурност ще донесе награди или поощрения от шефа. За пълноценна почивка, изберете морето, вилата или някъде сред природата. Ако решите да отидете в чужбина, го направете само по важни дела. Не тровете семейния живот с ревност, това може да прекъсне отношенията. Днес може да получите подарък или да си купите нещо което отдавна желаете. Много от вас ги очаква повишение в работата и доходоносни договори. Романите и флиртовете на работното място няма да бъдат сериозни. Опитайте се да привлечете вниманието към себе си не с външността, а с интелекта. Бизнес пътуванията, ще преминат спокойно. Трябва да укрепите имунната си система, заемете се с пасивни спортове, правете слънчеви бани. Бъдете внимателни по време на тренировки, следвайте изискванията на инструкторите. В противен случай, са възможни наранявания и натъртвания. Точността при попълване на формуляри и документи, ще спести много неприятности. Вечерта, може да получите предложение за нова и печеливша работа.   Трябва да бъдете предпазливи, при разговори с шефовете. Една погрешна или груба дума, може да ви злепостави. Освен това, не по най-добрия начин, ще се обърне репутацията ви. Ще трябва да положите много усилия, за разрешаване на конфликт с роднини. Работете върху себе си, не бъдете прекалено агресивни и взискателни.   В никакъв случай не трябва да изкарвате на близките си, раздразнението и лошото си настроение от работата. Това незабавно ще повлияе на вашите отношения. Отпуснете се, починете си и се настройте положително. Ако се чувствате уморени, усамотете се някъде сред природата. Големи приходи не се очакват, но дори и малките доходи ще ви радват и дават увереност. Днес сами, ще си измисляте проблеми. Тази уникална способност, ще ви води към грешки и разочарования. Няма нужда да правите от мухата слон, особено в отношенията с любимия. Сблъсъците, ще се неутрализират сами по себе си, ако се държите нежно и правите компромиси. Вечерта е възможно изгодно предложение. Пийте витамини, за да не се разболеете или хванете някой вирус. И не забравяйте за правилата на хигиената, особено ако се занимавате със земеделие или правите ремонт. Успех очаква тези, които търсят нова работа. Това няма да се случи изведнъж, но ще бъдете много доволни. С дълговете, не се препоръчва да се разплащате вечерта.   Предстои ви почивка, а вие не сте подготвени нито морално, нито физически за нея. Време е да се заемете с външния си вид, фигурата и разбира се, да си купите модни дрехи. Изблиците на емоции и гняв, не са най-добрият начин за решаване на финансовите проблеми. Ако сами направили грешка, не обвинявайте близките. Една разходка, ще нормализира ситуацията.", "date": "2019.08.28", "title": "Дневен хороскоп 28 август"}
{"url": "http://www.classa.bg/%D0%B0%D0%BD%D0%B0%D0%BB%D0%B8%D0%B7%D0%B8/item/399269-%D0%BA%D0%B0%D0%BA-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0-%D0%B2%D0%B8%D1%81%D1%88%D0%B5%D1%82%D0%BE-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Щом най-старият и авторитетен университет в България не успява да събере желаещи да следват, какво остава за другите! Как се стигна до катастрофата на висшето образование в България?       Стана традиция по това време на годината да обсъждаме новината за трето класиране в Софийския университет. Ще има и четвърто, но ще го нарекат допълнителен прием. Темата събужда тъжни размишления за катастрофата на българското висше образование - защото ако най-старият и авторитетен университет в България не успява да събере желаещи, какво остава за другите! Факт е, че се стигна до неконтролирано разрастване на университетския бизнес. Вече няма голям провинциален град, в който да не е отворен поне филиал. За местната власт това е самореклама, защото децата остават у дома. За родителите пък така се избягват тежките харчове по издръжка на детето в София. Всъщност тази „местна“ тенденция унищожава основния смисъл на висшето образование: младите да се откъснат от познатата среда, да поживеят в друг свят.     Не знам дали си давате сметка, че Софийският университет вече буквално отговаря на името си - доста повече от половината студенти са софиянци. Ако ще е гарга - да е рошава, си казват родителите и наместо в столицата пращат децата направо в Германия. Където впрочем - ако пресметнеш стипендии, общежития, стол, библиотеки - май не излиза по-скъпо от тук. А чуждестранни студенти България почти не привлича - не само защото нямаме достатъчен престиж, а и защото нямаме курсове на английски, кампусите ни са в безумно състояние, Студентският град в София е просто изпитание, а административните пречки - мъчителни. Висшето образование се масовизира и в останалия свят Междувременно в света се стигна до обща масовизация на висшето образование. Малко под 30% са висшистите у нас (демографията е винаги под въпрос, защото не знаем колко точно сме тук); към 40% е делът им в ЕС и САЩ. Между 2001 и 2014 година броят на университетите в Китай е скочил от 1022 на 2824! Постепенно се движим към свят, в който ролята на средното образование ще бъде поета от висшето и не случайно нови леви лидери като Сандърс в Америка или Корбин в Обединеното кралство говорят то да стане всеобщо и безплатно.     С какво право тогава можем да искаме ограничаване на приема? Който е решил - да учи. В много частни университети просто няма приемен изпит, ролята на цедка играе готовността да си платиш таксата; в страни като Франция пък се смята, че е гражданско право да се запишеш в първи курс, макар и да отпаднеш по-нататък. Проблемът в България е не просто в това, че почти всеки вече може да се запише, а че веднъж записан, почти сигурно ще завърши, освен ако не му скимне нещо и изчезне, което при нас се случва с кажи-речи половината студенти. Самото финансиране е направено така, че преподавателят няма никакъв интерес да скъса студент, защото програмата му губи „клиент“. Ако имаше държавно изискване всяка година да отпадат по, примерно 5% от студентите, щеше да е съвсем друго.Или да си представим такава форма на оценяване: дават на преподавателя определени количества бележки - примерно 20% шестици, 20% петици и тъй нататък, които той разпределя между записалите се в курса. Дали оценката няма да добие повече тежест отколкото сега, когато колеги пишат отгоре до долу отличен, за да им е мирна главата? Още по-трудно изглежда у нас създаването на каквато и да е йерархия. Страстите, които избликнаха напоследък около оперната прима, пожелала да стане учител, добре илюстрират това. Просто не може да има авторитети, освен онези безотговорни колеги, които разправят небивалици по медиите. Когато се раздават награди или финансиране, обичайното решение е на калпак, за да не се сърди никой. Политици, писатели, художници - трябва да са умрели отдавна, за да ги оценим. Приживе - това е почти невъзможно. Да спомена и катастрофалния пропуск СУ да влезе в новата европейска мрежа от университети - не влезе, впрочем, нито едно българско висше учебно заведение. Дали работата е от немукаятлък или пък са се появили някакви обективни пречки - ще питаме ректорското ръководство по време на изборите наесен. Но резултатът от това самоизолиране от европейския процес - мисля е ясен за всеки. Бизнесът не спира да говори, че не се подготвят специалистите, от които има нужда. Но тази работа не е така лесна, защото в един момент трябват едни работници, в друг - други. Нали помните как ликвидираха инженерните специалности през 90-те, защото вече нямало нужда от тях? Сега години наред не могат да се възстановят. В тази култура, разбира се, няма как един университет да стане елитен - СУ получава някакви бонуси за своите първи места в класациите, но дотук те са символични. Колкото и странно да звучи - заплатите в много провинциални университети са по-високи. Последният удар бяха заплатите на учителите - оказва се, че начеващ учител ще получава повече от асистент и колкото доцент. Парите не са най-важното, разбира се. Проблемът е в това, че няма никакво значение откъде ти е дипломата, камо ли - какви оценки си имал, кой ти е преподавал. Работодателите искат човекът да може да работи на компютър и да знае английски, за другото - те ще го обучат. Ако някакви институции имат нужда от изследване - обръщат се към неправителствени организации, а не към СУ или БАН. Самите учени непрекъснато правят проекти, които да предлагат на някого, и които така и си остават в чекмеджето. Вярно, че има мързеливи, некомпетентни и неуволняеми хора в тези среди, но тук говоря за принципа. Масовизацията на титлите и званията при министър Игнатов тотално ликвидира подбора на кадри: сега всяко учебно заведение си прави конкурс и назначава когото реши с близка до стоте процента успеваемост. Самоизолация от Европа Тази година в СУ отново на първо място е психологията, макар че не си представям къде точно си намират работа завършилите. За скандинавистика - ясно, там има чудесни стипендии; компютърните дисциплини са супер платени, графичният дизайн - привлекателна фантазия за младите хора. С медицината аз лично мисля, че университетът сбърка, защото нямаме ресурс за това обучение и може би затова желаещите са малко. Но защо няма кандидати в точните науки? Вярно, че вече нямаме много индустрия, но пък възможностите в чужбина са огромни. Предполагам, че младежите се плашат от трудното следване. Защото извън няколкото държавно регулирани специалности, висшето образование май става все повече въпрос на преживяване. Не е ясно за какво точно ще ти послужи в живота, къде ще те отнесе вятърът догодина. Затова и не инвестираш в много тежки и дългосрочни проекти, развиваш широка палитра от умения, способност за адаптация. Може би в тази посока следва да преустроим нашето образование - младежите да прекарват повече време в стажове, участие в проекти и изследвания, пътуване, творчески занимания. Да изграждаме личности, а не просто кадри.          ", "date": "2019.08.28", "title": "Как катастрофира висшето образование в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399270-%D1%81%D0%B2-%D0%BF%D1%80%D0%B5%D0%BF%D0%BE%D0%B4%D0%BE%D0%B1%D0%BD%D0%B8-%D0%BC%D0%BE%D0%B9%D1%81%D0%B5%D0%B9-%D0%BC%D1%83%D1%80%D0%B8%D0%BD", "text": "  Животът на преподобни Мойсей Мурин (египтянин), който отначало бил разбойник, а после просиял с добродетели в Скитската пустиня (Египет), ни дава висок пример на Божието милосърдие. През ІV в. живял в Египет един разбойник Мойсей, който със своите злодеяния всявал ужас в цялата страна. Родом етиопянин (абисинец), в ранната си младост бил роб при един знатен човек, който го бил изгонил от своя дом заради лошото му поведение. Мойсей не пожелал да си изкарва прехраната с честен труд, а се събрал с група разбойници. Неговият викос ръст, необикновено сила, смелост и безстрашие му спечелили скоро уважението на разбойниците и той им станал главатар. Не знаел ни страх, ни жалост. Бил готов на всичко, за да отмъсти на врага или да извърши замислено злодеяние. Веднъж поискал да отмъсти на един беден овчар, задето кучетата на тоя овчар му попречили на една работа. Като узнал, че овчарят пасе стадото си на другата страна на река Нил, той решил да го убие. По това време Нил бил в пълен разлив, обаче явната опастност не задържала отмъстителния Мойсей. Той се съблякъл, превързал дрехата си на главата, взел ножа си в зъбите и преплувал реката. Овчарят го видял отдалеч и се скрил. Мойсей убил четири от най-добрите му овни и като ги вързал за себе си, преплувал обратно реката. Яли и пили всички разбойници.     Дълго Мойсей злодействал и всявал страх в цялата околност. Но Господ, Който не желае гибелта на грешника, в Своята милост му пратил светла минута на покаяние. Злодеят веднага разбрал колко е грешен пред Бога. В душата му се пробудило чувство на дълбоко разкаяние. Мойсей напуснал другарите си и проливайки сълзи на съкрушение, се затекъл в монашеската обител гдето изповядал греховете си и молил братята да го приемат в числото на иноците. Те дълго не се съгласявали, понеже знаели неговия грешен живот. Но Мойсей не мръднал от манастирските врати и не преставал да се моли и плаче. Най-после игуменът повярвал на искреното му разкаяние, приел го, но му наложил строго послушание. Мойсей тогава бил на около 30 години. Той напълно се покорил на волята на своя наставник. Хранел се с хляб и вода, прекарвал цели нощи в молитва, със смирение изпълнявал всичко, що му заповядали, и непрестанно проливал сълзи за предишния си живот. След известно време манастирският игумен му позволил да живее отделно в отшелническа килия в пустинята. Там веднъж го нападнали четирима разбойници. Мойсей ги надвил, като ги вързал, довел ги при игумена и му казал: \"Ето, тия четирима разбойници ме нападнаха. Аз ги вързах, но не на мене се пада да ги наказвам. Какво ще заповядаш да правя с тях?” - Пусни ги! – казал игуменът. – Ние не трябва да убиваме никого. Разбойниците останали много учудени от такова милосърдие. И когато узнали, че този, който ги е вързал, е чутовният Мойсей, сами дошли в сърдечно умиление и се разкаяли. Те оставили разбойничеството и постъпили в манастир. Тежки били първите години пустинен живот за Моесей. Нему се случвало да издържи силна вътрешна борба. Спомените за предишния свободен и грешен живот смущавали душата му. Често се явявало в него почти непреодолимо желание да остави пустинята и да се върне на предишната си дейност. Със сълзи падал Мойсей на колене, молейки Господ да му дарува Своята помощ. \"Не падай духом! – казал му един от подвижниците. – Това се още следи от твоя греховен живот.” И Мойсей засилвал поста. Цял ден стоял на молитва. Но някога и насън го мъчели спомените от предишния живот. Тогава той решил да победи съня чрез постоянни трудове и молитва. По цели нощи се молел Богу и обхождал килиите на подвижниците, на които носел вода от далечно място. След много тежки години на изпитание и борба Господ пратил на подвижника по-спокойно състояние на духа. Пламенно благодарил Мойсей на Господа за такава милост. Намирайки утеха и сила в молитвата, той смирено съзнавал своята немощ. Мойсей разбирал вече, че Бог, по Своята милост, му дарува разкаяние и обръщане към доброто. Веднъж един брат го запитал: - Що помага на човека във всеки негов труд? - Един Бог му помага – отговорил Мойсей. – Бог ни е прибежище и сила, бърз помощник в беди. - В такъв случай за какво са постите и бденията? – запитал братът. - Това смирява душата – отговорил Мойсей. – Защото е писано: Погледни моето страдание и меото безсилие и прости всичките ми грехове. Ако душата принесе тия плодове, Бог за това ще прояви към нея Своето милосърдие. Светият живот на Мойсей го прославил. Веднъж управителят на областта пристигнал в Скитската пустиня нарочно, за да види покаялия се разбойник. Мойсей узнал за това, оставил килията си, за да се скрие, но случайно срещнал управителя, който го запитал: - Къде е килията а отец Мойсей? - Защо ти е той? – запитал на свой ред Мойсей. – Той е човек недостоен и глупав. Управителят се почудил. Той дошъл в манастира и казал на иноците това, което чул за Мойсей. Иноците се огорчили, защото всички дълбоко уважавали подвижника. - Какъв бе инокът, когото ти срещна? – запитали те управителя. - Висок ръст, с черно лице, във вехта дреха – отговорил управителят. - Та това е бил сам Мойсей. Той избягва човешка слава и не желае да го хвалят и превъзнасят – казали иноците. Докато скитските иноци се чудели на строгия и свет живот на Мойсей, той сам продължавал да пази дълбоко смирение, скърбял за греховете си, считайки се недостоен за Божията милост. Ръкоположили го за свещеник. Когато при ръкоположението го облекли в бяла дреха, епископът казал: - Ето, Моисее, ти сега цял стана бял! - Владико, отвън аз съм такъв. Дай Боже да бъда такъв и отвътре – отговорил смиреният подвижник. Епископът пожелал да го изпита, затова заповядал на църковните служители да го изгонят от олтара. \"Вън от олтара, чернокожи негре!” – му рекли. Мойсей приел това оскърбление с най-голямо смирение и безропотно се оттеглил. \"Добре постъпиха с тебе! Щом не си човек, защо се намираш в събранието на човеци?” – си казал Мойсей. Господ прославил подвижника чрез дарове на Своята благодат. Много ученици се събрали около него. Той ги наставлявал с любов и им внушавал преди всичко да бъдат смирени и снизходителни към ближните. \"Пръв наш дълг е да не осъждаме ближния” – казал той. \"Който чувства тежестта на греховете си, той не гледа греховете на ближния”. \"Не прави никому зло и против никого не мисли зло в сърцето си”. \"Не презирай тогова, който върши зло, не общувай с човек, който вреди на своя ближен, и не се радвай с оногова, който прави зло другиму. Не укорявай никого, но казвай: Бог знае всекиго! Не се съгласявай с клеветника, не се забавлявай с неговото злоречие, но и не питай омраза към оногова, който хули ближния! Ето що значи да не осъждаме, според Писанието: Не съдете, за да не бъдете съдени!” Мойсей сам давал пример за това, на което поучавал. Винаги помнел собствените си грехове, не осъждал никого и горещата любов към ближните била негова главна добродетел. Той ласкаво и приветливо приемал идващите при него и охотно беседвал с тях за божествени неща. Сам спазвал най-строг пост, но радушно угощавал посетителите си. Веднъж било определено в скитската пустиня да се пости цяла седмица – да се яде само сух хляб. В това време при Мойсей дошли братя от Египет. За да ги угости, той приготвил вариво, от което сам ял с тях, смятайки това дело на братска християнска любов. Някои братя видели, че от килията му излиза дим, и казали на игумена, че Мойсей престъпил заповедта. \"Когато той в събота дойде в събранието на братята, ще го изоблича” – казал игуменът. Но когато Мойсей влязъл в църква, игуменът му казал: \"Отче Моисее, ти си нарушил човешката заповед, но си изпълнил Божията заповед.” Като станал на 75 години, Мойсей предузнал времето и начина на своята смърт. Веднъж той казал на учениците: \"бягайте оттук и се скрийте, защото днес ще ни нападнат варвари!” - А ти, свети отче, няма ли да се скриеш с нас? – казали учениците. - Не – отговорил Мойсей, - аз съм твърде стар. А към мене трябва да се изпълнят думите: Които са залавят за нож, от нож ще погинат. - И ние няма да бягаме, а ще умрем с тебе – казали учениците. Но Мойсей ги убедил най-после да се скрият. Само 7 ученици останали с него, като желаели да споделят неговата участ. А когато, наистина, варварите нападнали, то един от останалите ученици побягнал и се скрил. Варварите убили преподобни Мойсей и шестимата негови ученици. Тъй свършил живот си тоя свет подвижник, като чрез искрено разкаяние, усърдна молитва, непрестанни трудове, любов към ближния и мъченическа кончина загладил предишните си престъпления.", "date": "2019.08.28", "title": "Св. преподобни Мойсей Мурин"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399271-28-%D0%B0%D0%B2%D0%B3%D1%83%D1%81%D1%82,-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B2-%D1%81%D0%BD%D0%B8%D0%BC%D0%BA%D0%B8", "text": "1521 г. - Османските турци обсаждат Белград.   1619 г. - Фердинанд II става император на Свещената римска империя, опитите му да ликвидират протестантизма разпалват Тридесетгодишната война.   1789 г. - Английският астроном Уилям Хершел открива Енцелад - естествен спътник на Сатурн.   1849 г. - След едномесечна обсада, Венеция, която се самопровъзгласява за независима, се предава на Австрия.   1883 г. - Американецът Джон Дж. Монтгомъри успява да извърши полет с планер, който може да се управлява.   1884 г. - Направена е първата известна снимка на торнадо.   1886 г. - Съставено е тринадесетото правителство на България, начело с Васил Радославов.   1908 г. - САЩ въвеждат на въоръжение дирижабли.   1910 г. - Черна гора обявява независимостта си от Турция.   1937 г. - Киичиро Тойода учредява в Япония автомобилната компания Тойота.   1944 г. - Втората световна война: От германска окупация са освободени Марсилия и Тулон.   1961 г. - В София е създадена Селскостопанска академия, преобразувана през 2001 г. на Национален център за аграрни науки.   1963 г. - Мартин Лутър Кинг произнася прочутата си реч Имам една мечта пред 250 000 участници в похода за граждански права на чернокожите до Мемориала на Ейбрахъм Линкълн, Вашингтон.   1982 г. - В Сан Франсиско се провеждат първите Гей игри.   1990 г. - Ирак обявява окупирания Кувейт за 19-а иракска провинция, носеща името на Саддам Хюсеин, а столицата е прекръстена на Кадима.   1993 г. - 76 души загиват при самолетна катастрофа в Таджикистан.   1996 г. - Принц Чарлз и Принцеса Даяна се развеждат.   2000 г. - Прекратена е 7-годишната гражданска война в Бурунди, отнела живота на над 200 хил. души.   2006 г. - Започва едноседмичния културен ежегоден фестивал Burning Man.    ", "date": "2019.08.28", "title": "28 август, историята в снимки"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399272-%D0%B8%D1%81%D1%82%D0%B8%D0%BD%D1%81%D0%BA%D0%BE-%D0%BF%D1%80%D0%B8%D0%BA%D0%BB%D1%8E%D1%87%D0%B5%D0%BD%D0%B8%D0%B5-%D0%BA%D0%B0%D0%BA%D0%B2%D0%BE-%D0%B5-%D0%B4%D0%B0-%D0%BF%D0%BE%D0%BB%D0%B7%D0%B2%D0%B0%D1%88-%D1%82%D0%B0%D0%BA%D1%81%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F", "text": "Да ползваш такси в България си е понякога истинска авантюра: раздрънкани и смърдящи коли, чиито шофьори се държат така, сякаш ти им дължиш услуга. Сбъркан бизнес.        Най-добре да дойде Юбер. Вероятно още това първо изречение ще скандализира мнозина. Не само таксиджиите, под чийто натиск (след няма и година пребиваване) властите услужливо изгониха компанията за споделено пътуване, защото заобикаляла тежките регулации, на които били подложени „нормалните таксита“. И така убивала бизнеса им. Който обаче се възмущава от това изречение, вероятно не ползва такси. Сбъркан бизнес Да, знам, че и другаде в Европа стана същото. Но знам също така (видял съм го с очите си), че навсякъде нивото на „нормалните таксита“ е много по-добро от тукашното. Тъй че проблемът не е в Юбер. Тук мнозина и без неговата „нелоялна конкуренция“ продължават да заобикалят регулациите и да работят „на тъмно“. А освен това качеството на услугата им е мизерно. Голяма част от колите са стари, раздрънкани, неподдържани и миришат лошо. Често попадаш на шофьори, които пушат, надуват ти главата с музика и приказки и се държат така, сякаш ти им дължиш услуга. Пускането на климатик през лятото изглежда им е забранено. А за зимата имам любима случка с една моя близка. Качва се в такси, което нетърпимо мирише на пот. И затова отваря прозореца. „Много сте интересни вие жените. Забелязал съм, че щом се качите, веднага отваряте прозореца“, казва подигравателно шофьорът. На всичко отгоре, макар на пръв поглед градът да е залят с таксита, често се случва да ги няма точно когато ти дотрябват и когато търсенето е най-голямо. Въобще, тук този бизнес и без Юбер изглежда ако не убит, то поне сбъркан. Един ден с такси из София Ето една банална история. Летен делничен ден, по обед. София е буквално празна. Пред Военна болница са се наредили две опашки свободни таксита, разделени от спирката на тролея. В такава ситуация клиентите обикновено се качват без да питат. Но аз съм наплашен от опит и затова през отворения прозорец на една от четирите коли в първата опашка поздравявам и любезно питам шофьора дали ще ме откара до площад „Славейков“. Той обаче, сякаш съм го обидил с нещо, без дори да ме погледне, отказва с поклащане на пръст. Следващият с извинителен тон ми казва, че е първа кола. Тоест, да му вляза в положението - ред му е да вземе клиент, а моят маршрут явно му се вижда кратък. Наоколо обаче няма жива душа. Третият стои край колата и почти любезно ме предупреждава, че може да ми струва 6-7 лева. Нищо, казвам. Колкото, толкова - нали имате таксиметров апарат. Но той повтаря същото и добавя, че „сега има задръствания“. Сещам се, че час по-рано съм шофирал през целия град и никъде няма и не може да има задръствания. И чак тогава виждам обяснението - 1,29 лева на километър дневен пробег. С около 50 стотинки повече от останалите. Ясно, казвам си - „копърка“. По-късно си припомних, че в неравната си борба с този вид „бизнес“, който разчита на разсеяността на клиента, за да го измами съвсем законно, преди години общината сложи максимален праг на цените от 1,30 лв./км през деня. Минавам на следващия. „Ще ви струва 5 лева“, отсича директно той. Знам, че и без това ще дам горе-долу толкова, но отказвам. Въпрос на принцип - нали затова е таксиметров превоз, за да не се пазарят. И вече много ядосан казвам на шофьора, че ще запиша номерата на всичките коли и ще се обадя където трябва. Но на него не му пука - знае, че където и да се обадя, няма да последва нищо. Оставям ги да се потят на припека. Явно такава им е бизнес стратегията - предпочитат да чакат с часове някой „златен“ клиент, вместо да въртят малки курсове. Но иначе се оплакват, че няма работа. Има и изключения Разбира се, има и изключения. Вече съм решил да изчакам тролея, когато някъде от средата на втората опашка се измъква такси, насочва се право към мен, а шофьорът с усмивка ме кани да се кача, без да пита къде отивам - явно ме е наблюдавал и знае какво става. Разказвам му за перипетиите си, а той се засмива: „Не е вярно, че няма  работа. Мързи ги\".     Сред изключенията са и 2-3 фирми, които като цяло предлагат доста по-добри условия. Колите им са по-нови, чисти и приятни, шофьорите - по-прилични. Макар и не повсеместно, предлагат се и някои технологични нововъведения. Но и на тези фирми не може да се разчита безусловно.      Наскоро моя позната си счупи крака и трябваше дни наред да се придвижва с такси до болницата и обратно за рехабилитация (около 4 лева в едната посока по масовата тарифа). Упражнението се оказало много мъчително - наложило ѝ се сумарно да прекара часове с патериците на улицата в очакване на такси. Пробвала всички фирми, но ефектът бил един и същ. Дори и предварителна поръчка за определен час се оказала невъзможна. Явно и при високите технологии дължината на курса и манталитетът на шофьора са от решаващо значение. Каша Вечерта на прибиране пак се налага да взема такси. Десетина минути стоя на един ъгъл и махам, но, кой знае защо, никой не ми обръща внимание. Накрая изненадващо един спира сам и се навежда през прозореца да ме покани. Качвам се и така откривам съвсем нова разновидност на „копърките“. Както е известно, някои мамят с имитация чрез близки, но не идентични телефонни номера и имена. Това вече явно не е нужно. Абсолютно всичко видимо в моето такси (дори и надписът на гърба на касовата бележка) напълно съвпадаше с атрибутите на една от споменатите фирми. С изключение, разбира се, на тарифата (която бях проспал) и крайната цена (към два пъти по-висока от нормалната). Предположих, че може самата фирма да си е вдигнала цените. Проверих - не е. Как става това - нямам представа. Очевидно всичко е възможно в бъркотията, която владее и този бизнес. А за тази бъркотия е виновен не толкова бизнесът, колкото държавата. Както, впрочем, в много други сфери - всичко е правено-недоправено, мислено-недомислено. Хем има пазар, хем няма. Хем свръхрегулации, хем всеки прави каквото си поиска. И накрая всички са недоволни.     Какво точно е решението - също не знам. Но изглежда очевидно, че вместо да се слагат някакви прагове и тавани на цените, е по-добре да се наложат строги изисквания за колите и качеството на услугата. И най-вече - да се отвори пазарът за конкуренция. Юбер би помогнал много.", "date": "2019.08.28", "title": "Истинско приключение: какво е да ползваш такси в България"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399273-%D0%B7%D0%B0%D1%89%D0%BE-%D1%82%D0%BE%D0%BB%D0%BA%D0%BE%D0%B2%D0%B0-%D1%88%D1%83%D0%BC-%D0%B7%D0%B0-%D1%81%D0%BB%D1%83%D1%87%D0%B0%D0%B9-%D1%81-%D0%BE%D0%BF%D0%B5%D1%80%D0%BD%D0%B0-%D0%BF%D0%B5%D0%B2%D0%B8%D1%86%D0%B0-%D0%BA%D0%B0%D0%BA%D0%B2%D0%B0-%D0%B4%D0%B2%D0%B8%D0%B6%D0%B5%D1%89%D0%B0-%D1%81%D0%B8%D0%BB%D0%B0-%D0%B3%D0%BE-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D1%81%D0%BA%D0%B0%D0%BD%D0%B4%D0%B0%D0%BB", "text": "Случаят с певицата Дарина Такова, кандидатствала на конкурс за учителка в Музикалното училище в София придоби размерите на обществен скандал от първа величина. По принцип по всеки обществен скандал фейсбук-клюкарникът винаги се разделя на два футболни отбора и почва надвикване. Но защо в случая избухнаха толкова яростни спорове в социалните мрежи? Тук става дума за едно учителско място в музикалното училище и оперна певица, позната само на ценители на операта. А се изля такава вълна от коментари, при това от хора, които нямат нищо общо с музиката.     Надигнаха се мощни гласове, че правилата важат за всички, певицата трябва да се яви на конкурс, не може за не я изключение. Добре вкоренено чувство за справедливост задвижи възмущението. Може би тук има някакво неразбиране – конкурс, правила и равни условия за всички. Само че… Оперна прима не е всички. По света най-добрите вокални преподаватели са имена, а не способни жени, издържали конкурс (или не дай Боже, неспособни – все с конкурс са ги назначавали). Когато има оперна певица с опит, с признания на най-големите световни сцени – Дарина Такова е пяла на сцените на Миланската скала, Метрополитен опера в Ню Йорк, Ковънт Гардън и др. При това после станала успешна вокална педагожка – такава всяко училище ще иска да я назначи. Както в най-престижни музикални училища по света. Остава едно неприятно впечатление за отношението към певицата, която е била оперна певица от първа величина. И прекратила рано кариерата си, заради една уж незначителна операция на гласни струни, която осакатява гласа й. Оттогава тя пее само пред студенти, на които преподава. И се оказва успешна преподавателка, нейни ученици са приемани в най-престижните музикални школи в света. При такъв казус в софийското музикално училище директор и министър могат да намерят начин да назначат известно име без конкурс. Не става дума за закон, който трябва да го поправя парламентът. Вместо това, след като певицата сподели огорчението си, че се отказала от конкурса, защото изискват от нея да изпее пет песни пред комисия, министърът на културата Банов направи скандал, като поиска оставката на директорката на музикалното училище. Написа го във Фейсбук, да застане в красива поза на защитник на големите имена. После даде заден ход и обясни, че няма право да иска оставки, това било морален акт. И така настроенията против министъра, натрупани от цялостната му дейност, се пренесоха и върху певицата Дарина Такова (виж   нейните обяснения за скандала). Това, което прави лошо впечатление е, че     …“Кво се отваря па тоя, бе, айде там на опашката и да мълчи…“ Ако Дарина Такова си беше вдигнала чуковете да преподава в Щатите, където ще я лапнат веднага и ще я носят на ръце, сигурно същите нашенци щяха да приказват – е тая па се е уредила, що не дойде в България да стане учител. А тук става дума за опера и елитарна музика Всяка оперна прима или голям музикант е на пиедестал. Много нашенеци искат такъв да го наритат и да го мачкат. Особено, ако се намери нещо наредба, с която да го задължат. Айде, ще ми се прави той, я тука на конкур като всички… Всъщност случаят с певицата Дарина Такова ми напомни за моята казарма. „Ти там, софиянец, я не ми се отваряй, какво като си с висше, ще копаеш като всички, я почвай да лъскаш коридора…” Не че съм имал претенции за друга работа или да се скатавам. Няма значение, държат да ти заповядат да пълзиш и търкаш, копаш. Това е същността – да те унизят. И с Дарина Такова така – „Я, кво ми се прави на…     Я веднага тука ще пълзиш и ще пишеш, и ще ни пееш пред комисията като другите.“ Това е проблемът, отношението. А всъщност зад този проблем прозират други, по-големи. Всъщност музикалните училища в България произвеждат безработни – музиканти и певци, за които няма работа в България и малкото щатни длъжности се плащат мизерно. Затова повечето от възпитаниците им заминават за чужбина. Ама някой търси призвание и международна кариера – ами, да пробва. И пак ще опре до чужбина и до курсове при известни имена. Тук понеже са все назначени с конкурс, колко да се похвалят, че са учили при известна прима оперно пеене? И в случая намесиха директора на операта Пламен Карталов – Дарина Такова се авила на конкурс за директор на операта и загубила срещу него. Ето, тя като загуби, после се оплаква. Как смее Такова да се явява на конкурс срещу него, да се излага… Карталов все с конкурси е назначаван вече 20 години. С мед да си го намажат и да си го избират за директор докато навърши 100 години, остават му още по-малко от 30 години.", "date": "2019.08.28", "title": "Защо толкова шум за случай с оперна певица? Каква движеща сила го превърна в скандал?"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BE%D0%B1%D1%89%D0%B5%D1%81%D1%82%D0%B2%D0%BE/item/399274-%D0%B1%D0%BE%D1%80%D0%B1%D0%B0%D1%82%D0%B0-%D0%B7%D0%B0-%D0%BE%D0%BA%D0%BE%D0%BB%D0%BD%D0%B0%D1%82%D0%B0-%D1%81%D1%80%D0%B5%D0%B4%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B8-%D0%B8%D0%B7%D0%BB%D0%B5%D0%B7%D0%B5-%D0%BF%D1%80%D0%B5%D0%B7-%D0%BD%D0%BE%D1%81%D0%B0", "text": "Борбата с пластмасите също опира до проблема богати и бедни. Ако сведат употребата им до минимум, западните страни ще могат да намерят алтернатива, спазвайки санитарните норми. За „третия свят“ обаче забраната на пластмасите може да стане катастрофа. * * * Американският комик (вече покоен) Джордж Карлин казваше: няма защо да ни тревожи лошата екология на планетата, никакъв проблем не е планетата, планетата интегрира всичко, включително пластмасите, а може и самият човек да съществува, за да произвежда пластмаси и да ги вкарва в планетната екосистема. Това естествено е сарказъм. Нелепо е обаче и да се паникьосваме заради скорошната уж екокатастрофа. Колкото до заплахата от „глобално затопляне заради промишлената дейност на човека“, това най-вероятно е фикция, начин за политически натиск върху геополитически конкуренти и за икономически шантаж на развиващите се страни. Въпреки фактическата забрана да се отразява проблемът от други гледища, наложена в глобалните либерални медии, мнозина сериозни учени предпазливо коментират, че хората едва ли могат да променят климата – той се мени сам, циклично, по естествени причини. Ледниковата епоха не е дошла, защото човекът е взел да се разселва из северното полукълбо и хищнически да консумира природните ресурси. Планетата не се е канела да изтребва Хомо сапиенс със студ, както се прави с хлебарките. Макар че идеята безспорно е примамлива. Но за някой комедиен спектакъл, не за сериозната наука. Ние тук в Русия не усещаме никакво „глобално затопляне“. Само глобално застудяване и нова ледникова епоха. Я разкажете за „глобалното затолпяне“ на хората в Санкт Петербург, които имат топло слънчево лято два дни в годината (пак добре, ако се паднат през уикенда). Следваща цел на екологичните „кръстоносни походи“ са пластмасите – тяхното производство, потребление и утилизация. Пластмасите станаха враг номер едно или номер две за човечеството. И не може просто да отречем проблема. Наистина произвеждаме огромни количества пластмаси, използваме ги – предимно за амбалаж, после ги изхвърляме. Пластмаси препълват бунищата, растящи като гъби след дъжд, пластмаси попадат в реките, в моретата, в океаните и причиняват гибелта на огромен брой живи същества. Пък и грозна работа става, честно казано. Отидеш ли днес на почивка в кое да е кътче „с едва докоснати от цивилизацията диви природни пейзажи“, вместо златистите плажове и небесносиня вода от рекламната брошура и снимчиците в Инстаграм може да видиш край бреговата ивица плаващи сметища – главно пластмасов боклук. В някой петзвезден хотел рано сутринта, преди още да станат летовниците, плажът се почиства от специално обучен персонал. В тризвезден обаче нищо чудно да си пробиваш път към чистата вода през плаващите край брега найлонови пликове и пластмасови бутилки. Проблемът с пластмасите е факт, не е измислен (за разлика от „глобалното затопляне“). Какви решения обаче се предлагат? Да произвеждаме по-малко, да консумираме по-малко, да използваме други видове опаковки и т. н. Но хайде да помислим непредубедено какво са станали пластмасите за човечеството през 20 век и какво си остават през 21 век. С учудване ще открием, че изобретяването и широкото внедряване на пластмасите са били гигантска крачка напред, дори са спасили цивилизацията.     Изнамирането на пластмасите може да се сравни с изнамирането на керамиката, на съдовете от неизпечена, после и от изпечена глина. В зората на човешката история, 20 000 и повече години пр. н. е., хората започнали да правят керамични изделия, включително домашни съдове. Благодарение на тях можели по-добре да готвят на огън, да запазват яденето за по-късно, храната станала по-доброкачествена и по-достъпна, човечеството започнало да расте. Имало и други причини, но керамиката изиграла важна роля. Пластмасите също изстреляха човека в нова епоха. Пластмасите, а не ядрените бомби, са основното изобретение на 20 век, променило нашия бит. Това важи най-вече за опаковките на различните храни и водата. Пластмасовият амбалаж е най-евтин, лек, практичен и здрав, непропусклив за болестотворни микроорганизми. Индивидуалните пластмасови опаковки направиха възможен превоза на храни където и да било без риск да се разпространяват и болести заедно с тях. А нали не само през чумавото средновековие, но и доскоро епидемиите са били сред основните заплахи за човечеството. През 1918 г. пандемията от „испански грип“ е убила към 50 до 100 милиона души, сиреч между 2 и 5 проценат от населението на Земята. Сред причините се сочат липсата на хигиена и незащитените от заразяване храни. Готови ли сме днес, откажем ли се от пластмасите, пак да бъдем връхлетени от масови заболявания, повсеместна дизентерия и другите „радости“, съпъстващи т. нар. естествено, природно битие? Борбата с пластмасите има ясно изразен класов, империалистически, постколониален аспект. Защото страните на развития капитализъм, страните от Запада ще съумеят да открият някаква алтернатива и да спазят санитарните норми, използвайки минимални количества пластмаси и т. н. За „третия свят“ обаче забраната върху пластмасите може да стане катастрофа. Именно в „третия свят“ пластмасите спасяват хората от измиране поради епидемии; много популации могат да получават чиста вода само в пластмасов амбалаж и по никакъв друг начин. Благодарение на пластмасите се сви смъртността в „развиващите се страни“, намаляха болестите и мъките на хората. И на едната страна на везните виждаме днес страданията на децата от бедните „цветни народи“, гинещи от болести и недохранване, а на другата – „страданията“ на богатия бял турист, който се мръщи, нагазвайки във водата на плажа, пълна с пластмасови боклуци. Решение на проблема с пластмасите не бива да се търси в сферата на забраните и ограничителните мерки, засягащи използването им. А в разработването и всеобхватното внедряване на разделното събиране на боклука, практиките за утилизация на пластмасите, за преработка и повторно използване на този материал. Защото пластмасите не са само вреден боклук, но и полезна, ценна суровина за промишлеността. Потомците ни може би ще виждат в залежите от древни пластмаси полезни изкопаеми и ще се чудят защо сме били толкова глупави и непракттични, защо просто сме изхвърляли този твърде ценен материал, вместо да го използваме отново и отново.", "date": "2019.08.28", "title": "Борбата за околната среда може да ни излезе през носа"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BF%D0%BE%D0%BB%D0%B8%D1%82%D0%B8%D0%BA%D0%B0/item/399275-%D0%BF%D1%8A%D1%82%D1%8F%D1%82-%D0%B0-%D0%BB%D0%B0-%D0%BD%D0%B8%D0%BD%D0%BE%D0%B2%D0%B0-%D0%B5-%D0%BF%D1%8A%D1%82-%D0%BA%D1%8A%D0%BC-%D0%BD%D0%B8%D1%89%D0%BE%D1%82%D0%BE", "text": "  Не се съмнявах, че след злополучните за БСП резултати от изборите за Европейски парламент и оперетата с оттеглянето на подадената от Корнелия Нинова оставка на последното заседание на 49 конгрес, които показаха, че БСП е навлязла в идейна и организационна криза, Нинова и нейните клакьори и пажове ще предприемат мерки за укрепване на разколебаните им позиции, за да предотвратят още отсега неизбежните вътрешно партийни трудно удържими недоволства след местните избори. И че тези мерки ще бъдат крути, отмъстителни и заплашителни за всички, които оспорват властта им. Наивно обече се надявах да измислят поне нещо умно и разумно, за да не подведат партията и да не я пожертват заради личните си амбиции. Е, надценил съм ги, за съжаление!     Най-напред Корнелия Нинова се опита да покаже властническата си натура и неотстъпчивост пред Варненската организация, като й свали легитимно избрания председател и на негово място постави друг, който трябва да играе по гайдата й. Варненските социалисти не позволиха това да стане. Но с удара върху тях Нинова практически предопредели резултатите от изборите и щедро и с театрален жест подари победата на ГЕРБ. Този случай тепърва ще дава още резултати, поради което трябва да бъде докрай анализиран до най-малките подробности. Но не от Нинова, разбира се. А от партията.     После последва пошло режисираната пиеса на връх Бузлуджа с тържествената фанфарна (по-точно, фарфаронска) реч на Нинова. Тази реч отново подчерта грандиозните и жизнено необходими промени в партията, направени лично от нея и довели до големите успехи. Мимиходом отделязвам, че и сега Нинова не се обърна към съпартийците си с възприетото в БСП обръщение „другарки и другари“, а с наложеното от нея „драги социалисти“. После бе измислена псевдодискусия във в. „Дума“, начената със статия от Георги Пирински. Пирински е официално обявен за „вътрешна опозиция“ и неговата статия трябваше да покаже колко демократично е ръководството и че то е готово да изслуша различни мнения. Но тя, която поставя важни проблеми, бе последвана от гневни несъгласия с автора й и с апология на председателката. Още незапочнала, дискусията се превърна в разправа с „вътрешната опозиция“. Впрочем, такава е очевидно целта. Партийният вестник се постави в унизителната позиция да обслужи върхушката, като смаже, заклейми и унизи онези, които не одобряват водената политика на обновяване и подмладяване. И ето, в броя от 27.VIII е поместена статия с неутралното заглавие „Нужна е мобилизация“. Подзаглавието е предупреждаващо, но и ужасяващо: „Трябва да се освободим от вътрешната опозиция“. Подписът под статията е на Л. Еленков. Много искам това да не е поетът Лъчезар Еленков, защото написаното в нея е доста нескопосно, неграмотно и пошло. А и за да не бъде употребен в непочтени борби един сериозен поет със свое място в българската литература. Тази статия дава сигнал за мобилизация на хората около Нинова за борба срещу опозицията. Защото „тя, Нинова е нашата гордост и надежда, истинско лице на партията, и затова я обичаме“ (цитат от статията). Не за идеи и принципи, не за намиране на верните пътища, по които БСП да води народа, не за социализъм и социална справедливост, а за тази, която „е нашата гордост и надежда, истинско лице на партията“(също цитат!). Нямам съмнение, че всичко това е организирано, но е зле премислено. Защото хората, които го правят, не са умни и съвестни, не милеят за партията и нейните идеи. Те са изплашени и паникьосани, защото се страхуват за личните си интереси и изгоди. И пет пари не дават за БСП и нейното бъдеще. Те съзнателно я рушат и ще бъдат щастливи да я видят омаломощена и срината. Обновлението и единението, борбата срещу „вътрешната опозиция“, цялата тази аритметическа гордост, която тръби с колко са се увиличили гласовете на избирателите и е нараснал броят на депутатите, е път „а ла Нинова“ и е път към нищото. Време е наистина за мобилизация, но за мобилизация за спасението на БСП.    ", "date": "2019.08.28", "title": "Пътят \"а ла Нинова\" е път към нищото"}
{"url": "http://www.classa.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F/%D0%BA%D0%BE%D0%BC%D0%B5%D0%BD%D1%82%D0%B0%D1%80%D0%B8/item/399276-%D1%82%D1%83%D1%80%D0%B8%D0%B7%D0%BC%D1%8A%D1%82-%E2%80%93-%D0%BC%D0%B5%D0%B6%D0%B4%D1%83-%D1%87%D1%83%D0%BC%D0%B0%D0%B2%D0%B8%D1%82%D0%B5-%D1%80%D1%83%D0%BC%D1%8A%D0%BD%D1%81%D0%BA%D0%B8-%D1%82%D1%83%D1%80%D0%B8%D1%81%D1%82%D0%B8-%D0%B8-%D0%BE%D1%89%D0%B5-15-%D0%BC%D0%B8%D0%BB%D0%B8%D0%BE%D0%BD%D0%B0-%D0%B2-%D1%80%D0%B5%D0%BA%D0%BB%D0%B0%D0%BC%D0%B0", "text": "        Възможно ли е в държава, в която министър-председателят връща обратно на работа чистачки на летището; изпраща правителствен самолет да прибере нашенци от друга държава, щото им се счупил транспорта, да не знае какви груби закононарушения се случват в туристическия бранш, подписани от министъра? Нима същият министър-председател не знае, че новата данъчна наредба за електронните магазини Н-18 е така неприложима в туризма, че най-големите български туроператори вече отвориха офиси в други европейски държави, където администрацията не ги мачка до пълно унищожение? Само няколко дни след изказването за румънските туристи на министър-председателя по време на заседание на МС, от управата на многозвезден варненски хотел, чиято гостенка го напусна, подута от нахапвания от буболечки в стаята си, коментираха, че туристите внасят гадинките отвън. Не уточниха народността им, но стана ясно, че това е тази категория посетители, които си вървят с вредителите. Всичко това се случва на фона на постоянните твърдения на министъра на туризма Николина Ангелкова, че качеството на продукта се повишава, а с него – и качеството на туристите. Според лидера на държавата обаче туристи ни носят чума, а според хотелиери – гадинки. По думите на Борисов сме щели да правим като Гърция, Турция и Хърватия, като наливаме пари в сегашните празни седалки, щели сме още да поевтиним продукта си и така щели да дойдат още 30 процента повече гости. Едва ли съществува друго изказване, което така ярко да показва пълно незнание за механизмите на този бранш, както и разбиране за обстоятелството, че започналият спад ще продължи да се задълбочава и в идните години. Добре е да уточним също, че Хърватия, която е два пъти по-малка по размер от България, посреща повече туристи от нашата страна и при това не с организирани чартъри, а предимно от индивидуални туристи, които си запазват места в любимите хотели около девет месеца по-рано. Там е рай за германски и скандинавски туристи, които бележат ежегоден ръст и така от около десет години. Гърция никога не е гледала на нас като на конкуренция, просто защото не сме - нито ценово, още по-малко като култура на обслужване. И не на последно място: в цяла Европа не съществува друга държава, където обемът на сивия сектор в туризма да e равен или да превишава този на светлия и то по мнение на самия бранш. Като пример, в един обичан морски град всички хотелиери, включително и кметът знаят, че хотел, обявил 200 легла, всъщност е с 500 легла и продава 500 легла, но отчетността не се променя. До този момент никой не е развалил рахата на собственика, защото това правят и останалите. Защо да си правят мръсно, като могат да си живеят спокойно? В много държави, туристите, които влизат в страната по въздух, са длъжни да попълнят входни карти и те се приемат от граничните служители с показването на паспорта. Така автоматичното броене на пристигнали и заминали пасажери от летищата рязко ще очертае границата между тези, които идват у нас с цел туризъм, българите, които се завръщат у дома за ваканция, и хората, които пристигат по други причини. Туристическа дестинация като Тайланд не допуска човек да влезе в страната, ако не посочи точно в кой хотел ще отседне. Ние не само не знаем къде отиват чужденците (освен при чартърите), ние дори не знаем кои са местата, където те могат да се настанят! От години българи, които живеят в чужбина, резервират ваканции от своите държави и им излиза заедно с полета по-евтино, отколкото ако българин си купи ваканцията тук. И отливът на туристи не е нито заради визови ограничения (в центъра на Париж спокойно можете да говорите само на руски), нито заради честотата на полетите, а заради липсата на цялостен продукт и на качество. Всеки български хотелиер по Черноморието признава, че хората, с които може да работи качествено, са изчерпани; че гигантските хотели вече са отминали светлите си дни и амортизацията им се усеща болезнено; че туристите у нас стават все по-бедни – и българи, и чужденци; че няма дори елементарни правила, които да защитават българските инвеститори.  У нас няма проблем, докато един е вложил пари, умение и бизнес план в разработването на кафене и заведение на главна улица с всички надлежни разрешения и сертификати, друг да монтира до него две големи кафе машини и пет метра по-надолу да си довлече количка за хот-дог. Самият бизнес, когато работи на светло, е поставен до стената. Идеята, че ние се нуждаем от субсидиране на самолети, за да поставим туризма ни на друга плоскост, разкрива отчайваща наивност. В свят, в който качеството се мери само с нишови продукти, с преживявания, в динамика, хранене, обслужване като от приказките, нашата цел е как да напълним хотелите, за да може посетителите да ходят по плажовете, дадени на правилните концесионери, получили незаконните разрешения за незаконните си заведения. Министър-председателят не желае да коментира защо само в курорта Слънчев бряг могат да се настанят 400 хил. души по време на активния сезон, а Националният статистически институт отчита 236 хил. легла за цяла България. Някой пита ли се защо броят на туристите се отчита от НСИ няколко дни след изтичане на месеца, а обемът на заетостта около два месеца до три месеца по-късно? Просто всяка община чака местните хотелиери да отчетат заетостта, която те оформят, както намерят за добре, както се разберат с колегите. Няма сила, която да отчете броя на продаваните на туристи легла. И докато министърът работи с официалната статистика, а тя е за 236 хил. легла за цялата страна, защо са й още самолети? – реално тази бройка сме я попълнили! Как тогава ще бъдат избрани чартърите, които да бъдат подпомогнати с 15 милиона лева? На база най-много празни седалки? Или на база настаняване в хотели със 100 процента отчетност на леглата, ако леглата са преброени на 100 процента? И защо премиерът счита, че туристите носят смъртни зарази, които съсипват националната икономика, но иска да поощри този бранш? Не е само от вълнение по повод половинвековния юбилей на курорта Албена! Отговорите се крият в документите, които разкриват свободите, дадени на министъра на туризма Николина Ангелкова. Вече изцяло и единствено в ръцете на министъра на туризма е отдаването на плажовете по Черноморието на концесия или наемане. За всеки от плажовете е нужно да бъде одобрена схема на преместваемите обекти (заведения), платените и безплатните зони. Схемите на плажовете обаче се изготвят от концесионерите и само се подават за подпис от министъра. По презумпция министърът е огледала разпределението и обяснителните бележки и е одобрила обосновката на плана. Това лято обаче се стигна до поредния абсурд временният обект на плажа в Ахтопол да бъде разположен на около 50 см. от водата, а работата по строителството му да тече в средата на месец юли, докато туристите са вече на плажа. Да, но схемата била одобрена, контрира Ангелкова. И ако това не звучи като облагодетелстване единствено на концесионера, то как да бъде разглеждано нарушението на Наредбата за заведенията, които могат да бъдат разположени по плажовете според Закона за устройство на Черноморското крайбрежие? Съгласно закона на територията на морските плажове може да бъдат поставени преместваеми обекти за спортно-развлекателна дейност и заведения за бързо обслужване, каквито са:     На плажовете не може да работят барове, ресторанти, кафе-сладкарници, питейни заведения, търговски обекти, барове – така казва законът. И той не е променян. Тогава кой дава кураж и сила на министъра на туризма Николина Ангелкова, откак е министър, да благославя с грамоти раждането и съществуването на нови и нови барове на плажа, при това нощни? Като оставим настрана емблематичните (и напълно незаконни) Бедрум, Какао, Дъ уан – категоризирани с четири звезди, отделно са още десетки плажни заведения, получили разрешение като „търговски обект“. Какво значи „търговски обект“, след като такъв не фигурира в закона, знаят само министърът; онзи, комуто тя е подписала разрешение за незаконна дейност и третият в схемата, който няма нищо против Ангелкова да нарушава закона в полза на онези, които реално владеят плажовете. В закона е казано, че категоризацията на заведенията за бързо хранене може да е с една, две или три звезди. Как тогава по плажовете се веят грамоти с четири звезди на нощно заведение, което не е позволено? Само на плаж Слънчев бряг–юг, министърът е разрешила 27 търговски обекта, 12 нощни бара, един ресторант. На плаж Поморие-изток търговските обекти са 41, баровете са 3. В Созопол на Харманите заведенията са осем, нощните барове – два. Отново в разрез със закона, заведенията са с временна категоризация като ресторант, коктейл-бар, бирария и т.н. Явно за подобни своеволия не важат правомощията на местната власт, а прокуратурата е глуха и няма. През 2017 г. главният архитект на община Несебър Валентин Димов мотивира отказа си да издава лицензи за „нощен бар“, защото те не може да са на плажа, не може да работят на открито и да пречат на хората след 23 часа. Защо обаче когато Николина Ангелкова броди по плажовете с офис рокля и пълни с пясък затворени обувки, тя усърдно брои чадъри, шезлонги, шалтета, мери отстояния и никога не пита за заведенията?   Явно защото не бива. И защото е сигурно, че никой няма да се намеси точно в този печеливш модел. За да бъдат прекратени завинаги конфликтите по Черноморието, достатъчно е само да се спазва сега съществуващият закон. Докато обаче основната цел е неговото нарушаване, всички други имитации на дейност са единствено за прах или пясък в очите на публиката. Да видим кога и дали тези обещани 15 милиона ще бъдат разпределени между туроператори и кои и каква част от сумата ще потъне в поредната безпосочна реклама.  ", "date": "2019.08.28", "title": "Туризмът – между чумавите румънски туристи и още 15 милиона в реклама"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399264-%D0%B4%D0%B6%D0%B5%D0%BD%D0%B8%D1%84%D1%8A%D1%80-%D0%BB%D0%BE%D0%BF%D0%B5%D1%81-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B8", "text": "Американската певица и актриса Дженифър Лопес участва във фотосесия за списание Variety в рокля с прозрачен връх. Снимките се появиха в официалния Instagram акаунт на изданието.      Певицата позира в коридора на хотел в черно облекло с напълно прозрачна горна част с пера.      Голото й тяло блести изпод роклята.      Освен това, Лопес се е снимала в бяла риза, закопчана докрай и черен панталон.      Една от фотографиите от фотосесията на звездата попадна на корицата на Variety.      Автор на снимките е фотографът от Лос Анджелис Джо Паглис.", "date": "2019.08.28", "title": "Дженифър Лопес се разголи"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399265-%D0%BF%D0%BE%D0%BB%D1%83%D0%B3%D0%BE%D0%BB%D0%B0%D1%82%D0%B0-%D0%B5%D1%81%D0%B8%D0%BB-%D0%B4%D1%8E%D1%80%D0%B0%D0%BD", "text": "Певицата Есил Дюран напоследък се държи доста фриволно. 50-годишната чалга звезда не спира да се съблича за снимките си в социалните мрежи, с което шокира дори най-близките си приятели.  Тази сутрин пък изпълнителката на \"Елмаз\" пусна видео от плажа, на което с доста изрязан бански се кълчи с мощни чупки в ханша. \"Проблемите не обичат музиката и танца. Танцувайте и се забавлявайте\", написа тя.      Феновете й са раздвоени къде по-точно да гледат - завидните танцови умения или стегнатата фигура, с която не спира да залива социалните мрежи през последните месеци.     Запознати със семейния статус на певицата са изумени от внезапната й промяна. Всички знаят, че съпругът й Бобо е супер ревнив и дори не я пускаше да ходи във фитнес залата, а й  купи уреди да тренира в домашна обстановка. Есил рядко ходеше и по участия, но сега явно Бобо няма нищо против, че жена му се съблича прекалено много в социалните мрежи и че по нея точат лиги не един или двама загорели мъжаги.", "date": "2019.08.28", "title": "Полуголата Есил Дюран"}
{"url": "http://www.classa.bg/%D0%BE%D1%82-%D0%BD%D0%B5%D1%82%D0%B0/item/399266-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%BE%D0%BC%D1%8A%D0%B6%D0%B8-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D0%BA", "text": "Носителката на титлата „Мис България“ за 2012 година Габриела Василева се ожени на изискана сватба в Италия за политика Георги Захариев.   Двамата влюбени избраха чужбина и за годежа си преди няколко месеца. Миската получи пръстен в Лунната пустиня в Йордания по време на воаяжа на двойката до древния град Петра. Казах „да“, написа Габи във Фейсбук и публикува колаж от три снимки от пустинята Вади Рум. Предложението дошло неочаквано по залез слънце, след като цял ден обикаляли забележителностите, пише \"Хотнюз\".     „Беше шок за мен. Не бях очаквала. Особено в чужбина, защото винаги аз имам грижата за багажа. И си мислех, че ако се стигне до предложение за брак, ще е в България“, признава Габи. От седмица Габи и Жоро обикалят Италия, а красавицата споделя прекрасни снимки от най-известните туристически местенца като езерото Комо. За сватбата са избрали малкото средновековно градче Порто Венере в област Лигурия.     Василева е родена в град Бяла Слатина, където завършва средното си образование в технологичен профил „предприемачество и бизнес“. През 2014 година завършва УНСС и официално става бакалавър по Икономика на човешките ресурси. Тренирала е баскетбол, спортно катерене и танци. Обича както екстремните изживявания, така и спокойните разходки сред природата.     Печелила е конкурси за красота в учебните заведения, в които е учила в родния си град, а така също е и носителка на титлата Мис УНСС 2011 г. Най-престижната корона в колекцията ѝ е тази на Мис България 2012. Носителката на титлата Мис България 2012 е висока 180 см, а мерките ѝ са 86/60/91.", "date": "2019.08.28", "title": "Мис България се омъжи за политик"}
